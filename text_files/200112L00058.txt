Fremsat den 24. oktober 2001 af  

 skatteministeren (Frode Sørensen) Forslag til Lov om ændring af skattestyrelsesloven  

 og  

 lov om vurdering af landets faste ejendomme (Styrkelse af den kommunale ligning mv.) I lov om skattemyndighedernes organisation og opgaver m.v.  

 (Skattestyrelsesloven), jf. lovbekendtgørelse nr. 859 af 13. september  

 2000, som ændret ved § 4 i lov nr. 483 af 7. juni 2001, foretages  

 følgende ændringer:
§ 1 1. § 1 med overskrift ophæves, og i stedet  

 indsættes:
»Kommunalbestyrelsen § 1. Kommunalbestyrelsen er ansvarlig for, at der hvert  

 år udarbejdes en plan for den kommunale skattemyndigheds  

 ligningsarbejde, og at planen følges.
Planen skal tage hensyn til de  

 anvisninger og de planer, der er nævnt i § 13.
Stk. 2. Kommunalbestyrelsen udpeger en person, der er ansat i  

 kommunen, til at have det øverste ansvar for den kommunale  

 skattemyndigheds arbejde.
Kommunalbestyrelsen kan ikke behandle den kommunale  

 skattemyndigheds afgørelser.
Samarbejde om skatteforvaltning § 1 A.
To eller flere kommunalbestyrelser kan i  

 fællesskab udpege en person, der er ansat i en af kommunerne, til at  

 have det øverste ansvar for den kommunale skattemyndigheds arbejde  

 vedrørende alle eller grupper af skattepligtige i de  

 pågældende kommuner, jf. § 1, stk. 2.
Stk. 2. Den centrale told- og skatteforvaltning, jf.  

 § 12, skal skriftligt orienteres om samarbejdsaftalen senest en  

 måned, før samarbejdet iværksættes.
Det samme  

 gælder, hvis kredsen af deltagere i samarbejdet eller kredsen af  

 skattepligtige, der er henført under samarbejdet, ændres, eller  

 hvis samarbejdet ophæves.
Etablering, ophævelse eller  

 ændringer som nævnt af et samarbejde kan kun ske fra en 1. juli.
Stk. 3. Kommunalbestyrelser, der samarbejder om ligning, kan  

 lade udarbejde en fælles ligningsplan.
En fælles ligningsplan  

 fritager ikke den enkelte kommunalbestyrelse for ansvaret efter § 1,  

 stk. 1.
Ligningscentre § 1 B.
To eller flere kommunalbestyrelser kan henlægge  

 de opgaver, der påhviler kommunalbestyrelsen som skattemyndighed, til  

 bestyrelsen for et kommunalt fællesskab, jf. § 60 i lov om  

 kommunernes styrelse, vedrørende alle skattepligtige i de  

 pågældende kommuner.
Deltagere i fællesskabet må  

 alene være de kommuner, som henlægger skattemyndigheden til  

 fællesskabet, jf. dog § 11, stk. 2.
Stk. 2. Etablering af et kommunalt fællesskab eller  

 ændring af et kommunalt fællesskab ved ind- eller udtræden  

 af kommuner skal ske med virkning fra en 1. juli.
Det samme gælder,  

 hvis fællesskabet ophæves.
 Stk. 3. Den centrale told- og skatteforvaltning, jf.  

 § 12, skal skriftligt orienteres om samarbejdsaftalen senest en  

 måned, før det kommunale fællesskab begynder sit virke.  

 Det samme gælder ændringer i samarbejdsaftalen, herunder  

 opsigelse af aftalen.
Stk. 4. Det kommunale fællesskabs overordnede ledelse  

 varetages af en bestyrelse.
Bestyrelsen sammensættes af mindst en  

 repræsentant for hver af de deltagende kommunalbestyrelser.
 Stk. 5. Bestyrelsen er ansvarlig for, at der udarbejdes en  

 plan som nævnt i § 1, stk. 1. Planen udarbejdes som en  

 fælles plan for det kommunale fællesskabs ligningsarbejde.
 Stk. 6. Bestyrelsen udpeger en person, der er ansat i det  

 kommunale fællesskab, til at have det øverste ansvar for den  

 kommunale skattemyndigheds arbejde, jf. § 1, stk. 2. Bestyrelsen kan ikke  

 behandle den kommunale skattemyndigheds afgørelser.«.
 2. § 6, stk. 2, affattes således:
 »Stk. 2. To eller flere kommunalbestyrelser kan etablere et  

 fælles skatteankenævn, hvis de er enige om:
 1)	Antallet af medlemmer af nævnet.
 2)	Fordelingen af pladserne i nævnet mellem de berørte  

 kommuner.
 3)	Sekretariatsbetjeningen af nævnet.
 Herudover er det en betingelse for nævnets  

 oprettelse, at den centrale told- og skatteforvaltning skriftligt er  

 orienteret om samarbejdsaftalen senest en måned før  

 funktionsperiodens begyndelse, jf. stk. 3.«.
 3. I § 6, stk. 3, indsættes som 3.  

 pkt.:
»Uanset 1. og 2. pkt., kan et fælles  

 skatteankenævn etableres i den ordinære funktionsperiode for  

 resten af denne periode, hvis etableringen har sammenhæng med  

 etablering af et samarbejde som nævnt i § 1 A eller et  

 fællesskab som nævnt i § 1 B.
Funktionsperioden for  

 medlemmerne af de skatteankenævn, der erstattes af det fælles  

 skatteankenævn, afkortes dermed tilsvarende.«.
 4. I § 10, stk. 2, 3. pkt., udgår: », hvor  

 denne er forhindret,«.
 5. § 11 affattes således:
 »§ 11. Kommunalbestyrelsen stiller  

 sekretariatsbistand til rådighed for skatteankenævnet.  

 Sekretariatet skal have en leder.
Stk. 2. Sekretariatsbistanden skal udføres af ansatte i  

 kommunen eller af ansatte i en anden kommune eller i et kommunalt  

 fællesskab som nævnt i § 1 B.
En kommune, der deltager i et  

 kommunalt fællesskab som nævnt i § 1 B, kan vælge at  

 lade kommunens skatteankenævn sekretariatsbetjene af andre kommunalt  

 ansatte end ansatte i fællesskabet.
 Stk. 3. Skatteankenævnet kan lade sekretariatet  

 være repræsenteret ved nævnets møder.« .
 6. I § 12 A indsættes som stk. 2:
»Stk. 2. Skatteministeren kan indgå aftale med en  

 kommunalbestyrelse eller med bestyrelsen for et kommunalt fællesskab  

 som nævnt i § 1 B om udførelse af ligning af juridiske  

 personer med dertil hørende administrative opgaver.
I aftalen kan  

 indgå bestemmelser om ydelse af vederlag til kommunen, henholdsvis det  

 kommunale fællesskab.«.
 7. I § 13, stk. 1, indsættes efter »hvert  

 år«: »et- eller flerårige«.
 8. § 15 ophæves.
 9. § 16 affattes således:
 »§ 16. De forvaltningsorganer, der er oprettet efter § 38  

 A, stk. 1, varetager, i det omfang det bestemmes af den centrale told-  

 og skatteforvaltning, de opgaver, der påhviler denne efter § 12,  

 § 13 og § 14, samt selskabsligning efter § 12 A,  

 stk. 1.«.
 10. I § 18, stk. 3, indsættes som 2.  

 pkt.:
 »Det samme gælder kommunale fællesskaber som  

 nævnt i § 1 B.«.
 11. I § 20 C, stk. 1, ændres »Afslag  

 på en anmodning om bindende forhåndsbesked og opgørelse«  

 til: »Opgørelse«.
 12. I § 21, stk. 3, indsættes som 6.  

 pkt.:
 »Skatteankenævnet kan fastsætte en frist  

 på ikke under 14 dage for afgivelse af en sådan udtalelse overfor  

 skatteankenævnet.«.
 13. I § 23, stk. 1, nr. 6, udgår: », og  

 § 20 C, stk. 1«.
 14. § 36, stk. 1, affattes således:
 »§ 36. De lokale skattemyndigheder og de  

 statslige skattemyndigheder kan ikke træffe afgørelse i sager, i  

 det omfang Ligningsrådet eller Landsskatteretten har taget stilling til  

 sagen ved kendelse, bortset fra tilfælde som nævnt i § 35,  

 stk. 4.«.
 15. § 38 ophæves og i stedet indsættes:
 »§ 38. Skatteministeren kan på sit  

 forretningsområde fastsætte regler om henstand i forbindelse med  

 klage.
§ 38 A.
Skatteministeren fastsætter landets inddeling i  

 told- og skattekredse og placeringen af regionale told- og  

 skatteforvaltninger.
Skatteministeren kan i øvrigt oprette  

 særlige centrale eller regionale forvaltningsorganer under den centrale  

 told- og skatteforvaltning.
Stk. 2. Skatteministeren kan bemyndige statslige told- og  

 skatteforvaltninger eller kommunale skattemyndigheder til at træffe  

 afgørelse på ministerens forretningsområde.
Endvidere kan  

 ministeren fastsætte regler om adgang til at klage over  

 afgørelser, herunder om at afgørelser ikke kan påklages  

 til anden administrativ myndighed.« § 2 I lov om vurdering af landets faste ejendomme, jf.  

 lovbekendtgørelse nr. 823 af 18. september 2001, foretages  

 følgende ændring:
 1. § 39 A, stk. 2, affattes således:
»Stk. 2. Den sekretariatsbistand, der er nævnt i  

 stk. 1, kan med vurderingsrådets godkendelse ydes af to eller  

 flere kommuner i fællesskab.« § 3 Stk. 1. Loven træder i kraft den 1. januar 2002.
Bemærkninger til lovforslaget Almindelige bemærkninger Indledning Det primære formål med lovforslaget er at  

 styrke den kommunale ligning ved at give den enkelte kommunalbestyrelse  

 større mulighed for at organisere forvaltningen efter netop denne  

 kommunes særlige behov og de forvaltningsopgaver, kommunen skal  

 varetage.
 Der lægges således op til at give kommunerne  

 flere og bedre muligheder for at samarbejde om skatteforvaltningen, herunder  

 mulighed for at anvende fælles ligningsplaner, henlægge  

 samarbejdet i et særligt kommunalt fællesskab og etablere  

 fælles skatteankenævn midt i den ordinære  

 funktionsperiode.
 Herudover stilles der forslag om at tydeliggøre  

 skatteministerens muligheder for løbende at tilpasse organisationen af  

 den statslige told- og skatteforvaltning til dagens krav.
Overordnede mål for organiseringen af skatteforvaltning 1. Skatteforvaltningen er i dag delt i en statslig og  

 en kommunal ligning.
Den kommunale ligning omfatter personer og  

 dødsboer, mens den statslige ligning omfatter selskaber og andre  

 juridiske personer.
I praksis udfører kommunerne i vidt omfang  

 selskabsligning på statens vegne.
Derudover fører staten tilsyn  

 med den kommunale ligning.
 De kommunale ligningsafgørelser vedrørende  

 personer og dødsboer kan administrativt påklages til kommunale  

 skatteankenævn og derefter til Landsskatteretten.  

 Ligningsafgørelser vedrørende selskaber mv. kan administrativt  

 kun påklages til Landsskatteretten.
2. Den stadigt stigende kompleksitet i samfundet og  

 de øgede krav fra borgerne om offentlig service har medvirket til, at  

 mange kommuner de seneste år har etableret samarbejder med nabokommuner  

 om at løse skatteforvaltningsopgaven. Ønsket med disse  

 samarbejder har været at styrke det faglige miljø og opnå  

 effektiviseringsfordele.
Dertil kommer de bedre muligheder, som et samarbejde  

 kan give, for at foretage den nødvendige investering og udnytte de  

 muligheder, der ligger i den digitale forvaltning.
 Det er regeringens opfattelse, at denne udvikling i den  

 kommunale skatteforvaltning er god, fordi den skaber en faglig dybde og  

 styrke i den kommunale forvaltning, samtidig med at udviklingen kan medvirke  

 til at frigøre ressourcer fra løsningen af skatteforvaltningens  

 opgaver.
3. Det fremgår af regeringens publikation »En  

 holdbar fremtid, Danmark 2010«, at det vil være nødvendigt at  

 flytte ressourcer fra administration til velfærdsservice.
Det vil  

 således være nødvendigt at reducere ressourceforbruget til  

 administrative funktioner, så hovedparten af de kommende års  

 begrænsede nyrekruttering kan reserveres til kernefunktioner i den  

 offentlige velfærdsservice.
 Det er Skatteministeriets vurdering, at  

 skatteområdet kan bidrage hertil ved en mere hensigtsmæssig  

 organisering, der samtidig kan forenkle en kompliceret struktur.
 4. Med de krav, der i dag stilles til  

 skatteforvaltningen, og med de muligheder, der ligger i den digitale  

 forvaltning, vil det være hensigtsmæssigt at tilskynde til en  

 udvikling, hvor indsatsen koncentreres på færre ligningsenheder,  

 der kan løse skatteforvaltningsopgaven på en stadig mere  

 effektiv og smidig måde.
Regeringen vil gerne understøtte en sådan  

 udvikling.
Samtidig vil regeringen gerne anerkende den store indsats, der i  

 mange kommuner gøres i disse år for at forbedre ligningen.
Derfor er ønsket med dette lovforslag at åbne  

 for etablering af egentlige kommunale ligningscentre landet over på  

 frivillig basis.
Disse centre vil, hvis de får den tilstrækkelige  

 faglige tyngde, størrelse og stabilitet, også kunne få  

 tilbudt selskabsligningsopgaven under statens ansvar, således at hele  

 ligningsarbejdet centreres om kommunale ligningscentre, mens statens rolle i  

 alt overvejende grad reduceres til at udarbejde ligningsplaner, føre  

 tilsyn med den kommunale ligning, vedligeholde indberetningsordningerne,  

 ligne de helt store selskaber mv. og behandle skattestraffesagerne.
 Etablering af store kommunale ligningscentre vil endvidere  

 kunne mindske behovet for det særlige statslige tilsyn med, at den  

 kommunale ligning sker på behørig og ensartet måde.
 På længere sigt kan det, bl.a. i lyset af  

 konsekvenserne af den digitale forvaltning, ikke udelukkes, at det kan blive  

 hensigtsmæssigt, at der i sådanne store, effektive  

 fællesskaber kan indgå opgaver, som i dag varetages af staten,  

 således at der sker en sammensmeltning af kommunal/statslig  

 opgaveløsning.
Lovforslaget 1. Ligningen af personer og dødsboer ligger i  

 dag i kommunerne.
Ligningen ledes af en embedsmand.
Kommunerne kan med skatteministerens godkendelse gå  

 sammen om at udpege en øverste ligningsansvarlig embedsmand.
Den  

 enkelte kommunalbestyrelses ansvar for ligningen ændres ikke  

 derved.
Der foreslås, at denne godkendelsesordning erstattes  

 med en ordning, hvorefter kommuner, der indgår aftale om at udpege en  

 fælles ligningsansvarlig, blot skal orientere Told- og Skattestyrelsen  

 herom, i rimelig tid inden udpegningen iværksættes.
Herved  

 tydeliggøres, at kommunalbestyrelserne har ansvaret for, at  

 skatteforvaltningen organiseres på en sådan måde, at de  

 krav, som bl.a. de øverste ligningsmyndigheder fastsætter for  

 ligningens udførelse, kan opfyldes.
 Af hensyn til ligningsplanlægningen foreslås,  

 at sådanne samarbejder kun kan etableres fra en ligningsplanperiodes  

 begyndelse, det vil sige fra en 1. juli.
 Fremover vil kommunale samarbejder på  

 skatteområdet kunne etableres uafhængigt af landets inddeling i  

 told- og skatteregioner.
 2. Det foreslås, at kommunalbestyrelser skal  

 kunne gå sammen om at etablere kommunale fællesskaber efter  

 § 60 i lov om kommunernes styrelse til løsning af de opgaver, der  

 i dag er henlagt til den kommunale skattemyndighed.
 Det kommunale fællesskab bliver en selvstændig  

 forvaltningsmyndighed, adskilt fra den almindelige kommunale  

 forvaltningsmyndighed, idet fællesskabet overtager de  

 forvaltningsopgaver, der er henlagt til de kommunalbestyrelser, der  

 står bag oprettelsen af fællesskabet.
Aftaler om etablering af et sådant kommunalt  

 fællesskab skal godkendes af den kommunale tilsynsmyndighed, det vil  

 sige de for hvert amt nedsatte tilsynsråd, idet aftaler, hvori  

 Københavns Kommune eller Frederiksberg Kommune deltager, alene skal  

 godkendes af indenrigsministeren.
Efter forslaget skal Told- og  

 Skattestyrelsen blot orienteres om etableringen af det kommunale  

 fællesskab i rimelig tid, inden etableringen iværksættes.
Formålet med at skabe kommunale fællesskaber  

 om skatteforvaltning er at give kommunalbestyrelserne et stærkt  

 organisatorisk redskab til at danne store og effektive  

 administrationsfællesskaber på skatteområdet.  

 Fællesskaberne skal således ledes af en bestyrelse, der  

 sammensættes af mindst én repræsentant for hver af de  

 kommuner, der står bag etableringen af det kommunale fællesskab.  

 Denne bestyrelse overtager den enkelte kommunalbestyrelses ansvar for, at der  

 udarbejdes en ligningsplan, og at planen følges, samt for at udpege en  

 embedsmand til at have ansvaret for ligningen.
Bestyrelsen får  

 endvidere bl.a. ansvaret for fællesskabets regnskaber og budgetter,  

 ansættelsen af ledende medarbejdere i fællesskabet og  

 organiseringen af fællesskabets arbejde.
 Med denne ledelsesform får kommunale  

 fællesskaber om skatteforvaltning en mere administrativt orienteret  

 ledelse end de kommunalbestyrelsesledede forvaltninger og dermed mulighed for  

 en mere effektiv ledelse af en stor organisation, hvori mange kommuner  

 deltager.
3. I dag skal hver enkelt kommune årligt  

 udarbejde en plan for ligningen af kommunens borgere.
Planen skal  

 følge den overordnede plan, Ligningsrådet har godkendt for hele  

 landet for det pågældende år.
 Det foreslås, at kommuner, der samarbejder om  

 skatteforvaltningen, skal kunne vælge at udarbejde fælles planer  

 for den ligning, der udføres i samarbejdet.
Det foreslås endvidere, at Ligningsrådet skal  

 kunne udarbejde flerårige landsplaner for ligningen.
Ligesom de  

 årlige ligningsplaner, Ligningsrådet udarbejder i dag, vil en  

 sådan flerårig ligningsplan være bindende for  

 kommunerne.
4. Klager over den kommunale ligning sker til det  

 kommunale skatteankenævn.
Også på dette område  

 bevirker det store antal kommuner, at mange skatteankenævn kun har  

 få sager og dermed ikke kan opbygge den fornødne erfaring i  

 behandling af klager.
Derfor kan kommuner i dag med skatteministerens  

 godkendelse gå sammen om at etablere fælles  

 skatteankenævn.
Det foreslås nu, at kommuner   uden  

 skatteministerens godkendelse   skal kunne etablere fælles  

 skatteankenævn, ikke kun for den ordinære fireårige  

 funktionsperiode, men også i den ordinære funktionsperiode.
Det  

 sidstnævnte vil indebære, at skatteankenævn nedlægges  

 i funktionsperioden.
Baggrunden for forslaget er et ønske om, at  

 fælles skatteankenævn skal kunne dannes samtidig med samarbejder  

 om fælles skatteforvaltning i øvrigt.
5. Skatteankenævn kan opdeles i besluttende  

 led.
Men formanden skal deltage i alle afgørelser.
Hvis formanden har  

 forfald, skal næstformanden deltage.
 Kravet om formandens deltagelse i alle afgørelser  

 kan være belastende i nævn med mange sager.
 Derfor foreslås, at formanden og næstformanden  

 sidestilles i disse situationer, således at et skatteankenævn kan  

 vælge, om formanden skal deltage i alle afgørelser, eller om  

 næstformanden kan tage nogle af sagerne.
 6. Sekretariatsbetjeningen af skatteankenævn  

 ydes efter skattestyrelsesloven af den kommunale skattemyndighed, medmindre  

 der foreligger inhabilitet, i hvilke tilfælde ekstern  

 sekretariatsbistand kan anvendes.
 Der har over de senere år været tvivl om  

 kommunernes adgang til at anvende ekstern sekretariatsbistand.
 Det foreslås derfor   og i lyset af kommunernes  

 muligheder for i øvrigt at samarbejde om skatteforvaltningen  

 præciseret, at kommuner skal kunne henlægge sekretariatsbistanden  

 til en anden kommune, herunder til et kommunalt fællesskab, men ikke  

 til andre eksterne.
7. De gennemsnitlige sagsbehandlingstider i  

 skatteankenævn er for lange.
Det skyldes mange forhold, herunder en  

 klagers brug af en sagkyndig bistand med en »fuld kalender«.
 Som bidrag til at nedbringe disse sagsbehandlingstider  

 foreslås, at skatteankenævn over for klagere, der har anmodet om  

 at fremsætte en særlig udtalelse over for skatteankenævnet,  

 skal kunne fastsætte en frist herfor i tilfælde, hvor det  

 trækker ud med afgivelse af denne udtalelse.
 8. Det foreslås at tydeliggøre  

 grundlaget for skatteministerens ret til løbende at tilpasse  

 organisationen af den statslige told- og skatteforvaltning inden for rammerne  

 af finansloven.
 Herved skabes et solidt grundlag for bl.a. en  

 løbende tilpasning af den statslige skatteadministration til kommunale  

 ønsker om samarbejder på tværs af landets inddeling i  

 told- og skatteregioner.
9. Sekretariatsbetjening af vurderingsråd ydes efter  

 vurderingsloven af kommunerne.
Kommuner kan med skatteministerens godkendelse  

 samarbejde om sekretariatsbetjeningen af et vurderingsråd, hvis  

 vurderingsrådet accepterer samarbejdet.
 Det foreslås at afskaffe denne godkendelsesordning,  

 således at kommuner fremover kan vælge at samarbejde om  

 sekretariatsbetjeningen af et vurderingsråd, blot vurderingsrådet  

 er indforstået hermed.
Provenumæssige konsekvenser I det omfang adgangen til etablering af kommunale  

 ligningscentre udnyttes, vil det kunne medføre en mere effektiv og  

 ensartet ligning, hvilket vil indebære øgede skattemæssige  

 ændringer, såvel forhøjelser som nedsættelser.
Administrative konsekvenser for det offentlige Lovforslaget skønnes at indebære en  

 engangsudgift for Told Skat på 1,9 mill. kr.
 I takt med at kommunerne gør brug af de muligheder,  

 som ligger i lovforslaget, vil der opstå effektiviseringsfordele i  

 kommunerne og i Told Skat (bl.a. til tilsyn).
Erhvervsøkonomiske og erhvervsadministrative  

 konsekvenser Lovforslaget skønnes ikke at have  

 erhvervsøkonomiske eller erhvervsadministrative konsekvenser.
Miljømæssige konsekvenser Lovforslaget har ikke miljømæssige  

 konsekvenser.
Administrative konsekvenser for borgerne Lovforslaget muliggør en mere effektiv ligning,  

 hvilket kan indebære, at flere borgere kommer til at betale netop den  

 skat, de skal, og hverken mere eller mindre.
Forhold til EU-retten Lovforslaget har ikke EU-retlige aspekter.
Høring Et udkast til lovforslaget har været sendt til  

 høring i Kommunernes Landsforening, Københavns og Frederiksberg  

 kommuner, Skattechefforeningen, Skatterevisorforeningen, Foreningen af Danske  

 Skatteankenævn, Den Danske Skatteborgerforening, Advokatrådet,  

 Foreningen af Registrerede Revisorer, Foreningen af Statsautoriserede  

 Revisorer samt relevante ministerier.
 Høringssvarene og Skatteministeriets kommentarer  

 hertil er medtaget som bilag 1 til lovforslaget.
Sammenfatning af økonomiske og administrative  

 konsekvenser Positive konsekvenser Negative konsekvenser Økonomiske konsekvenser for stat, amter og kommuner I det omfang adgangen til etablering af kommunale  

 ligningscentre udnyttes, vil det kunne medføre en mere effektiv og  

 ensartet ligning, hvilket vil indebære øgede skattemæssige  

 ændringer, såvel forhøjelser som  

 nedsættelser.
Administrative konsekvenser for stat, amter og kommuner I takt med at kommunerne gør brug af de muligheder,  

 som ligger i lovforslaget, vil der opstå effektiviseringsfordele i  

 kommunerne og i Told Skat (bl.a. til tilsyn).
 Lovforslaget skønnes at indebære en  

 engangsudgift for Told Skat på 1,9 mill. kr.
Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Lovforslaget muliggør en mere effektiv ligning,  

 hvilket kan indebære, at flere borgere kommer til at betale netop den  

 skat, de skal, og hverken mere eller mindre.
Forhold til EU-retten Lovforslaget indeholder ikke EU-retlige aspekter Bemærkninger til de enkelte  

 bestemmelser Til § 1 Til nr. 1 Ad § 1 og § 1 A: Den gældende  

 § 1 i skattestyrelsesloven indeholder bestemmelser om  

 kommunalbestyrelsens ansvar for ligningsplanen og for udpegningen af en  

 ligningsansvarlig embedsmand.
Derudover indeholder bestemmelsen regler om  

 etablering af fælles skatteforvaltning mellem kommuner med  

 skatteministerens godkendelse.
 Det foreslås, at bestemmelsen redaktionelt opdeles i  

 to paragraffer, § 1 og § 1 A.
Det foreslås i den forbindelse præciseret, at  

 det sagsområde, som den ligningsansvarlige embedsmand har ansvaret for,  

 ikke kun er de sagsområder, der er opregnet i § 2, men alle de  

 sagsområder, der ved lov eller skatteministerens bestemmelse (det vil  

 normalt sige i sagsudlægningsbekendtgørelsen) er henlagt til den  

 kommunale skattemyndighed.
Herved inddrages forskudsregistrering og en  

 række dispensationskompetencer under denne persons  

 ansvarsområde.
Efter den gældende § 1, stk. 3, kan  

 udpegning af en fælles ligningsansvarlig for flere kommuner kun ske med  

 skatteministerens godkendelse.
Det foreslås, at dette godkendelseskrav  

 erstattes af en pligt til skriftligt at orientere Told- og Skattestyrelsen om  

 aftalen om en fælles ligningsansvarlig.
Underretningen skal gives  

 senest en måned før, aftalen sættes i værk.
Baggrunden for forslaget er, at det overordnede ansvar for  

 organiseringen af ligningen af personer og dødsboer i den enkelte  

 kommune ligger hos kommunalbestyrelsen.
Dette gælder også i  

 samarbejdssituationer.
Denne placering af ansvaret ønskes der ikke  

 ændret på.
 De statslige tilsynsmyndigheder bør kun gribe ind i  

 en kommunes organisering af ligningen, hvis kommunen ikke lever op til de  

 forventede resultater af ligningsarbejdet, jf. § 18, stk. 3.  

 Tilsynsmyndigheden har derfor kun brug for at vide, hvordan ligningsarbejdet  

 i kommunen er organiseret.
 I forslaget om underretning ligger tillige, at Told- og  

 Skattestyrelsen skriftligt skal orienteres senest en måned før  

 en kommune enten udtræder af eller indtræder i et eksisterende  

 samarbejde, eller kredsen af skattepligtige, der er henført under  

 samarbejdet, ændres.
 Manglende overholdelse af denne underretningspligt  

 indebærer, at der ikke kan åbnes for - eller at adgang må  

 nægtes til - at samarbejdet elektronisk trækker på  

 oplysninger i de registre, som Told Skat administrerer.
 Det foreslås, under hensyntagen til  

 ligningsplanlægningen, at et sådant samarbejde om en fælles  

 ligningsansvarlig kun kan etableres, ophæves eller ændres ved  

 ind- eller udtræden af kommuner eller ved ændring af kredsen af  

 skattepligtige, der er henført under samarbejdet fra en  

 ligningsplansperiodes begyndelse, det vil sige fra en 1. juli.
I adgangen til at udpege en fælles ligningsansvarlig  

 ligger ikke en adgang til at opdele den ligningsansvarliges opgaver.
Den  

 fælles ligningsansvarlige har alle den kommunale  

 skattemyndigheds beføjelser over for de borgere, der er henført  

 under samarbejdet.
Men en kommune kan vælge kun at overføre en  

 gruppe af skattepligtige under samarbejdet, f.eks. kun de  

 erhvervsdrivende.
 Det foreslås, at kommunalbestyrelser, der har  

 etableret fælles skatteforvaltning, får ret til at lave  

 fælles ligningsplaner for samarbejdet, jf. forslaget til § 1 A,  

 stk. 3. Af systemmæssige årsager, og fordi muligheden for at  

 udtræde af et samarbejde må bevares, vil bl.a.  

 udsøgningskriterier dog fortsat skulle indberettes på hver  

 enkelt af de samarbejdende kommuner.
Denne samarbejdsmulighed fritager ikke den enkelte  

 kommunalbestyrelse for ansvaret efter § 1, stk. 1, for, at der  

 udarbejdes en plan for kommunens ligningsarbejde.
Og kommunalbestyrelsen skal  

 påse, at planen følges.
Den enkelte kommunalbestyrelse skal  

 således godkende den fælles ligningsplan i det omfang, planen  

 vedrører ligningen af kommunens borgere.
Men en fælles  

 ligningsplan åbner for, at det ligningsarbejde, der udføres af  

 den fælles skatteforvaltning, kan tilrettelægges mere effektivt,  

 herunder at man i visse år kan vælge at koncentrere  

 ligningsindsatsen på skatteydere i nogle af de samarbejdende kommuner  

 med den virkning, at skatteydere i andre af disse kommuner ikke kontrolleres  

 lige så grundigt i denne periode.
 Ad § 1 B: Det foreslås, at der  

 åbnes for, at kommuner, der ønsker at samarbejde om  

 skatteforvaltning, kan danne et kommunalt fællesskab efter § 60 i  

 lov om kommunernes styrelse til løsning af denne opgave.
Det indebærer, at der dannes en ny  

 forvaltningsmyndighed, der overtager alle kommunalbestyrelsens opgaver som  

 kommunal skattemyndighed.
Der kan således ikke som ved samarbejder  

 efter § 1 A foretages en delvis overførsel af skattepligtige  

 under fællesskabet.
Og muligheden for samarbejde efter § 1 B kan  

 ikke bruges, hvis ikke hele skattemyndigheden overføres fra hver af de  

 deltagende kommunalbestyrelser.
Eneste undtagelse er sekretariatsbetjeningen  

 af skatteankenævnet, jf. forslaget under § 1, nr. 5.
 Baggrunden for forslaget er, at det samarbejde, som  

 kommuner kan etablere efter § 1 A, hvorved der ikke flyttes kompetence  

 fra den enkelte kommunalbestyrelse, skønnes ikke at skabe mulighed for  

 dannelse af en organisation, der er tilstrækkelig stærk til  

 effektivt at styre samarbejder mellem et større antal kommuner.
Efter § 60 i lov om kommunernes styrelse kræver  

 »aftaler om samarbejde mellem kommuner, som vil medføre  

 indskrænkning i de enkelte deltagende kommunalbestyrelsers  

 beføjelser efter denne lov, . . . tilsynsmyndighedens godkendelse,  

 medmindre andet særligt er hjemlet i lovgivningen.« Det følger af bestemmelsen, at aftaler om  

 etablering af kommunale fællesskaber skal godkendes af de for hvert amt  

 nedsatte tilsynsråd, jf. den kommunale styrelseslovs § 48,  

 stk. 1, idet aftaler, hvori Københavns Kommune eller  

 Frederiksberg Kommune deltager, alene skal godkendes af indenrigsministeren,  

 jf. den kommunale styrelseslovs § 60, stk. 1, 2. pkt.
 Ved den kommunale tilsynsmyndigheds godkendelse sikres det  

 bl.a., at samarbejdet er lovligt, og at samarbejdsaftalen i fornødent  

 omfang indeholder bestemmelser om den kommunale tilsynsmyndigheds godkendelse  

 af visse dispositioner, særligt beslutninger vedrørende  

 ændringer eller ophævelse af aftalen og om ind- eller  

 udtræden af fællesskabet.
 Bestyrelsen for det kommunale fællesskab, der dannes  

 efter den kommunale styrelseslovs § 60, får bevillingsmyndigheden  

 på det forvaltningsområde, der overføres til  

 fællesskabet, jf. den kommunale styrelseslovs § 40, stk. 2,  

 1. pkt., i stedet for de deltagende kommunalbestyrelser.
 Efter forslaget kan etablering af et sådant  

 kommunalt fællesskab, eller en kommunes indtræden i eller  

 udtræden af et sådant kommunalt fællesskab, kun ske med  

 virkning fra ligningsplanperiodens begyndelse, det vil sige en 1. juli.
 Det foreslås, på linie med forslaget til  

 § 1 A om udpegning af en fælles ligningsansvarlig, at de  

 kommunalbestyrelser, der opretter et kommunalt fællesskab, blot  

 skriftligt skal orientere Told- og Skattestyrelsen om etableringen senest en  

 måned før, aftalen sættes i værk.
 I underretningsordningen ligger tillige, at Told- og  

 Skattestyrelsen skriftligt skal orienteres senest en måned før  

 eventuelle ændringer i samarbejdsaftalen sættes i værk,  

 eller samarbejdsaftalen bringes til ophør.
 Manglende overholdelse af underretningspligten  

 indebærer, at der ikke kan åbnes for - eller at adgang må  

 nægtes til - at det kommunale fællesskab elektronisk  

 trækker på oplysninger i de registre, som Told & Skat  

 administrerer.
 Efter forslaget skal alle kommuner, der henlægger  

 den kommunale skattemyndighed til fællesskabet, være medlemmer af  

 fællesskabet.
Efter forslaget skal det kommunale fællesskab ledes  

 af en bestyrelse, der sammensættes af mindst én  

 repræsentant for hver af de deltagende kommuner.
Antallet af medlemmer,  

 herunder sammensætningen af bestyrelsen fastsættes i  

 samarbejdsaftalen.
 De deltagende kommunalbestyrelser bestemmer selv, om der  

 er kommuner, der skal repræsenteres med mere end én  

 repræsentant.
Den enkelte kommunalbestyrelse bestemmer selv, om den  

 person, der repræsenterer kommunen i bestyrelsen, tillige skal  

 være medlem af kommunalbestyrelsen.
Kommunalbestyrelsen bestemmer  

 også selv, i hvilket omfang repræsentanten i sit  

 bestyrelsesarbejde skal bindes af direktiver fra kommunalbestyrelsen, og i  

 hvilket omfang repræsentanten skal orientere kommunalbestyrelsen om  

 arbejdet i det kommunale fællesskab.
Bestyrelsen overtager de enkelte kommunalbestyrelsers  

 ansvar efter § 1 for ligningsplanen og for udpegningen af en  

 ligningsansvarlig embedsmand.
Bestyrelsen overtager også  

 kommunalbestyrelsernes ansvar for den kommunale skatteforvaltning i  

 øvrigt, men naturligvis ikke kompetencen til at udskrive skatter.  

 Bestyrelsens opgaver bliver bl.a. at godkende det kommunale fællesskabs  

 regnskaber og budgetter, ansætte ledende medarbejdere og godkende  

 organisationen af fællesskabet.
Bestyrelsen kan ikke behandle  

 afgørelser, der er truffet under den ligningsansvarlige embedsmands  

 ansvarsområde.
Mellemregninger mellem Told- og Skattestyrelsen og de  

 kommuner, der deltager i det kommunale fællesskab, foretages med den  

 pågældende kommune, og ikke med fællesskabet.
Aftaler om et  

 kommunalt fællesskab, herunder om fælles ligningsplaner  

 ændrer således ikke ved reglerne for statens afregning til de  

 enkelte kommuner.
Vederlag for selskabsligning, der foretages af et kommunalt  

 fællesskab, afregnes dog over for det kommunale fællesskab, jf.  

 forslaget under § 1, nr. 6.
 De medarbejdere, som det kommunale fællesskab  

 beskæftiger, skal ansættes af fællesskabet, og ikke af de  

 samarbejdende kommuner.
 Henlæggelse af en kommunes skatteforvaltning til et  

 sådant kommunalt fællesskab indebærer, at kommunens  

 skatteforvaltning udskilles fra kommunens øvrige forvaltning, hvilket  

 bl.a. kan have betydning for adgangen til at udveksle oplysninger mellem de  

 enkelte dele af forvaltningen og for borgernes adgang til aktindsigt i  

 udvekslede oplysninger.
I relation til Told- og Skattestyrelsens edb-systemer  

 oprettes fællesskabet ikke som en ny myndighed, men etableres med et  

 teknisk »myndighedsnummer«.
Oplysninger om borgere mv. registreres som hidtil  

 under den enkelte kommunes nummer.
Begrundelsen herfor er, at den enkelte  

 kommune skal kunne vælge at udtræde af fællesskabet.
 Det er tanken, at der i samarbejde mellem  

 Indenrigsministeriet, Skatteministeriet og kommunerne vil blive udarbejdet en  

 vejledende standardvedtægt for etablering af kommunale  

 fællesskaber som nævnt i § 1 B.
Til nr. 2 og 3 Det foreslås at lempe de gældende  

 betingelserne for etablering af fælles skatteankenævn mellem  

 kommuner.
Det foreslås, at kommunalbestyrelser får en  

 umiddelbar ret til - under Tilsynsrådets opsyn - at etablere  

 fælles skatteankenævn, når visse i loven nærmere  

 angivne betingelser er opfyldt.
Kommunalbestyrelserne skal således ikke  

 som i dag søge om skatteministerens godkendelse hertil.
Det foreslås, at der åbnes for, at  

 fælles skatteankenævn skal kunne etableres inde i den  

 ordinære fireårige funktionsperiode for resten af denne periode,  

 men kun når etableringen er begrundet i et ønske om samtidig at  

 etablere et samarbejde efter § 1 A eller § 1 B om  

 skatteforvaltningen i øvrigt.
En sådan ændring i  

 funktionsperioden indebærer, at funktionsperioden for medlemmerne af de  

 skatteankenævn, der nedlægges, afkortes tilsvarende.
Men der vil  

 kunne foretages genvalg som medlem af det nye skatteankenævn.
 Forslaget indebærer imidlertid ikke en adgang til at  

 afkorte funktionsperioden for medlemmerne af et skatteankenævn af andre  

 grunde end ønsket om at etablere et fælles  

 skatteankenævn.
 Det foreslås, at kommuner skal kunne gå sammen  

 om etablering af et fælles skatteankenævn på tværs af  

 grænserne for landets inddeling i told- og skatteregioner.
Det foreslås, at kommuner, der ønsker at  

 etablere et fælles skatteankenævn, stilles frit med hensyn til  

 fordelingen af pladserne i nævnet.
Kommunerne vil således f.eks.  

 kunne vælge mellem at fordele pladserne efter »hoveder eller  

 høveder«, eller en kombination heraf.
Denne del af forslaget skal ses  

 i sammenhæng med forslaget under § 1, nr. 15, hvorefter enkelte told-  

 og skatteregioner kan bemyndiges til at udøve tilsyn med den kommunale  

 ligning på tværs af landets opdeling i told- og skatteregioner i  

 øvrigt.
 Kommunerne bestemmer som hidtil selv, inden for rammerne  

 af § 11, hvem der skal sekretariatsbetjene det fælles  

 nævn.
 Af hensyn til den tilsynsopgave med skatteankenævns  

 arbejde, der påhviler de statslige told- og skattemyndigheder, skal  

 kommuner, der etablerer et fælles skatteankenævn, underrette  

 Told- og Skattestyrelsen skriftligt om samarbejdsaftalen senest en  

 måned før funktionsperiodens begyndelse, således at Told-  

 og Skattestyrelsen får tid til at tilrettelægge tilsynet med det  

 nye skatteankenævn.
Til nr. 4 Skatteankenævn kan vælge at  

 tilrettelægge administrationen således, at nævnet opdeles i  

 besluttende led.
Men formanden skal deltage i alle afgørelser.
Hvis  

 formanden har forfald, skal næstformanden deltage.
 Kravet om formandens deltagelse i alle afgørelser  

 kan være belastende i nævn med mange sager.
 Derfor foreslås, at formanden og næstformanden  

 sidestilles i disse situationer, således at et skatteankenævn kan  

 vælge, om formanden kun skal deltage i enkelte af de besluttende led,  

 mens næstformanden deltager i de øvrige besluttende led.
 I tilfælde, hvor næstformanden får  

 forfald, må formanden varetage næstformandens  

 »formandsopgaver«.
Til nr. 5 Den gældende § 11 indeholder bestemmelser om  

 sekretariatsbetjeningen af skatteankenævn, herunder om at  

 sekretariatsbetjeningen ydes af den kommunale skattemyndighed, og at der kan  

 anvendes ekstern bistand i tilfælde af inhabilitet.
Det foreslås nu at tydeliggøre  

 kommunalbestyrelsens ansvar for, at kommunens skatteankenævn får  

 den fornødne sekretariatsbistand.
Men ligesom kommunalbestyrelsen ikke  

 kan behandle skatteankenævnets afgørelser, kan  

 kommunalbestyrelsen heller ikke behandle sekretariatets arbejde for  

 skatteankenævnet i konkrete sager.
 Det foreslås i den forbindelse præciseret, at  

 sekretariatet skal have en leder, således at det enkelte  

 nævnsmedlem ikke behøver at være i tvivl om, hvem i  

 forvaltningen, der tegner sekretariatet.
Det foreslås præciseret, at  

 sekretariatsbistanden som udgangspunkt kan ydes af alle ansatte i kommunen og  

 ikke kun af den kommunale skatteforvaltning.
Dette udgangspunkt gælder  

 uanset hvilke opgaver, den pågældende i øvrigt arbejder  

 med i kommunen, men den pågældende må naturligvis ikke  

 være inhabil som nævnt i forvaltningslovens kapitel 2 i den  

 konkrete klagesag.
Det foreslås præciseret, at  

 kommunalbestyrelser frit kan henlægge sekretariatsbetjeningen helt  

 eller delvis til en anden kommune, herunder til et kommunalt fællesskab  

   men ikke til andre eksterne.
Baggrunden for fortsat at udelukke  

 sekretariatsbistand fra private er, at sekretariatsbetjeningen af  

 skatteankenævn er så nært knyttet til udøvelse af  

 forvaltningsmyndighed, at den ikke i almindelighed bør udøves  

 af private.
Med forslaget tilstræbes at forbedre  

 kommunalbestyrelsens mulighed for på en enkel måde at sikre en  

 effektiv og retssikkerhedsmæssig forsvarlig sekretariatsbistand til  

 skatteankenævnet.
Sekretariatsbistanden kan således indpasses i  

 et kommunalt samarbejde om skatteforvaltning.
 Henlægges sekretariatsbistanden til en anden kommune  

 eller et kommunalt fællesskab, vil denne ikke derved få  

 terminaladgang til de oplysninger, der er registreret i Told- og  

 Skattestyrelsen om borgerne i den kommune, som skatteankenævnet  

 dækker.
Kommuner, der deltager i et kommunalt fællesskab,  

 kan efter forslaget vælge mere almindeligt at lade kommunens  

 skatteankenævn sekretariatsbetjene af andre end ansatte i  

 fællesskabet.
Herved sikres mod inhabilitet i  

 sekretariatsbetjeningen.
Til nr. 6 Der er tale om en redaktionel samling af bestemmelser om  

 selskabsligning i § 12 A.
Den foreslåede bestemmelse står i  

 dag i § 38, stk. 3.
 En aftale om selskabsligning kan indeholde vilkår  

 om, at ligningsarbejdet skal udføres under den ligningsansvarlige  

 embedsmands ansvarsområde, jf. § 1, stk. 2.
 Det foreslås præciseret, at aftale om kommunal  

 ligning af selskaber kan indgås med et ligningscenter som nævnt i  

 § 1 B.
 Forslaget berører ikke de eksisterende aftaler  

 mellem Told- og Skattestyrelsen og kommuner om selskabsligning.
 Det skal i den forbindelse bemærkes, at en aftale om  

 selskabsligning kan bringes til ophør i aftaleperioden, selv om  

 aftalen ikke er misligeholdt, hvis alle aftaleparterne er enige derom, f.eks.  

 hvis de kommunale aftaleparter i aftaleperioden ønsker at  

 overføre aftalen om selskabsligning til et ligningscenter.
Til nr. 7 Det foreslås, at der åbnes for, at  

 Ligningsrådet kan vælge at fastsætte flerårige planer  

 for ligningen, eventuelt i form af en rullende planlægning.
 De kommunale ligningsplaner vil i givet fald skulle  

 indrettes derefter.
Til nr. 8 Bestemmelsen i § 15 er en bemyndigelse af  

 skatteministeren til at bestemme landets inddeling i told- og skatteregioner  

 mv.
Bestemmelsen står i et afsnit af loven, der har  

 overskriften »De statslige skattemyndigheder«.
Told- og skatteregionerne  

 varetager imidlertid mange andre opgaver end skatteopgaver.
 Det foreslås derfor, at bestemmelsen redaktionelt  

 flyttes til et andet afsnit af loven for dermed at tydeliggøre, at  

 denne kompetence ikke kun vedrører skatteområdet, men også  

 told- og afgiftsområdet mv., jf. forslaget nedenfor under § 1, nr.  

 15.
Til nr. 9 Efter § 16 bestemmer Told- og Skattestyrelsen  

 tilsynsopgavernes fordeling på lignings- og  

 ejendomsvurderingsområdet mellem Told- og Skattestyrelsen og de  

 statslige told- og skatteregioner.
Endvidere er skatteministeren bemyndiget  

 til at henlægge »regionsopgaver« til Københavns og Frederiksberg  

 kommuner.
 Det foreslås, at bestemmelsen præciseres  

 således, at det klart fremgår, at den alene vedrører  

 tilsynsopgaver som nævnt i § 12, § 13 og § 14, samt  

 selskabsligningsopgaver efter § 12 A, stk. 1.
 Det foreslås, at Told- og Skattestyrelsen ikke kun  

 skal kunne bestemme disse opgavers fordeling mellem Told- og Skattestyrelsen  

 og told- og skatteregionerne, men også disse opgavers fordeling  

 på særlige forvaltningsorganer, der er oprettet efter § 38  

 A, stk. 1, 2. pkt., jf. forslaget under § 1, nr. 15.
Endvidere foreslås skatteministerens bemyndigelse  

 til at henlægge opgaver til Københavns og Frederiksberg kommuner  

 ophævet som unødvendig.
De opgaver, disse kommuner i dag  

 varetager for Told- og Skattestyrelsen, varetages med anden lovhjemmel.
Til nr. 10 Der er tale om en konsekvensændring som følge  

 af forslaget under § 1, nr. 1, om adgang til at etablere kommunale  

 fællesskaber om skatteforvaltning.
Til nr. 11 og 13 Der er i dag modstrid mellem § 20 C, stk. 1, og  

 § 23, stk. 1, nr. 6.
Efter § 20 C, stk. 1, kan afslag på  

 anmodning om bindende forhåndsbesked og myndighedernes opgørelse  

 af tidsforbruget ved besvarelsen af en bindende forhåndsbesked ikke  

 påklages til anden administrativ myndighed.
Efter § 23,  

 stk. 1, nr. 6, kan der klages til Landsskatteretten over sådanne  

 afgørelser.
Det foreslås at afskære muligheden for at  

 klage administrativt over myndighedernes opgørelse af tidsforbruget  

 ved besvarelse af en bindende forhåndsbesked.
Det svarer til  

 retstilstanden før ændringen af § 23 ved lov nr. 1098 af  

 29. december 1997.
 Derimod vil Ligningsrådets afvisning af at give en  

 bindende forhåndsbesked kunne påklages til Landsskatteretten.
Til nr. 12 I § 21, stk. 3, sidste pkt., er det forudsat, at  

 den, der har klaget til skatteankenævnet, har ret til   udover den  

 begrundelse, der er givet ved klagens indgivelse, og udover de  

 bemærkninger, der gives til den sagsfremstilling, nævnet lader  

 udarbejde   at fremføre sine synspunkter vedrørende klagen  

 overfor skatteankenævnet, enten skriftligt eller mundtligt, inden  

 nævnet afgør klagen.
I praksis har det vist sig, at det kan være  

 forbundet med vanskeligheder at få en udtalelse indenfor rimelig tid,  

 specielt når det drejer sig om et møde med  

 skatteankenævnet, fordi klageren eller dennes sagkyndige bistand ofte  

 har en fyldt kalender.
Foretræde for skatteankenævnet må jo  

 normalt ske på et af skatteankenævnets ordinære  

 møder, bl.a. fordi skatteankenævnet er et kollegialt organ.
Som bidrag til at muliggøre en hurtigere  

 sagsbehandling i skatteankenævnene foreslås det derfor, at  

 skatteankenævnet bemyndiges til i den enkelte sag at fastsætte en  

 frist for afgivelse af en skriftlig eller mundtlig udtalelse overfor  

 nævnet.
Fristen kan efter forslaget ikke fastsættes til under 14  

 dage, og fristen kan kun fastsættes på grundlag af en konkret  

 bedømmelse af behovet i den enkelte sag for at fastsætte en  

 sådan frist.
 Det er tanken i forretningsordenen for  

 skatteankenævn at bemyndige det enkelte skatteankenævn til at  

 henlægge denne beføjelse til formanden for nævnet.
Til nr. 14 Den gældende § 36, stk. 1, regulerer den  

 indbyrdes kompetence mellem på den ene side de lokale skattemyndigheder  

 og på den anden side Ligningsrådet og Landsskatteretten.
 Det foreslås præciseret, at denne  

 kompetencefordeling ikke kun skal gælde de lokale skattemyndigheder,  

 men alle øvrige skattemyndigheder, og at denne kompetencefordeling  

 ikke kun skal gælde sager som nævnt i skattestyrelseslovens  

 § 2, men alle sager indenfor henholdsvis Ligningsrådets og  

 Landsskatterettens kompetenceområder.
 Det forslås endvidere tydeliggjort, at denne  

 kompetencefordeling ikke gælder i tilfælde som nævnt i  

 § 35, stk. 4, hvor der er grundlag for ekstraordinær  

 genoptagelse.
Til nr. 15 Efter den gældende § 38 bestemmer  

 skatteministeren i vidt omfang sagsfordeling og klageveje på  

 skatteministerens forretningsområde.
Efter bestemmelsen kan  

 skatteministeren endvidere fastsætte regler for henstand med betaling  

 af restskat mv. i forbindelse med en klage.
Og bestemmelsen bemyndiger  

 skatteministeren til at indgå aftaler med kommuner om  

 selskabsligning.
 Som nævnt i bemærkningerne til § 1, nr.  

 6, foreslås bemyndigelsen vedrørende selskabsligning  

 redaktionelt overflyttet til § 12 A, for derved at samle reglerne om  

 selskabsligning.
 De resterende bemyndigelser i den gældende § 38  

 foreslås opdelt i to paragraffer, § 38 og § 38 A.
 Det foreslås, at den gældende bemyndigelse af  

 skatteministeren i § 15 i skattestyrelsesloven til at bestemme landets  

 inddeling i told- og skatteregioner mv. redaktionelt indarbejdes i § 38  

 A som stk. 1, jf. forslaget under § 1, nr. 8.
Det foreslås, at skatteministeren udtrykkelig  

 bemyndiges til, udover inddeling af landet i told- og skatteregioner, at  

 oprette særlige centrale eller regionale forvaltningsorganer eller  

 mellemformer herimellem under Told- og Skattestyrelsen.
Ud fra  

 sædvanlig forvaltningsretlig teori antages skatteministeren allerede i  

 dag at kunne oprette sådanne forvaltningsorganer indenfor finanslovens  

 rammer, men det er fundet hensigtsmæssigt ved den foreslåede  

 lovændring at fjerne enhver tvivl om denne mulighed.
Efter forslaget omfatter denne bemyndigelse til at oprette  

 særlige forvaltningsorganer kun forvaltningsorganer, der oprettes under  

 Told- og Skattestyrelsen.
Herved fastholdes Told- og Skattestyrelsens  

 overordnede ansvar for skatte- told- og afgiftsadministrationen.
Den foreslåede bemyndigelse vil danne et solidt  

 retligt grundlag for de allerede i dag etablerede toldcentre og  

 tilsynsregioner med ejendomsvurderinger.
Bemyndigelsen er tænkt anvendt  

 som grundlag for etablering af en central enhed for ligning af de store  

 selskaber mv., der i dag lignes af Told- og Skattestyrelsen og for etablering  

 af ekspertregioner i øvrigt og for etablering af særlige  

 tilsynsregioner på ligningsområdet, således at kommuner kan  

 samarbejde hen over landets inddeling i told- og skatteregioner i  

 øvrigt.
 Den stadig stigende kompleksitet i samfundet  

 nødvendiggør, at der skabes mulighed for løbende at  

 indrette organiseringen af den statslige told- og skatteforvaltning specifikt  

 efter de opgaver, forvaltningen stilles over for, således at f.eks. den  

 regionale kompetence ikke bliver en hindring for tværregionale  

 samarbejder om opgaveløsningen.
Til § 2 Sekretariatsbetjening af vurderingsråd ydes efter  

 vurderingsloven af kommunerne.
Kommuner kan med skatteministerens godkendelse  

 samarbejde om sekretariatsbetjeningen af et vurderingsråd, hvis  

 vurderingsrådet accepterer samarbejdet.
 På linie med forslagene ovenfor under § 1, nr.  

 1 og 2, foreslås, at denne godkendelsesordning afskaffes, således  

 at kommuner fremover kan vælge at samarbejde om sekretariatsbetjeningen  

 af et vurderingsråd, blot vurderingsrådet er indforstået  

 hermed.
Til § 3 Det foreslås, at loven tillægges virkning fra  

 den 1. januar 2002.
Bilag 1 Høringssvar og kommentarer hertil Organisation Bemærkninger Kommentarer Kommunernes Landsforening - Foreningen finder det positivt, at regeringen med forslaget øger  

 kommunernes muligheder for at organisere skatteopgaven i overensstemmelse med  

 lokale behov.
 - Foreningen tager afstand fra den generalisering, at organisering af  

 kommunalt samarbejde i ligningscentre vil medføre en mere  

 administrativt orienteret og effektiv ledelse.
 - Foreningen ønsker en præcisering af, at selv om samarbejde  

 om skatteforvaltning (§ 1 A) og samarbejde i ligningscentre (§ 1 B) er to  

 artsforskellige samarbejdsformer, bør de have samme mulighed for at  

 overtage statslige opgaver som f.eks. selskabsligning.
- Foreningen finder, at den samarbejdsform, som ligningscentre  

 repræsenterer, er usmidig, men kan være god til at løse  

 specialisttunge opgaver som f.eks. selskabs- og erhvervsligning, men  

 næppe god til at løse opgaver rettet mod den almindelige borger,  

 der kræver nærhed og service.
Specielt den helhedsorienterede  

 sagsbehandling mellem bl.a. skat, social og inkasso vil ikke kunne  

 udføres, hvis skatteopgaven udskilles i et ligningscenter.
 - Baggrunden for forslaget om ligningscentre er, at de hidtil kendte  

 samarbejdsformer skønnes ikke at være tilstrækkeligt  

 stærke til effektivt at håndtere et samarbejde mellem et stort  

 antal kommuner.
- Det må bero på en konkret bedømmelse af det enkelte  

 samarbejde, i hvilket omfang det kan overtage opgaver fra staten.
De opgaver,  

 der kan overtages fra staten, som f.eks. selskabsligning, er typisk  

 specialisttunge opgaver, der må forudsætte en vis  

 forvaltningsmæssig styrke.
 - De muligheder, der ligger i en digital forvaltning, mindsker behovet for  

 at skatteforvaltningen ligger tæt på den almindelige borger.
 - Udskillelse af skatteopgaven i et ligningscenter skønnes kun at  

 begrænse mulighederne for en helhedsorienteret sagsbehandling fsva.  

 udveksling af oplysninger om enkeltpersoners rent private forhold.
Københavns Kommune - Kommunen efterlyser mulighed for at overføre andre opgaver end  

 skatteopgaven til ligningscentre, f.eks. opkrævning og inddrivelse,  

 sekretariatsbistand til skatteankenævn, påligning og  

 opkrævning af ejendomsskatter, administration af lov om betaling af  

 ejendomsskat, sekretariatsbistand til vurderingsråd og  

 folkeregisteropgaven.
- Kommunen efterlyser en bestemmelse, hvorefter oplysninger kan udveksles  

 mellem en kommune og et ligningscenter, hvori kommunen deltager, i samme  

 omfang som hvis skatteforvaltningen var forblevet en integreret del af  

 kommunens øvrige forvaltning.
Der henvises i den forbindelse til en  

 sådan bestemmelse (§ 6) i lov nr. 52 af 31. januar 2001 om kommunalt  

 samarbejde om opkrævning og inddrivelse.
 - Kommunen forudsætter, at lovforslaget ikke vil påvirke den  

 gældende ordning, hvor Københavns Kommune varetager  

 særlige skatteopgaver for staten.
- Organiseringen af opkrævning og inddrivelse, administration af  

 ejendomsskatter mv., og folkeregistrering henhører under  

 Indenrigsministeriet, der på det foreliggende grundlag er  

 tilbageholdende med at åbne for, at yderligere opgaver overføres  

 til ligningscentre.
Fsva. sekretariatsbetjening af skatteankenævn og  

 vurderingsråd er lovforslaget efterfølgende tilrettet,  

 således at det tydeligere fremgår, at ligningscentre kan varetage  

 disse sekretariatsopgaver.
 - Udskillelse af skatteopgaven i et ligningscenter skønnes kun at  

 begrænse mulighederne for en helhedsorienteret sagsbehandling fsva.  

 udveksling af oplysninger om enkeltpersoners rent private forhold.
 - Der er ingen intentioner i lovforslaget om at ændre på  

 opgavefordelingen mellem staten og Københavns Kommune.
Frederiksberg Kommune Ingen Ingen Skattechef- foreningen - Foreningen finder det positivt, at kommunerne får ret til på  

 en enkel og  ubureaukratisk måde at samarbejde om skatteforvaltningen.
 - Foreningen forudsætter, at de to samarbejdsformer, der  

 nævnes i lovforslaget (§ 1 A og § 1 B), er ligeværdige og reelle  

 alternativer til løsningen af fremtidens ligningsopgaver.
 - Foreningen efterlyser en bestemmelse, hvorefter oplysninger fortsat kan  

 overføres uhindret fra en skatteforvaltning, der er udskilt i et  

 ligningscenter, til kommunens øvrige forvaltninger.
- Som nævnt i bemærkningerne til lovforslaget ser regeringen  

 gerne, at ligningsopgaven løses i kommunalt regi.
Men det må  

 bero på en konkret bedømmelse af det enkelte samarbejde, i  

 hvilket omfang det kan overtage opgaver fra staten.
 - Udskillelse af skatteopgaven i et ligningscenter skønnes kun at  

 begrænse mulighederne for en helhedsorienteret sagsbehandling fsva.  

 udveksling af oplysninger om enkeltpersoners rent private forhold.
Skatterevisor- foreningen - Foreningen "finder grundlæggende ikke, at forslaget et  

 tilstrækkeligt til på en gang at løse kompetenceproblemer  

 og det faglige miljø i de mindste kommuner, som i givet fald på  

 frivillighedens alter ikke ønsker at indgå i et fællesskab  

 eller medvirke i et ligningscenter.
Desuden kan de forskellige muligheder for  

 samarbejde næppe undgå at skabe usikkerhed hos borgere og  

 virksomheder i henseende til, hvor de skal have ordnet deres  

 mellemværende med skattemyndighederne." Foreningen foreslår  

 derfor lovforslaget udskudt, og i stedet igangsat et udvalgsarbejde, der skal  

 se på den fremtidige ligningsstruktur.
- Foreningen foreslår, at skæringsdagen for etablering af  

 samarbejder ændres fra den 1. juli til den 1. januar under hensyn til  

 det kommunale budget- og regnskabsår.
Det samme gælder  

 ligningsplanperiodens begyndelse.
- En begrundelse for forslaget om ligningscenter er et ønske om at  

 skabe store stabile kommunale centre til løsning af skatteopgaverne.
I  

 sådanne store centre vil alle skatteopgaverne kunne samles,  

 således at borgerne kun skal henvende sig et sted, for at få svar  

 på skattespørgsmål.
- De muligheder, der ligger i en digital forvaltning, indebærer, at  

 borgerne i højere grad end hidtil vil kunne ordne deres  

 mellemværender med skatteforvaltningen fra en terminal i hjemmet eller  

 på biblioteket.
Behovet for en "nærbutik" kan derved  

 mindskes.
- Det kan diskuteres, om grundlaget for planperiodens begyndelse skal  

 være hensynet til rytmen i ligningsarbejdet eller hensynet til  

 kommunernes budget- og regnskabsår.
Hidtil er, i forståelse med  

 kommunerne, udgangspunkt taget i hensynet til rytmen i ligningsarbejdet.
Foreningen af Danske Skatteankenævn - Foreningen udtrykker betænkelighed ved fokuseringen på store  

 skatteankenævn.
Foreningen vil nødigt miste de gode elementer,  

 der er forbundet med lokale skatteankenævn.  Foreningen efterlyser  

 derfor mulighed for, at en kommune kan bevare sit skatteankenævn, selv  

 om kommunen i øvrigt deltager i et ligningscenter.
 - Foreningen er betænkelig ved forslaget om, at nævnsmedlemmer  

 skal kunne afsættes i funktionsperioden, hvis der dannes et  

 fælles skatteankenævn.
 - Foreningen efterlyser en præcisering af at kommuner, der deltager  

 i et ligningscenter, ikke nødvendigvis behøver at lade  

 ligningscentret sekretariatsbetjene kommunens skatteankenævn.
 - Foreningen foreslår, at adgangen til at behandle klager over  

 selskabsligning tilbageføres til skatteankenævnene i det omfang,  

 denne ligning er foretaget af en kommune.
- Lovforslaget ændrer ikke på, at den enkelte  

 kommunalbestyrelse kan afgøre, om den vil bevare et "eget"  

 skatteankenævn i kommunen eller gå sammen med nabokommuner om at  

 etablere fælles skatteankenævn.
Kommunalbestyrelsen kan dermed  

 også frit foretage en afvejning af fordele og ulemper ved "stort  

 eller småt".
 - Efter forslaget, som det nu ligger, kan nævnsmedlemmer kun  

 afsættes i funktionsperioden, hvis etableringen af et fælles  

 skatteankenævn har sammenhæng med etablering af et kommunalt  

 samarbejde om skatteforvaltning i øvrigt.
 - Det er nu præciseret i forslaget, at deltagelse i et  

 ligningscenter ikke indebærer, at skatteankenævnet  

 nødvendigvis skal sekretariatsbetjenes af centret.
 - Det anses fortsat for hensigtsmæssigt, at der kun kan klages  

 én gang administrativt over selskabsligning, og at denne klageinstans  

 er Landsskatteretten.
Den Danske Skatteborgerforening Ingen Ingen Advokatrådet - Rådet er betænkelig ved forslaget om at skatteankenævn  

 kan fastsætte en frist for afgivelse af en udtalelse overfor  

 nævnet.
 - Rådet er uenig i, at der ikke skal kunne klages administrativt  

 over Told- og Skattestyrelsens opgørelser over myndighedernes  

 tidsforbrug ved afgivelse af en bindende forhåndsbesked.
 - Det er nu præciseret i forslaget, at fristen skal fastsættes  

 efter en konkret vurdering af den enkelte sag, og at fristen ikke kan  

 være på under 14 dage.
 - Reglerne for opgørelse af betaling for en bindende  

 forhåndsbesked er så lempelige, at der ikke er grundlag for at  

 etablere en klageordning.
Foreningen af Registrerede Revisorer - Foreningen hilser forslaget om ligningscentre velkomment.
 - Foreningen mener, at kommunerne skal have mulighed for at henlægge  

 sekretariatsbetjeningen af skatteankenævn til private.
 - Foreningen mener, at muligheden for at udveksle oplysninger mellem et  

 ligningscenter og de øvrige dele af kommunens forvaltning bør  

 bevares.
 - Foreningen er uenig i, at der ikke skal kunne klages administrativt over  

 opgørelser af myndighedernes tidsforbrug ved afgivelse af en bindende  

 forhåndsbesked.
 - Foreningen efterlyser regler for, at skatteankenævn skal oplyse  

 klagerne om den forventede sagsbehandlingstid.
- Efter forslaget kan en kommune frit henlægge sekretariatsbetjening  

 af kommunens skatteankenævn til en anden kommune.
Den enkelte kommune  

 får dermed god mulighed for at undgå inhabilitet i  

 sekretariatsbetjeningen.
 - Udskillelse af skatteopgaven i et ligningscenter skønnes kun at  

 begrænse mulighederne for en helhedsorienteret sagsbehandling fsva.  

 udveksling af oplysninger om enkeltpersoners rent private forhold.
 - Reglerne for opgørelse af betaling for en bindende  

 forhåndsbesked er så lempelige, at der ikke er grundlag for at  

 etablere en klageordning.
- Regler om oplysning om sagsbehandlingstider i skatteankenævn kan  

 fastsættes administrativt.
Spørgsmålet vil blive taget med  

 i den revision af forretningsorden for skatteankenævn, der skal  

 foretages som opfølgning på, at dette lovforslag vedtages.
Foreningen af Statsautoriserede Revisorer - Forening hilser generelt forslaget om færre ligningsenheder  

 velkomment.
 - Foreningen foreslår, at den frist, skatteankenævn efter  

 forslaget skal kunne fastsætte for afgivelse af en udtalelse overfor  

 nævnet, lovfæstes til ikke under én måned.
 - Det er nu præciseret i forslaget, at fristen skal fastsættes  

 efter en konkret vurdering af den enkelte sag, og at fristen ikke kan  

 være på under 14 dage.
Bilag 2 Lovforslaget sammenholdt med gældende lov Gældende formulering Lovforslaget I lov om skattemyndighedernes organisation og opgaver m.v.  

 (Skattestyrelsesloven), jf. lovbekendtgørelse nr. 859 af 13. september  

 2000, som ændret ved § 4 i lov nr. 483 af 7. juni 2001, foretages  

 følgende ændringer:
§ 1 1. § 1 med overskrift ophæves, og i stedet  

 indsættes:
Kommunalbestyrelsen »Kommunalbestyrelsen § 1. Kommunalbestyrelsen er ansvarlig for, at der hvert  

 år udarbejdes en plan for den kommunale skattemyndigheds  

 ligningsarbejde, og at planen følges.
Planen skal tage hensyn til de  

 anvisninger og den plan, der er nævnt i § 13.
§ 1. Kommunalbestyrelsen er ansvarlig for, at der hvert  

 år udarbejdes en plan for den kommunale skattemyndigheds  

 ligningsarbejde, og at planen følges.
Planen skal tage hensyn til de  

 anvisninger og de planer, der er nævnt i § 13.
 Stk. 2. Kommunalbestyrelsen udpeger en person, der er ansat i  

 kommunen, til at have det øverste ansvar for den kommunale  

 skattemyndigheds ligningsarbejde, jf. § 2. Kommunalbestyrelsen kan ikke  

 behandle den kommunale skattemyndigheds afgørelser.
Stk. 2. Kommunalbestyrelsen udpeger en person, der er ansat i  

 kommunen, til at have det øverste ansvar for den kommunale  

 skattemyndigheds arbejde.
Kommunalbestyrelsen kan ikke behandle den kommunale  

 skattemyndigheds afgørelser.
Stk. 3. Med skatteministerens godkendelse kan to eller flere  

 kommunalbestyrelser udpege en person, der er ansat i en af kommunerne, til at  

 have det øverste ansvar for den kommunale skattemyndigheds  

 ligningsarbejde vedrørende alle eller grupper af skattepligtige i de  

 pågældende kommuner.
Skatteministeren kan med et passende varsel  

 tilbagekalde en godkendelse af en fælleskommunal administration, hvis  

 skatteministeren skønner, at forudsætninger for godkendelsen  

 ikke opfyldes.
Samarbejde om skatteforvaltning § 1 A.
To eller flere kommunalbestyrelser kan i  

 fællesskab udpege en person, der er ansat i en af kommunerne, til at  

 have det øverste ansvar for den kommunale skattemyndigheds arbejde  

 vedrørende alle eller grupper af skattepligtige i de  

 pågældende kommuner, jf. § 1, stk. 2.
Stk. 2. Den centrale told- og skatteforvaltning, jf.  

 § 12, skal skriftligt orienteres om samarbejdsaftalen senest en  

 måned, før samarbejdet iværksættes.
Det samme  

 gælder, hvis kredsen af deltagere i samarbejdet eller kredsen af  

 skattepligtige, der er henført under samarbejdet, ændres, eller  

 hvis samarbejdet ophæves.
Etablering, ophævelse eller  

 ændringer som nævnt af et samarbejde kan kun ske fra en 1. juli.
Stk. 3. Kommunalbestyrelser, der samarbejder om ligning, kan  

 lade udarbejde en fælles ligningsplan.
En fælles ligningsplan  

 fritager ikke den enkelte kommunalbestyrelse for ansvaret efter § 1,  

 stk. 1.
Ligningscentre § 1 B.
To eller flere kommunalbestyrelser kan henlægge  

 de opgaver, der påhviler kommunalbestyrelsen som skattemyndighed, til  

 bestyrelsen for et kommunalt fællesskab, jf. § 60 i lov om  

 kommunernes styrelse, vedrørende alle skattepligtige i de  

 pågældende kommuner.
Deltagere i fællesskabet må  

 alene være de kommuner, som henlægger skattemyndigheden til  

 fællesskabet, jf. § 11, stk. 2.
Stk. 2. Etablering af et kommunalt fællesskab eller  

 ændring af et kommunalt fællesskab ved ind- eller udtræden  

 af kommuner skal ske med virkning fra en 1. juli.
Det samme gælder,  

 hvis fællesskabet ophæves.
 Stk. 3. Den centrale told- og skatteforvaltning, jf.  

 § 12, skal skriftligt orienteres om samarbejdsaftalen senest en  

 måned, før det kommunale fællesskab begynder sit virke.  

 Det samme gælder ændringer i samarbejdsaftalen, herunder  

 opsigelse af aftalen.
Stk. 4. Det kommunale fællesskabs overordnede ledelse  

 varetages af en bestyrelse.
Bestyrelsen sammensættes af mindst en  

 repræsentant for hver af de deltagende kommunalbestyrelser.
 Stk. 5. Bestyrelsen er ansvarlig for, at der udarbejdes en  

 plan som nævnt i § 1, stk. 1. Planen udarbejdes som en  

 fælles plan for det kommunale fællesskabs ligningsarbejde.
 Stk. 6. Bestyrelsen udpeger en person, der er ansat i det  

 kommunale fællesskab, til at have det øverste ansvar for den  

 kommunale skattemyndigheds arbejde, jf. § 1, stk. 2. Bestyrelsen kan ikke  

 behandle den kommunale skattemyndigheds afgørelser.«.
§ 6. - - - 2. § 6, stk. 2, affattes således:
Stk. 2. Skatteministeren kan efter anmodning godkende  

 etablering af et fælleskommunalt skatteankenævn for en  

 funktionsperiode.
Følgende betingelser skal alle være opfyldte,  

 for at en godkendelse kan gives:
 »Stk. 2. To eller flere kommunalbestyrelser kan etablere et  

 fælles skatteankenævn, hvis de er enige om:
 1)	Antallet af medlemmer af nævnet.
 2)	Fordelingen af pladserne i nævnet mellem de berørte  

 kommuner.
 3)	Sekretariatsbetjeningen af nævnet.
 Herudover er det en betingelse for nævnets  

 oprettelse, at den centrale told- og skatteforvaltning skriftligt er  

 orienteret om samarbejdsaftalen senest en måned før  

 funktionsperiodens begyndelse, jf. stk. 3.«.
 1)	At kommunalbestyrelserne i samtlige de kommuner, der vil blive  

 omfattet af det fælleskommunale skatteankenævn, er enige om  

 etableringen.
 2)	At det fælleskommunale skatteankenævn alene dækker  

 kommuner, der ligger i samme told- og skatteregion.
 3)	At kommunalbestyrelserne er enige om antallet af medlemmer i det  

 fælleskommunale skatteankenævn og om fordelingen af pladserne  

 mellem de berørte kommuner i forhold til antallet af indbyggere i  

 kommunerne.
 4)	At kommunalbestyrelserne er enige om, hvorledes det  

 fælleskommunale skatteankenævn sekretariatsbetjenes, herunder om  

 afholdelse af udgifterne til sekretariatsbetjeningen.
 3. I § 6, stk. 3, indsættes som 3.  

 pkt.
Stk. 3. Skatteankenævnets medlemmer og  

 stedfortrædere vælges blandt de personer, der er valgbare til  

 kommunalbestyrelsen.
Valget sker på kommunalbestyrelsens konstituerende  

 møde og har virkning for kommunalbestyrelsens funktionsperiode.
Stk. 4-6. - - - »Uanset 1. og 2. pkt., kan et fælles  

 skatteankenævn etableres i den ordinære funktionsperiode for  

 resten af denne periode, hvis etableringen har sammenhæng med  

 etablering af et samarbejde som nævnt i § 1 A eller et  

 fællesskab som nævnt i § 1 B.
Funktionsperioden for  

 medlemmerne af de skatteankenævn, der erstattes af det fælles  

 skatteankenævn, afkortes dermed tilsvarende.«.
§ 10. - - - Stk. 2. For at det samlede skatteankenævn kan afsige  

 kendelse, skal mindst halvdelen af nævnets medlemmer eller deres  

 stedfortrædere deltage i afgørelsen.
For at et besluttende led  

 kan afsige kendelse, skal mindst 3 medlemmer eller deres stedfortrædere  

 deltage i afgørelsen.
Formanden eller, hvor denne er forhindret, en  

 næstformand skal deltage i alle afgørelser.
I tilfælde af  

 stemmelighed er formandens eller næstformandens stemme  

 afgørende.
Ethvert medlem kan kræve en sag forelagt for det  

 samlede skatteankenævn.
 4. I § 10, stk. 2, 3. pkt., udgår: », hvor  

 denne er forhindret,«.
 5. § 11 affattes således:
§ 11. Den kommunale skattemyndighed yder sekretariatsbistand  

 til skatteankenævnet.
Nævnet kan anmode sekretariatet om at  

 være repræsenteret ved nævnets møder.
 Stk. 2. Den, som tidligere har deltaget i en afgørelse  

 om ansættelse eller i øvrigt har medvirket ved behandlingen af  

 en sag efter § 2, må ikke yde sekretariatsbistand til  

 skatteankenævnet ved behandling af en klage til skatteankenævnet  

 over samme afgørelse.
 Stk. 3. En kommune, der ikke kan sikre den i stk. 2  

 foreskrevne habilitet hos sit personale, skal anvende ekstern  

 sekretariatsbistand.
»§ 11. Kommunalbestyrelsen stiller sekretariatsbistand til  

 rådighed for skatteankenævnet.
Sekretariatet skal have en  

 leder.
Stk. 2. Sekretariatsbistanden skal udføres af ansatte i  

 kommunen eller af ansatte i en anden kommune eller i et kommunalt  

 fællesskab som nævnt i § 1 B.
En kommune, der deltager i et  

 kommunalt fællesskab som nævnt i § 1 B, kan vælge at  

 lade kommunens skatteankenævn sekretariatsbetjene af andre kommunalt  

 ansatte end ansatte i fællesskabet.
 Stk. 3. Skatteankenævnet kan lade sekretariatet  

 være repræsenteret ved nævnets møder.« .
 6. I § 12 A indsættes som  

stk. 2:
§ 12 A.
Told- og skatteforvaltningen foretager  

 skatteansættelser af indkomst for juridiske personer bortset fra  

 dødsboer. § 3, stk. 4 og 5, § 21, stk. 3, 1.-4.  

 pkt., og § 38 finder tilsvarende anvendelse.
Afgørelser i 1.  

 instans efter 1. pkt. påklages til Landsskatteretten.
»Stk. 2. Skatteministeren kan indgå aftale med en  

 kommunalbestyrelse eller med bestyrelsen for et kommunalt fællesskab  

 som nævnt i § 1 B om udførelse af ligning af juridiske  

 personer med dertil hørende administrative opgaver.
I aftalen kan  

 indgå bestemmelser om ydelse af vederlag til kommunen, henholdsvis det  

 kommunale fællesskab.«.
 § 13. Den centrale told- og skatteforvaltning udarbejder hvert  

 år planer for den almindelige ligning af fysiske personer og  

 dødsboer samt ejendomsvurdering og planer for tilsynet med dette  

 arbejde.
 7. I § 13, stk. 1, indsættes efter »hvert  

 år«: »et- eller flerårige«.
Stk. 2 og 3. - - - § 15. Skatteministeren fastsætter landets inddeling i  

 told- og skattekredse og placeringen af regionale told- og  

 skatteforvaltninger.
 8. § 15 ophæves.
 9. § 16 affattes således:
 § 16. De regionale told- og skatteforvaltninger varetager, i  

 det omfang det bestemmes af den centrale told- og skatteforvaltning, de  

 opgaver, der påhviler denne, herunder tilsyn med, at  

 skatteansættelse af indkomst og ejendomsværdi,  

 værdiansættelse m.v. i dødsboer samt vurdering af fast  

 ejendom sker på en behørig og ensartet måde inden for  

 told- og skattekredsene.
 »§ 16. De forvaltningsorganer, der er oprettet efter § 38  

 A, stk. 1, varetager, i det omfang det bestemmes af den centrale told-  

 og skatteforvaltning, de opgaver, der påhviler denne efter § 12,  

 § 13 og § 14, samt selskabsligning efter § 12 A,  

 stk. 1.«.
 Stk. 2. Skatteministeren fastsætter bestemmelser for, i  

 hvilket omfang Københavns og Frederiksberg Kommuner varetager opgaver  

 af den karakter, der påhviler de regionale told- og  

 skatteforvaltninger.
§ 18. - - - 10. I § 18, stk. 3, indsættes som 2.  

 pkt.:
 Stk. 3. I de tilfælde, hvor en kommune gentagne gange  

 ikke har opnået de forventede resultater af ligningsarbejdet, kan  

 Ligningsrådet efter indstilling fra den centrale told- og  

 skatteforvaltning give kommunen bindende direktiver for ligningsarbejdet,  

 herunder pålæg om, at nærmere angivne dele af dette arbejde  

 skal udføres af eksterne sagkyndige for kommunens regning.
 »Det samme gælder kommunale fællesskaber som  

 nævnt i § 1 B.«.
Stk. 4. - - - § 20 C.
Afslag på en anmodning om bindende  

 forhåndsbesked og opgørelsen af tidsforbruget efter § 20 B,  

 stk. 3, kan ikke påklages til anden administrativ myndighed.
 11. I § 20 C, stk. 1, ændres »Afslag  

 på en anmodning om bindende forhåndsbesked og opgørelse«  

 til: »Opgørelse«.
§ 21. - - - 12. I § 21, stk. 3, indsættes som 6.  

 pkt.:
Stk. 3. Forinden skatteankenævnet afgør en klage,  

 skal der udarbejdes en sagsfremstilling.
Sagsfremstillingen skal indeholde en  

 redegørelse for de oplysninger vedrørende sagens faktiske  

 forhold, der påtænkes tillagt betydning ved afgørelsen.  

 Hvis ikke nævnet fuldt ud kan imødekomme klagerens  

 påstand, sendes sagsfremstillingen til klageren med opfordring til at  

 fremkomme med bemærkninger til fremstillingen inden 14 dage.  

 Stk. 2, 3. pkt., finder tilsvarende anvendelse.
Klageren oplyses  

 samtidig om, at klageren i øvrigt har ret til at udtale sig skriftligt  

 eller mundtligt over for skatteankenævnet, før klagen  

 afgøres.
 »Skatteankenævnet kan fastsætte en frist  

 på ikke under 14 dage for afgivelse af en sådan udtalelse overfor  

 skatteankenævnet.«.
Stk. 4 og 5. - - - § 23. - - - 6)	Spørgsmål om bindende forhåndsbesked efter  

 § 20 A, jf. § 17, stk. 3, 2. pkt., og § 20 C,  

 stk. 1.
 13. I § 23, stk. 1, nr. 6, udgår: », og  

 § 20 C, stk. 1«.
Stk. 2. - - - 14. § 36, stk. 1, affattes således:
 § 36. De lokale og statslige skattemyndigheder kan ikke  

 træffe afgørelse i sager, som er nævnt i § 2, i det  

 omfang Ligningsrådet eller Landsskatteretten har taget stilling til  

 sagen ved kendelse.
Stk. 2. - - - »§ 36. De lokale skattemyndigheder og de statslige  

 skattemyndigheder kan ikke træffe afgørelse i sager, i det  

 omfang Ligningsrådet eller Landsskatteretten har taget stilling til  

 sagen ved kendelse, bortset fra tilfælde som nævnt i § 35,  

 stk. 4.«.
 15. § 38 ophæves og i stedet  

 indsættes:
§ 38. Skatteministeren kan bemyndige de statslige eller  

 kommunale skattemyndigheder til at træffe afgørelser efter denne  

 lov.
Det samme gælder afgørelser på ministerens  

 forretningsområde i øvrigt.
Endvidere kan ministeren  

 fastsætte regler om adgang til at klage over afgørelserne,  

 herunder om, at afgørelserne ikke kan indbringes for højere  

 administrativ myndighed.
 »§ 38. Skatteministeren kan på sit  

 forretningsområde fastsætte regler om henstand i forbindelse med  

 klage.
 Stk. 2. Skatteministeren kan på sit  

 forretningsområde fastsætte regler om henstand i forbindelse med  

 klage.
Stk. 3. Skatteministeren eller den, ministeren bemyndiger  

 dertil, kan indgå aftaler med en kommualbestyrelse om udførelsen  

 af ligning af juridiske personer bortset fra dødsboer med dertil  

 hørende administrative opgaver.
I aftalen, der kan være et-  

 eller flerårig, kan indgå bestemmelser om ydelse af vederlag til  

 kommunen.
§ 38 A.
Skatteministeren fastsætter landets inddeling i  

 told- og skattekredse og placeringen af regionale told- og  

 skatteforvaltninger.
Skatteministeren kan i øvrigt oprette  

 særlige centrale eller regionale forvaltningsorganer under den centrale  

 told- og skatteforvaltning.
Stk. 2. Skatteministeren kan bemyndige statslige told- og  

 skatteforvaltninger eller kommunale skattemyndigheder til at træffe  

 afgørelse på ministerens forretningsområde.
Endvidere kan  

 ministeren fastsætte regler om adgang til at klage over  

 afgørelser, herunder om at afgørelser ikke kan påklages  

 til anden administrativ myndighed.« § 2 I lov om vurdering af landets faste ejendomme, jf.  

 lovbekendtgørelse nr. 823 af 18. september 2001, foretages  

 følgende ændring:
§ 39 A. - - - - Stk. 2. Skatteministeren kan godkende, at den i stk. 1  

 nævnte bistand til vurderingsrådene af kontormæssig art  

 ydes af to eller flere kommuner i fællesskab.
 1. § 39 A, stk. 2, affattes således:
»Stk. 2. Den sekretariatsbistand, der er nævnt i  

 stk. 1, kan med vurderingsrådets godkendelse ydes af to eller  

 flere kommuner i fællesskab.« § 3 Stk. 1. Loven træder i kraft den 1. januar 2002.
