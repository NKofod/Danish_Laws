Bekendtgørelse om medicinsk udstyr1) I medfør af §§ 1-4 og § 6 i lov nr. 368 af 6. juni 1991 om  

 medicinsk udstyr, som ændret ved lov nr. 461 af 10. juni 1997,  

 fastsættes:
Kapitel 1 Anvendelsesområde og definitioner § 1. Reglerne i denne bekendtgørelse finder  

 anvendelse på medicinsk udstyr og tilbehør hertil.
Medicinsk  

 udstyr og tilbehør hertil omfattes i det følgende af udtrykket  

 »medicinsk udstyr«.
Direktiv 93/42/EØF, som ændret ved direktiv  

 98/79/EF, benævnes i det følgende »direktivet«.
 Stk. 2. I denne bekendtgørelse anvendes følgende  

 definitioner:
 1)	»Medicinsk udstyr«: Ethvert instrument, apparat, udstyr,  

 materiale, utensilie, anordning, hjælpemiddel eller enhver anden  

 genstand anvendt alene eller i kombination, herunder edb-programmel, der  

 hører med til korrekt brug heraf, som af fabrikanten er beregnet til  

 anvendelse på mennesker med henblik på:
a)	diagnosticering, forebyggelse, overvågning, behandling eller  

 lindring af sygdomme, b)	diagnosticering, overvågning, behandling, lindring af eller  

 kompensation for skader eller handicap, c)	undersøgelse, udskiftning eller ændring af anatomien  

 eller en fysiologisk proces, eller d)	svangerskabsforebyggelse og hvis forventede hovedvirkning i eller på det menneskelige  

 legeme ikke fremkaldes ad farmakologisk, immunologisk eller metabolisk vej,  

 men hvis virkning kan understøttes ad denne vej.
2)	»Tilbehør«: Ethvert produkt, der af fabrikanten er  

 bestemt til at blive anvendt sammen med medicinsk udstyr, for at det  

 medicinske udstyr kan anvendes som planlagt af dets fabrikant.
I  

 bekendtgørelsen betragtes tilbehør som selvstændigt  

 medicinsk udstyr.
 3) »Medicinsk udstyr til in vitro-diagnostik«:  

Ethvert medicinsk udstyr, som er et reagens, et reagensprodukt, en  

 kalibrator, et kontrolmateriale, et prøvesæt (kit), et  

 instrument, et apparat, en anordning eller et system, anvendt alene eller i  

 kombination, og som af fabrikanten er beregnet til anvendelse in vitro til  

 undersøgelse af prøvemateriale fra det menneskelige legeme,  

 herunder blod- og vævsdonationer, udelukkende eller hovedsagelig med  

 henblik på at tilvejebringe oplysninger:
a)	om en fysiologisk eller patologisk tilstand, b)	om en medfødt anomali, c)	som gør det muligt at fastslå sikkerhed for og  

 kompatibilitet med potentielle recipienter, eller d)	som gør det muligt at overvåge terapeutiske  

 foranstaltninger.
Prøvebeholdere anses for at være medicinsk udstyr til in  

 vitro-diagnostik.
Ved »prøvebeholdere« forstås sådant  

 udstyr, som af fabrikanten specifikt er beregnet til direkte at skulle  

 indeholde og opbevare prøvemateriale fra det menneskelige legeme med  

 henblik på en in vitro-diagnostisk undersøgelse.
 Produkter til almindelig laboratoriebrug er ikke medicinsk udstyr til  

 in vitro-diagnostik, medmindre fabrikanten af sådanne produkter  

 på baggrund af deres karakteristika specifikt har bestemt, at de er  

 beregnet til anvendelse til in vitro-diagnostiske undersøgelser.
 4)	»Udstyr efter mål«: Udstyr, der er specialfremstillet  

 efter skriftlig anvisning fra en behørigt kvalificeret læge  

 eller anden behørigt kvalificeret professionel person med angivelse,  

 på vedkommendes ansvar, af det medicinske udstyrs særlige  

 konstruktionskarakteristiska, og som er beregnet til udelukkende at blive  

 brugt til en bestemt patient.
 5)	»Udstyr bestemt til klinisk afprøvning«: Udstyr, der  

 stilles til rådighed for en behørigt kvalificeret læge  

 eller anden behørigt kvalificeret professionel person med henblik  

 på relevant klinisk afprøvning på mennesker, jf.  

 direktivets bilag X, punkt 2.1.
 6)	»Fabrikant«: Enhver fysisk eller juridisk person, som er  

 ansvarlig for konstruktion, fremstilling, emballering og mærkning af  

 medicinsk udstyr med henblik på markedsføring af dette i eget  

 navn, uanset om de pågældende handlinger udføres af  

 vedkommende person selv eller på dennes vegne af trediemand.
De forpligtelser, der i henhold til denne bekendtgørelse  

 påhviler fabrikanter, gælder ligeledes enhver fysisk eller  

 juridisk person, som med henblik på markedsføring i eget navn  

 samler, emballerer, behandler, totalrenoverer eller mærker et eller  

 flere præfabrikerede produkter eller foreskriver, til hvilket  

 formål de som medicinsk udstyr er bestemt.
Dette gælder dog ikke,  

 hvis en anden end fabrikanten efter første afsnit samler eller  

 tilpasser allerede markedsført medicinsk udstyr i overensstemmelse med  

 dets formål med henblik på en bestemt patient.
 7) »Repræsentant«: Enhver i  

 Fællesskabet etableret fysisk eller juridisk person, som udtrykkeligt  

 er udpeget af fabrikanten, og som handler i dennes sted, og til hvem  

 myndigheder og bemyndigede organer i Fællesskabet kan henvende sig, for  

 så vidt angår fabrikantens forpligtelser i henhold til denne  

 bekendtgørelse.
 8)	»Formål«: Den anvendelse, som medicinsk udstyr er  

 beregnet til ifølge fabrikantens oplysninger på  

 mærkningen, ifølge brugsanvisningen og i reklamematerialet.
 9)	»Markedsføring«: Første gang et medicinsk  

 udstyr, med undtagelse af medicinsk udstyr bestemt til klinisk  

 afprøvning, mod betaling eller gratis stilles til rådighed med  

 henblik på distribution eller anvendelse på  

 fællesskabsmarkedet, uanset om det medicinske udstyr er nyt eller  

 totalrenoveret.
 10)	»Ibrugtagning«: Det stadie, hvor et medicinsk udstyr  

 stilles til rådighed for slutbrugeren og er klar til for første  

 gang på fællesskabsmarkedet at blive anvendt i overensstemmelse  

 med sit formål.
 11)	»Bemyndiget organ«: Et organ, der af en medlemsstat er  

 udpeget til at udføre opgaverne i forbindelse med de i § 6  

 omhandlede procedurer.
 12) »Medlemsstat«: En stat, der er medlem af Det  

 Europæiske Økonomiske Fællesskab, eller en stat, der har  

 tiltrådt Aftalen om Det Europæiske Økonomiske  

 Samarbejdsområde, i det omfang det følger af denne aftale.
 13)	»Fællesskabet«: Det Europæiske Økonomiske  

 Fællesskab samt de stater, der har tiltrådt Aftalen om Det  

 Europæiske Økonomiske Samarbejdsområde, i det omfang det  

 følger af denne aftale.
Stk. 3. Medicinsk udstyr, der er bestemt til at administrere  

 et lægemiddel efter artikel 1 i direktiv 65/65/EØF, er omfattet  

 af denne bekendtgørelse, hvilket dog ikke berører  

 bestemmelserne i direktiv 65/65/EØF, for så vidt angår  

 lægemidlet.
Markedsføres sådant medicinsk udstyr  

 imidlertid på en sådan måde, at det medicinske udstyr og  

 lægemidlet udgør et enkelt integreret produkt, som udelukkende  

 er beregnet til anvendelse i den givne kombination, og som ikke kan  

 genanvendes, omfattes dette produkt af direktiv 65/65/EØF.
De  

 relevante væsentlige krav i direktivets bilag I finder anvendelse, for  

 så vidt angår det medicinske udstyrs karakteristika med hensyn  

 til sikkerhed og ydeevne.
 Stk. 4. Når medicinsk udstyr som integreret bestanddel  

 indeholder et stof, der anvendt alene kan betragtes som et lægemiddel  

 ifølge definitionen i artikel 1 i direktiv 65/65/EØF og som kan  

 have en virkning på organismen ud over den, som det medicinske udstyr  

 har, skal dette medicinske udstyr vurderes og godkendes i overensstemmelse  

 med nærværende bekendtgørelse.
 Stk. 5. Denne bekendtgørelse finder ikke anvendelse  

 på:
1)	medicinsk udstyr til in vitro-diagnostik, der er omfattet af  

 direktiv 98/79/EF, 2)	aktivt, implantabelt medicinsk udstyr, der er omfattet af direktiv  

 90/385/EØF, 3)	lægemidler, der er omfattet af direktiv 65/65/EØF, 4)	kosmetiske midler, der er omfattet af direktiv  

 76/768/EØF, 5)	humant blod, humane blodprodukter, humant plasma eller blodceller af  

 human oprindelse, og heller ikke på medicinsk udstyr, der på  

 tidspunktet for markedsføringen inkorporerer sådanne  

 blodprodukter, plasma eller celler, 6)	transplantater, væv eller celler af human oprindelse eller  

 produkter, der inkorporerer eller som hidrører fra væv eller  

 celler af human oprindelse, 7)	transplantater, væv eller celler af animalsk oprindelse,  

 medmindre der er tale om medicinsk udstyr, der er fremstillet af animalsk  

 væv, der er gjort ikke-levedygtigt, eller af ikke-levedygtige  

 produkter, der hidrører fra animalsk væv, og 8)	personlige værnemidler, der er omfattet af direktiv  

 89/686/EØF.
 Stk. 6. Denne bekendtgørelse berører ikke  

 anvendelsen af direktiv 80/386/Euratom eller direktiv 84/466/Euratom.
Kapitel 2 Markedsføring, ibrugtagning og mærkning § 2. Medicinsk udstyr må kun  

 markedsføres eller ibrugtages, hvis det opfylder de krav, der er  

 fastsat i denne bekendtgørelse, og ikke bringer patienters, brugeres  

 eller eventuel trediemands sikkerhed eller sundhed i fare, når det  

 leveres forskriftsmæssigt og anbringes, vedligeholdes og anvendes  

 korrekt i overensstemmelse med sit formål.
§ 3. Medicinsk udstyr skal opfylde de  

 væsentlige krav, der er indeholdt i direktivets bilag I.
De  

 væsentlige krav anses for opfyldt for medicinsk udstyr, som er i  

 overensstemmelse med de relevante nationale standarder til  

 gennemførelse af de harmoniserede standarder, hvis referencer har  

 været offentliggjort i De Europæiske Fællesskabers  

 Tidende.
Disse referencer for de nationale standarder  

 offentliggøres for Danmarks vedkommende i publikationen Dansk  

 Standard.
 Stk. 2. I denne bekendtgørelse omfatter  

 »harmoniserede standarder« tillige sådanne monografier i Den  

 Europæiske Farmakopé om især kirurgiske suturer og  

 interaktion mellem lægemidler og materialer, brugt i medicinsk udstyr,  

 der indeholder sådanne lægemidler, hvis referencer har  

 været offentliggjort i De Europæiske Fællesskabers  

 Tidende.
Stk. 3. De i direktivets bilag I, punkt 13, omhandlede  

 oplysninger skal være affattet på dansk, når medicinsk  

 udstyr overdrages til den endelige bruger, uanset om dette sker med henblik  

 på professionel eller anden anvendelse.
Lægemiddelstyrelsen kan  

 dog undtagelsesvis tillade, at de nævnte oplysninger ikke affattes  

 på dansk.
§ 4. Medicinsk udstyr må kun  

 markedsføres eller ibrugtages, når det 1)	opfylder de i § 3, stk. 1, nævnte væsentlige  

 krav, 2)	har været underkastet en overensstemmelsesvurdering efter  

 § 6, og 3)	er forsynet med CE-mærkning.
 Stk. 2. Stk. 1 gælder ikke medicinsk udstyr, der er  

 bestemt til klinisk afprøvning, jf. § 9, medicinsk udstyr efter  

 mål, jf. § 10, og medicinsk udstyr, der præsenteres på  

 messer, udstillinger, ved demonstrationer mv., jf. § 11.
Stk. 3. CE-mærkningen, som er gengivet i direktivets  

 bilag XII, skal anbringes på synlig, letlæselig og uudslettelig  

 måde på brugsanvisningen.
CE-mærkningen skal, såfremt  

 det er muligt og hensigtsmæssigt, ligeledes anbringes på  

 salgsemballagen og på selve det medicinske udstyr eller, ved sterilt  

 udstyr, på den pakning, der sikrer det medicinske udstyrs sterilitet.  

 CE-mærkningen skal være ledsaget af identifikationsnummeret  

 på det bemyndigede organ, der er ansvarligt for  

 iværksættelse af procedurerne i direktivets bilag II, IV, V og  

 VI.
 Stk. 4. Der må ikke anbringes mærker eller  

 påtegninger, der kan vildlede med hensyn til betydningen af  

 CE-mærkningen.
Stk. 5. Såfremt det medicinske udstyr er omfattet af  

 andre fællesskabsdirektiver, som omhandler andre aspekter og som  

 indeholder bestemmelser om anbringelse af CE-mærkningen, angiver denne  

 mærkning, at det medicinske udstyr ligeledes opfylder bestemmelserne i  

 de andre direktiver.
I det omfang et eller flere af de pågældende  

 direktiver i en overgangsperiode tillader fabrikanten at vælge hvilken  

 ordning, der skal anvendes, angiver CE-mærkningen dog kun, at det  

 medicinske udstyr opfylder bestemmelserne i de direktiver, som fabrikanten  

 har anvendt.
I så fald skal der på de dokumenter eller i de  

 brugsanvisninger eller instruktioner, der er vedlagt det medicinske udstyr i  

 overensstemmelse med de pågældende direktiver, henvises til de  

 relevante direktiver som offentliggjort i De Europæiske  

 Fællesskabers Tidende.
§ 5. Medicinsk udstyr inddeles i klasse I, klasse  

 IIa, klasse IIb og klasse III.
Klassificeringen foretages i henhold til  

 direktivets bilag IX.
Disse regler kan tilpasses efter fremgangsmåden i  

 direktivets artikel 7, stk. 2, på baggrund af den tekniske udvikling og  

 de oplysninger, som stilles til rådighed i kraft af  

 indberetningsordningen i § 13.
 Stk. 2. Opstår der en tvist mellem en fabrikant og et  

 dansk bemyndiget organ om anvendelsen af klassificeringsreglerne, kan  

 spørgsmålet forelægges Lægemiddelstyrelsen til  

 afgørelse.
 § 6. For medicinsk udstyr i klasse I, med  

 undtagelse af medicinsk udstyr efter mål og medicinsk udstyr bestemt  

 til klinisk afprøvning, skal fabrikanten, med henblik på  

 anbringelse af CE-mærkningen, følge den procedure for  

 EF-overensstemmelseserklæring, der er omhandlet i direktivets bilag  

 VII, og udarbejde den fornødne EF-overensstemmelseserklæring,  

 inden det medicinske udstyr markedsføres.
 Stk. 2. For medicinsk udstyr i klasse IIa, med undtagelse af  

 medicinsk udstyr efter mål og medicinsk udstyr bestemt til klinisk  

 afprøvning, skal fabrikanten, med henblik på anbringelse af  

 CE-mærkningen, følge den procedure for  

 EF-overensstemmelseserklæring, der er omhandlet i direktivets bilag  

 VII, kombineret med:
1)	den procedure for EF-verifikation, der er omhandlet i direktivets  

 bilag IV, eller 2)	den procedure for EF-overensstemmelseserklæring, der er  

 omhandlet i direktivets bilag V (kvalitetssikring af produktionen), eller 3)	den procedure for EF-overensstemmelseserklæring, der er  

 omhandlet i direktivets bilag VI (kvalitetssikring af produkterne).
 Stk. 3. I stedet for at følge en af de procedurer, der  

 er nævnt i stk. 2, kan fabrikanten følge den procedure for  

 EF-overensstemmelseserklæring, der er omhandlet i direktivets bilag II  

 (fuld kvalitetssikring). I så fald finder punkt 4 i bilag II ikke  

 anvendelse.
 Stk. 4. For medicinsk udstyr i klasse IIb, med undtagelse af  

 medicinsk udstyr efter mål og medicinsk udstyr bestemt til klinisk  

 afprøvning, skal fabrikanten, med henblik på anbringelse af  

 CE-mærkningen, efter eget valg følge:
1)	den procedure for EF-overensstemmelseserklæring, der er  

 omhandlet i direktivets bilag II (fuld kvalitetssikring); i så fald  

 finder punkt 4 i bilag II ikke anvendelse, eller 2)	den procedure for EF-typeafprøvning, der er omhandlet i  

 direktivets bilag III, kombineret med:
a)	den procedure for EF-verifikation, der er omhandlet i direktivets  

 bilag IV, eller b)	den procedure for EF-overensstemmelseserklæring, der er  

 omhandlet i direktivets bilag V (kvalitetssikring af produktionen), eller c)	den procedure for EF-overensstemmelseserklæring, der er  

 omhandlet i direktivets bilag VI (kvalitetssikring af produkterne).
 Stk. 5. For medicinsk udstyr i klasse III, med undtagelse af  

 medicinsk udstyr efter mål og medicinsk udstyr bestemt til klinisk  

 afprøvning, skal fabrikanten, med henblik på anbringelse af  

 CE-mærkningen, efter eget valg følge:
1)	den procedure for EF-overensstemmelseserklæring, der er  

 omhandlet i direktivets bilag II (fuld kvalitetssikring), eller 2)	den procedure for EF-typeafprøvning, der er omhandlet i  

 direktivets bilag III, kombineret med:
a)	den procedure for EF-verifikation, der er omhandlet i direktivets  

 bilag IV, eller b)	den procedure for EF-overensstemmelseserklæring, der er  

 omhandlet i direktivets bilag V (kvalitetssikring af produktionen).
 Stk. 6. I forbindelse med proceduren for  

 overensstemmelsesvurdering af et medicinsk udstyr tager fabrikanten og det  

 bemyndigede organ, hvis et sådant medvirker, hensyn til resultaterne af  

 de vurderinger og verifikationer, som måtte være foretaget under  

 fremstillingsprocessen i overensstemmelse med denne  

 bekendtgørelse.
 Stk. 7. Fabrikanten kan overlade det til sin  

 repræsentant at iværksætte procedurerne i direktivets bilag  

 III, IV og VII.
 Stk. 8. Såfremt proceduren for  

 overensstemmelsesvurdering forudsætter medvirken af et bemyndiget  

 organ, kan fabrikanten eller dennes repræsentant henvende sig til et  

 bemyndiget organ efter eget valg inden for rammerne af de opgaver, som det  

 pågældende bemyndigede organ er bemyndiget til at  

 udføre.
 Stk. 9. Det bemyndigede organ kan i særlige  

 tilfælde kræve alle de oplysninger eller data, der er  

 nødvendige for at sikre og bevare overensstemmelsesattestationen  

 på baggrund af den valgte procedure.
 Stk. 10. Beslutninger, som det bemyndigede organ træffer  

 efter direktivets bilag II og III, er højst gyldige i 5 år, men  

 kan efter anmodning, som fremsættes på det tidspunkt, der er  

 fastsat i aftalen mellem fabrikanten eller dennes repræsentant og det  

 bemyndigede organ, videreføres for højst 5 år ad  

 gangen.
 Stk. 11. Dokumenter og korrespondance vedrørende de i  

 stk. 1-5 omhandlede procedurer skal, hvis procedurerne  

 gennemføres her i landet, udfærdiges på dansk og/eller  

 på et andet fællesskabssprog, som det bemyndigede organ kan  

 acceptere.
 Stk. 12. Lægemiddelstyrelsen kan efter ansøgning  

 i særlige tilfælde tillade, at et medicinsk udstyr, for hvilket  

 de i stk. 1-5 omhandlede procedurer ikke er blevet fulgt, kan  

 markedsføres og ibrugtages, såfremt sundhedshensyn taler  

 herfor.
 § 7. Konstaterer det bemyndigede organ, at  

 fabrikanten ikke opfylder kravene i denne bekendtgørelse eller at der  

 ikke burde have været udstedt et certifikat, begrænser,  

 suspenderer eller tilbagekalder det bemyndigede organ det udstedte  

 certifikat, medmindre fabrikanten opfylder kravene inden udløbet af en  

 af det bemyndigede organ fastsat tidsfrist.
 Stk. 2. Det bemyndigede organ underretter  

 Lægemiddelstyrelsen om de afgørelser, som det træffer  

 efter stk. 1. Lægemiddelstyrelsen underretter Kommissionen og de  

 øvrige medlemsstater herom.
 Stk. 3. Et her i landet bemyndiget organ underretter  

 øvrige bemyndigede organer samt de kompetente myndigheder i  

 medlemsstaterne, såfremt det bemyndigede organ suspenderer eller  

 tilbagekalder et udstedt certifikat, om suspensionen eller tilbagekaldelsen.  

 På anmodning fra et bemyndiget organ eller fra en kompetent myndighed i  

 en medlemsstat stiller det bemyndigede organ alle yderligere relevante  

 oplysninger til rådighed for den begærende part.
Kapitel 3 Særlig procedure for system- og  

 behandlingspakker § 8. Enhver fysisk eller juridisk person, som  

 kombinerer medicinsk udstyr, der er forsynet med CE-mærkning, i  

 overensstemmelse med dets formål og inden for de  

 anvendelsesgrænser, som fabrikanten har angivet, skal med henblik  

 på at markedsføre dem i form af system- eller behandlingspakker,  

 udfylde en erklæring, hvori vedkommende erklærer:
1)	at den pågældende har verificeret det medicinske udstyrs  

 indbyrdes kompatibilitet i overensstemmelse med fabrikanternes anvisninger og  

 kombineret det medicinske udstyr i overensstemmelse med de  

 pågældende anvisninger, 2)	at den pågældende har pakket system- eller  

 behandlingspakken og givet brugerne alle relevante oplysninger, herunder  

 relevante anvisninger fra fabrikanterne, og 3)	at den samlede aktivitet er underkastet passende interne  

 inspektions- og kontrolmetoder.
 Stk. 2. Såfremt de i stk. 1 nævnte  

 betingelser ikke er opfyldt, eksempelvis hvor system- eller behandlingspakken  

 indeholder udstyr, der ikke er forsynet med CE-mærkning, eller hvor den  

 valgte kombination af udstyr ikke er kompatibel ud fra den oprindeligt  

 tilsigtede anvendelse af det pågældende udstyr, skal system-  

 eller behandlingspakken behandles som selvstændigt medicinsk udstyr, og  

 underkastes den relevante procedure i § 6 eller § 10.
Stk. 3. Enhver fysisk eller juridisk person, som med henblik  

 på markedsføring steriliserer de i stk. 1 nævnte  

 system- eller behandlingspakker eller andet medicinsk udstyr med  

 CE-mærkning, der fra fabrikantens side er bestemt til at skulle  

 steriliseres før brug, skal efter eget valg følge en af  

 procedurerne i direktivets bilag IV, V eller VI.
Anvendelsen af disse bilag  

 og det bemyndigede organs medvirken begrænses til de aspekter af  

 proceduren, som vedrører steriliseringen.
Den pågældende  

 udarbejder en erklæring om, at steriliseringen er foretaget i  

 overensstemmelse med fabrikantens anvisninger.
Stk. 4. De i stk. 1 og 3 nævnte system- og  

 behandlingspakker skal ikke selv være forsynet med ekstra  

 CE-mærkning.
De skal ledsages af de i direktivets bilag I, punkt 13,  

 omhandlede oplysninger, herunder i givet fald oplysninger fra fabrikanterne  

 af det medicinske udstyr, der er blevet kombineret.
Den i stk. 1 og 3  

 nævnte erklæring skal holdes til Lægemiddelstyrelsens  

 rådighed i 5 år efter endt markedsføring.
Kapitel 4 Medicinsk udstyr til særlige formål § 9. Uanset bestemmelsen i § 3, stk. 1,  

 behøver medicinsk udstyr bestemt til klinisk afprøvning, for  

 så vidt angår de aspekter, der er omfattet af  

 afprøvningen, ikke at opfylde de væsentlige krav, der er  

 indeholdt i direktivets bilag I.
Det er dog en forudsætning, at der med  

 sådant medicinsk udstyr følger en erklæring fra  

 fabrikanten eller dennes repræsentant om, at der med hensyn til disse  

 aspekter er truffet alle nødvendige forholdsregler for at beskytte  

 patientens helbred og sikkerhed, jf. stk. 2.
 Stk. 2. Fabrikanten eller dennes repræsentant skal for  

 medicinsk udstyr, der er bestemt til klinisk afprøvning, følge  

 den procedure, der er omhandlet i direktivets bilag VIII, og udarbejde den  

 deri nævnte erklæring.
 Stk. 3. For så vidt angår klinisk  

 afprøvning af medicinsk udstyr i klasse I, IIa, IIb og III, kan  

 fabrikanten indlede en klinisk afprøvning af udstyret umiddelbart  

 efter at have fået tilladelse dertil fra den relevante videnskabsetiske  

 komité, jf. § 7 i lov om et videnskabsetisk komitéstsystem og  

 behandling af biomedicinske forskningsprojekter.
 Stk. 4. For så vidt angår ansøgning om  

 tilladelse til klinisk afprøvning med medicinsk udstyr i klasse III  

 samt implantabelt udstyr og invasivt udstyr til langvarig brug i klasse IIa  

 eller IIb, skal den regionale vidensskabsetiske komité træffe  

 sin afgørelse senest 60 dage efter modtagelsen af fabrikantens  

 ansøgning.
 Stk. 5. Fabrikanten eller dennes repræsentant skal holde  

 et eksemplar af den i stk. 1 og 2 nævnte erklæring samt den  

 i direktivets bilag VIII omhandlede dokumentation til rådighed for  

 Lægemiddelstyrelsen i mindst 5 år efter afslutningen af den  

 kliniske afprøvning.
 Stk. 6. De kliniske afprøvninger skal udføres i  

 overensstemmelse med bestemmelserne i direktivets bilag X.
 Stk. 7. Fabrikanten eller dennes repræsentant skal holde  

 den i direktivets bilag X, punkt 2.3.7., nævnte rapport til  

 rådighed for Lægemiddelstyrelsen.
Stk. 8. Når kliniske afprøvninger  

 gennemføres med medicinsk udstyr, som i overensstemmelse med § 6  

 opfylder betingelserne for at være forsynet med CE-mærkning,  

 finder § 9, stk. 2, ikke anvendelse, medmindre formålet med  

 afprøvningerne er at anvende det medicinske udstyr til et andet  

 formål end det, der blev anført i forbindelse med den relevante  

 procedure for overensstemmelsesvurdering.
De relevante bestemmelser i  

 direktivets bilag X finder fortsat anvendelse.
§ 10. Inden medicinsk udstyr efter mål  

 markedsføres og ibrugtages, skal fabrikanten følge den  

 procedure, der er omhandlet i direktivets bilag VIII, herunder udarbejde den  

 i punkt 1 og 2.1. i dette bilag nævnte erklæring.
Et eksemplar af  

 erklæringen skal ledsage medicinsk udstyr efter mål, som  

 tilhører klasse IIa, IIb eller III.
 Stk. 2. Såfremt medicinsk udstyr, der er fremstillet  

 efter mål, ikke fuldstændigt opfylder de væsentlige krav,  

 der er indeholdt i direktivets bilag I, skal dette fremgå af den i stk.  

 1 omhandlede erklæring, idet det samtidig skal anføres, hvorfor  

 de pågældende væsentlige krav ikke er opfyldt.
 Stk. 3. Fabrikanten eller dennes repræsentant skal  

 holde den i stk. 1 nævnte erklæring og den i direktivets bilag  

 VIII, punkt 3.1., omhandlede dokumentation til rådighed for  

 Lægemiddelstyrelsen i mindst 5 år fra erklæringens  

 udstedelse.
 Stk. 4. Når medicinsk udstyr efter mål ibrugtages  

 i Danmark, skal fabrikanten på forlangende overfor  

 Lægemiddelstyrelsen fremlægge en fortegnelse over sådant  

 medicinsk udstyr, der er fremstillet af den pågældende.
 Stk. 5. Dokumenter og korrespondance vedrørende den i  

 stk. 1 omhandlede procedure skal, hvis denne procedure  

 gennemføres her i landet, udfærdiges på dansk eller  

 på et andet fællesskabssprog, som den pågældende  

 læge eller anden behørigt kvalificerede professionelle person  

 accepterer.
 Stk. 6. I forbindelse med proceduren for  

 overensstemmelsesvurdering vedrørende medicinsk udstyr efter mål  

 tager fabrikanten hensyn til resultaterne af de vurderinger og  

 verifikationer, som måtte være foretaget under  

 fremstillingsprocessen i overensstemmelse med denne  

 bekendtgørelse.
 Stk. 7. Fabrikanten kan overlade det til sin  

 repræsentant at iværksætte proceduren i direktivets bilag  

 VIII.
 Stk. 8. Lægemiddelstyrelsen kan efter ansøgning i  

 særlige tilfælde tillade, at medicinsk udstyr, for hvilket den i  

 stk. 1 omhandlede procedure ikke er blevet fulgt, kan  

 markedsføres og ibrugtages her i landet, hvis sundhedshensyn taler  

 herfor.
 § 11. Bekendtgørelsen finder ikke  

 anvendelse på medicinsk udstyr, der præsenteres på messer  

 og udstillinger, ved demonstrationer eller på videnskabelige eller  

 tekniske møder mv., forudsat, at det ved synlig skiltning klart er  

 anført, at det pågældende medicinske udstyr hverken kan  

 markedsføres eller tages i anvendelse på mennesker, før  

 det opfylder reglerne i denne bekendtgørelse.
Kapitel 5 Registrering af personer, der er ansvarlige for  

 markedsføringen § 12. En fabrikant, som i eget navn  

 markedsfører medicinsk udstyr i overensstemmelse med procedurerne i  

 § 6, stk. 1, og § 10, og enhver anden fysisk eller juridisk  

 person, der udfører de i § 8 omhandlede aktiviteter, skal,  

 såfremt vedkommende har hovedsæde i Danmark, underrette  

 Lægemiddelstyrelsen om hovedsædets adresse samt om hvilke  

 produktgrupper, det medicinske udstyr tilhører.
 Stk. 2. En fabrikant, der markedsfører udstyr i klasse  

 IIb og III, skal, når udstyret ibrugtages i Danmark, underrette  

 Lægemiddelstyrelsen om alle data, der gør det muligt at  

 identificere det pågældende medicinske udstyr, tillige med  

 mærkning og brugsanvisning, jf. § 22.
Stk. 3. Såfremt en fabrikant, som i eget navn  

 markedsfører det i stk. 1 nævnte medicinske udstyr, ikke  

 har sit hovedsæde i en medlemsstat, skal fabrikanten inden  

 markedsføringen udpege en repræsentant, der er etableret i  

 Fællesskabet, som ansvarlig for markedsføringen.
Såfremt  

 repræsentanten har sit hovedsæde i Danmark, skal denne underrette  

 Lægemiddelstyrelsen om de forhold, der er nævnt i stk. 1 og  

 2.
 Stk. 4. Lægemiddelstyrelsen fastsætter regler  

 for den i stk. 1-3 nævnte indberetningspligt.
Kapitel 6 Overvågning og indskrænkning i  

 markedsføringen § 13. En fabrikant af medicinsk udstyr eller  

 dennes repræsentant, er forpligtet til så hurtigt som muligt at  

 underrette Lægemiddelstyrelsen om enhver fejlfunktion eller ethvert  

 svigt eller enhver forringelse i CE-mærket medicinsk udstyrs  

 karakteristika eller ydeevne samt enhver unøjagtighed i  

 mærkningen eller i brugsanvisningen, som den pågældende  

 får kendskab til, der kan medføre eller kan have medført  

 en patients eller en brugers død eller en alvorlig forringelse af en  

 patients eller en brugers helbredstilstand.
 Stk. 2. En fabrikant af medicinsk udstyr eller dennes  

 repræsentant er endvidere forpligtet til så hurtigt som muligt at  

 give Lægemiddelstyrelsen meddelelse om enhver teknisk eller medicinsk  

 grund, jf. stk. 1, i forbindelse med CE-mærket medicinsk udstyrs  

 karakteristika eller ydeevne, som har ført til, at fabrikanten  

 systematisk har tilbagekaldt medicinsk udstyr, som tilhører samme  

 type, fra markedet.
 Stk. 3. Driftsansvarlige for offentlige og private sygehuse er  

 forpligtede til så hurtigt som muligt at indberette oplysninger til  

 Lægemiddelstyrelsen om enhver hændelse med medicinsk udstyr, der  

 kan medføre eller kan have medført en patients, en brugers  

 eller en eventuel trediemands død, eller en alvorlig forringelse af en  

 patients, en brugers eller en eventuel trediemands helbredstilstand.
 Stk. 4. Autoriseret medicinalpersonale, der udøver  

 selvstændig virksomhed uden for sygehusvæsenet, samt andre, der  

 som led i udøvelsen af deres erhverv anvender medicinsk udstyr, har  

 samme indberetningspligt, som nævnt i stk. 3.
 Stk. 5. Lægemiddelstyrelsen fastsætter  

 nærmere regler for den i stk. 1-4 omhandlede  

 indberetningspligt.
 § 14. Fabrikanten af medicinsk udstyr eller  

 dennes repræsentant skal holde EF-overensstemmelseserklæringen  

 samt den dokumentation, der har ligget til grund for CE-mærkningen, til  

 rådighed for Lægemiddelstyrelsen i 5 år regnet fra  

 ophøret af fremstillingen af det medicinske udstyr.
§ 15. Såfremt Lægemiddelstyrelsen har  

 grund til at antage, at et medicinsk udstyr vil kunne bringe patienters,  

 brugeres eller eventuel tredjemands sikkerhed eller sundhed i fare, har  

 Lægemiddelstyrelsen adgang til alle relevante lokaliteter uden  

 retskendelse.
I forbindelse med sådanne inspektioner kan  

 Lægemiddelstyrelsen udtage prøveeksemplarer af det medicinske  

 udstyr.
 § 16. Såfremt  

 Lægemiddelstyrelsen konstaterer, at medicinsk udstyr, som er korrekt  

 anbragt, vedligeholdt og anvendt i overensstemmelse med dets formål,  

 vil kunne bringe patienters, brugeres eller eventuel trediemands sundhed  

 eller sikkerhed i fare, træffer Lægemiddelstyrelsen alle  

 nødvendige foreløbige foranstaltninger til at begrænse  

 eller forbyde markedsføringen eller ibrugtagningen af det  

 pågældende medicinske udstyr eller til at sikre, at det  

 trækkes tilbage fra markedet.
Stk. 2. Når Lægemiddelstyrelsen har truffet  

 afgørelse efter stk. 1, underretter styrelsen straks Kommissionen  

 og de øvrige medlemsstater om afgørelsen.
Kommissionen  

 igangsætter herefter de relevante procedurer med henblik på en  

 endelig afgørelse i sagen.
§ 17. Såfremt  

 Lægemiddelstyrelsen konstaterer, at CE-mærkningen er blevet  

 anbragt uretmæssigt, er fabrikanten eller dennes repræsentant  

 forpligtet til at sørge for, at overtrædelsen bringes til  

 ophør på de betingelser, som Lægemiddelstyrelsen  

 fastsætter.
Hvis overtrædelsen herefter ikke bringes til  

 ophør, træffer Lægemiddelstyrelsen alle nødvendige  

 foranstaltninger til at begrænse eller forbyde markedsføringen  

 eller ibrugtagningen af det pågældende produkt eller til at  

 sikre, at det trækkes tilbage fra markedet.
 Stk. 2. Såfremt Lægemiddelstyrelsen konstaterer,  

 at produkter, som ikke er omfattet af denne bekendtgørelse, er  

 CE-mærket efter reglerne i denne bekendtgørelse, finder stk. 1  

 ligeledes anvendelse.
 § 18. Såfremt  

 Lægemiddelstyrelsen finder, at adgangen til et givet medicinsk udstyr  

 eller gruppe af medicinsk udstyr af hensyn til beskyttelse af sikkerhed eller  

 folkesundheden skal betinges, begrænses eller forbydes, træffer  

 Lægemiddelstyrelsen alle nødvendige foreløbige  

 foranstaltninger med henblik herpå.
Stk. 2. Når Lægemiddelstyrelsen har truffet  

 afgørelse efter stk. 1, underretter styrelsen straks Kommissionen  

 og de øvrige medlemsstater om afgørelsen.
Kommissionen  

 igangsætter herefter de relevante procedurer med henblik på en  

 endelig afgørelse i sagen.
§ 19. Enhver afgørelse i medfør af  

 denne bekendtgørelse, som fører til forbud mod eller  

 begrænsning af markedsføring eller ibrugtagning af et medicinsk  

 udstyr eller gennemførelsen af kliniske afprøvninger, eller som  

 indeholder krav om, at det medicinske udstyr skal trækkes tilbage fra  

 markedet, skal begrundes.
Afgørelsen meddeles snarest muligt den  

 berørte part med angivelse af eventuel adgang til påklage.
 Stk. 2. Ved afgørelser efter stk. 1 skal  

 fabrikanten eller dennes repræsentant forinden have mulighed for at  

 fremlægge sit synspunkt, medmindre dette ikke er muligt på grund  

 af foranstaltningens hastende karakter.
 § 20. Lægemiddelstyrelsens  

 afgørelser efter § 3, stk. 3, § 5, stk. 2,  

 § 6, stk. 12, § 10, stk. 8, § 15, § 16,  

 stk. 1, § 17, stk. 1, og § 18, stk. 1, kan ikke  

 påklages til anden administrativ myndighed.
 Stk. 2. Afgørelser efter § 3, stk. 3,  

 § 6, stk. 12, § 10, stk. 8, § 16, stk. 1, og  

 § 17, stk. 1, kan dog påklages til sundhedsministeren,  

 såfremt afgørelserne er af principiel karakter eller der i  

 øvrigt er tale om afgørelser af væsentlig betydning.
Kapitel 7 Straffebestemmelser § 21. Overtrædelse af § 2, § 3,  

 stk. 1 og 3, § 4, stk. 1 og 3-5, § 6, stk. 1-6 og  

 11, § 7, stk. 3, § 8, § 9, stk. 1-3 og 5-8,  

 § 10, stk. 1-5, § 11, § 12, § 13, stk. 1-4,  

 § 14, § 15, § 16, stk. 1, § 17 og § 18,  

 stk. 1, straffes med bøde, medmindre højere straf er  

 forskyldt efter anden lovgivning.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Kapitel 8 Ikrafttrædelses- og overgangsbestemmelser § 22. Bekendtgørelsen træder i kraft  

 den 7. juni 2000, idet dog § 12, stk. 2, først træder i kraft  

 den 1. juni 2001. Med virkning fra den 7. juni 2000 ophæves  

 Sundhedsministeriets bekendtgørelse nr. 734 af 10. august 1994 om  

 medicinsk udstyr.
 Stk. 2. Medicinsk udstyr, der var i overensstemmelse med den  

 lovgivning, der var gældende den 31. december 1994 og lovligt er blevet  

 markedsført til og med den 13. juni 1998 uanset reglerne i  

 bekendtgørelse nr. 734 af 10. august 1994 om medicinsk udstyr, kan  

 lovligt ibrugtages til og med den 30. juni 2001.
 Stk. 3. Medicinsk udstyr, som har været underkastet  

 EØF-typegodkendelse i overensstemmelse med direktiv 76/764/EØF  

 af 27. juli 1976 om indbyrdes tilnærmelse af medlemsstaternes  

 lovgivning om lægetermometre med kviksølv og med  

 maksimumsanordning, fremstillet af glas, kan markedsføres og  

 ibrugtages indtil den 30. juni 2004.
Sundhedsministeriet, den 7. februar  

 2000 Carsten Koch /Lise Wied Kirkegaard Bilag A RÅDETS DIREKTIV 93/42/EØF  

 af 14. juni 1993  

 om medicinsk udstyr  

 som ændret ved Europa-Parlamentets og Rådets direktiv nr.  

 98/79/EF  

 af 27. oktober 1998  

 om medicinsk udstyr til in vitro-diagnostik RÅDET FOR DE EUROPÆISKE FÆLLESSKABER HAR under henvisning til Traktaten om Oprettelse af Det Europæiske  

 Økonomiske Fællesskab, særlig artikel 100 A, under henvisning til forslag fra Kommissionen1), i samarbejde med Europa-Parlamentet2), under henvisning til udtalelse fra Det Økonomiske og Sociale  

 Udvalg3), og ud fra følgende betragtninger:
Det er vigtigt, at der fastsættes bestemmelser som led i det indre  

 marked; det indre marked indebærer et område uden indre  

 grænser med fri bevægelighed for varer, personer, tjenesteydelser  

 og kapital; de love og administrative bestemmelser, der gælder i medlemsstaterne  

 for forhold, der vedrører sikkerhed, beskyttelse af sundheden samt  

 medicinsk udstyrs ydeevne, har forskelligt indhold og forskellige  

 anvendelsesområder; certificeringsprocedurerne og kontrolprocedurerne  

 for anordningerne er forskellige fra den ene medlemsstat til den anden;  

 sådanne forskelle udgør hindringer for vareudvekslingen indenfor  

 Fællesskabet; de nationale bestemmelser om sikkerhed og beskyttelse af sundheden for  

 patienter, brugere og i givet fald tredjemand med hensyn til brug af  

 medicinsk udstyr bør harmoniseres, således at den frie  

 bevægelighed for sådant udstyr i det indre marked sikres; der bør sondres mellem de harmoniserede bestemmelser og de  

 foranstaltninger, som medlemsstaterne træffer med henblik på at  

 styre finansieringen af de offentlige sundheds- og sygesikringsordninger, som  

 direkte eller indirekte omfatter sådant udstyr; medlemsstaternes  

 mulighed for at iværksætte foranstaltninger af nævnte art  

 under overholdelse af fællesskabsretten berøres således  

 ikke af de pågældende bestemmelser; medicinsk udstyr skal yde patienter, brugere og tredjemand et højt  

 beskyttelsesniveau og have en ydeevne, som svarer til fabrikantens  

 angivelser; et af hovedmålene med dette direktiv er derfor at bevare  

 eller forbedre det beskyttelsesniveau, der findes i medlemsstaterne; noget medicinsk udstyr er bestemt til at administrere lægemidler som  

 defineret i Rådets direktiv 65/65/EØF af 26. januar 1965 om  

 tilnærmelse af lovgivningerne om farmaceutiske  

 specialiteter4); i så fald sker markedsføringen af  

 det medicinske udstyr efter nærværende direktiv og  

 markedsføringen af lægemidlerne efter direktiv 65/65/EØF;  

 hvis sådant udstyr imidlertid markedsføres på en  

 sådan måde, at udstyret og lægemidlet udgør en  

 integreret helhed, som udelukkende er beregnet til anvendelse i denne  

 kombination, og som ikke kan genanvendes, omfattes dette integrerede produkt  

 af direktiv 65/65/EØF; der bør sondres mellem sådant  

 medicinsk udstyr og udstyr, som bl.a. indeholder stoffer, der anvendt alene  

 kan betragtes som lægemidler efter direktiv 65/65/EØF; i  

 sådanne tilfælde, hvis de stoffer, der er inkorporeret i det  

 medicinske udstyr, kan have en virkning på organismen ud over den, som  

 udstyret har, sker markedsføringen af udstyret efter  

 nærværende direktiv; sådanne stoffers sikkerhed, kvalitet  

 og hensigtsmæssighed skal i denne forbindelse kontrolleres efter de  

 relevante metoder i Rådets direktiv 75/318/EØF af 20. maj 1975  

 om tilnærmelse af lovgivningerne om normer og forskrifter  

 vedrørende analytiske, toksikologisk-farmakologiske og kliniske  

 undersøgelser af farmaceutiske specialiteter5); de væsentlige krav og øvrige krav, som er fastsat i bilagene  

 til dette direktiv, herunder også de krav, der har til formål at  

 begrænse eller mindske risiciene, bør fortolkes og anvendes  

 på en sådan måde, at der tages hensyn til den eksisterende  

 teknologi og praksis på konstruktionstidspunktet samt til tekniske og  

 økonomiske betragtninger, som er forenelige med et højt niveau  

 for sundhedsbeskyttelse og sikkerhed; i henhold til de principper, der er fastsat i Rådets resolution af  

 7. maj 1985 om en ny metode i forbindelse med teknisk harmonisering og  

 standarder6), bør bestemmelserne om konstruktion og  

 fremstilling af medicinsk udstyr kun omfatte bestemmelser, der er  

 nødvendige for at opfylde de væsentlige krav; disse krav skal,  

 fordi de er væsentlige, afløse de tilsvarende nationale  

 bestemmelser; de væsentlige krav må anvendes med omtanke,  

 således at der tages hensyn til det eksisterende teknologiske niveau  

 på konstruktionstidspunktet samt til tekniske og økonomiske  

 betragtninger, som er forenelige med et højt niveau samt  

 sundhedsbeskyttelse og sikkerhed; Rådets direktiv 90/385/EØF af 20. juni 1990 om indbyrdes  

 tilnærmelse af medlemsstaternes lovgivning om aktivt, implantabelt  

 medicinsk udstyr7) er det første eksempel på  

 anvendelse af den nye metode inden for sektoren for medicinsk udstyr; med  

 henblik på at skabe ensartede EF-regler, der kan anvendes på alt  

 medicinsk udstyr, bygger nærværende direktiv i vid  

 udstrækning på bestemmelserne i direktiv 90/385/EØF; af  

 samme grund skal direktiv 90/385/EØF ændres, således at  

 det også kommer til at omfatte de generelle bestemmelser i  

 nærværende direktiv; visse aspekter omkring elektromagnetisk kompatibilitet udgør en  

 integreret del af det medicinske udstyrs sikkerhed; dette direktiv bør  

 indeholde specifikke bestemmelser herom i forhold til Rådets direktiv  

 89/336/EØF af 3. maj 1989 om indbyrdes tilnærmelse af  

 medlemsstaternes lovgivning om elektromagnetisk  

 kompatibilitet8); dette direktiv bør omfatte krav vedrørende konstruktion og  

 fremstilling af udstyr, der udsender ioniserende stråling; dette  

 direktiv berører ikke den tilladelse, der kræves i henhold til  

 Rådets direktiv 80/836/Euratom af 15. juli 1980 om ændring af  

 direktiverne om fastsættelse af de grundlæggende normer for  

 beskyttelse af befolkningens og arbejdstagernes sundhed mod de farer, der er  

 forbundet med ioniserende stråling9) , og heller ikke  

 anvendelsen af Rådets direktiv 84/466/Euratom af 3. september 1984 om  

 fastsættelse af grundlæggende foranstaltninger til  

 strålebeskyttelse af personer, der underkastes medicinske  

 undersøgelser og behandlinger10); Rådets direktiv  

 89/391/EØF af 12. juni 1989 om iværksættelse af  

 foranstaltninger til forbedring af arbejdstagernes sundhed og sikkerhed under  

 arbejdet11), samt de dertil hørende særdirektiver,  

 skal fortsat være gældende; for at kunne påvise, at udstyr er i overensstemmelse med de  

 væsentlige krav, og for at kunne verificere denne overensstemmelse, er  

 det ønskeligt, at der indføres harmoniserede standarder  

 på europæisk plan til beskyttelse mod risici i forbindelse med  

 konstruktionen, fremstillingen og emballeringen af medicinsk udstyr;  

 sådanne harmoniserede europæiske standarder udarbejdes af  

 privatretlige organer og skal fortsat have status af ikke-bindende tekster;  

 med henblik herpå anerkendes Den Europæiske  

 Standardiseringsorganisation (CEN) og Den Europæiske Komité for  

 Elektronisk Standardisering (CENELEC) som de organer, der er kompetente til  

 at vedtage harmoniserede standarder i overensstemmelse med de generelle  

 retningslinier for samarbejdet mellem Kommissionen og disse to organer, der  

 blev undertegnet den 13. november 1984; med henblik på dette direktiv er en harmoniseret standard en teknisk  

 specifikation (europæisk standard eller harmoniseringsdokument), som et  

 af nævnte organer eller begge har vedtaget efter mandat fra  

 Kommissionen i overensstemmelse med Rådets direktiv 83/189/EØF  

 af 28. marts 1983 om en informationsprocedure med hensyn til tekniske  

 standarder og forskrifter12), samt i henhold til ovennævnte  

 generelle retningslinier; med hensyn til en eventuel ændring af de  

 harmoniserede standarder bør Kommissionen bistås af det udvalg,  

 der blev nedsat ved direktiv 83/189/EØF; de foranstaltninger, der skal  

 træffes, skal fastsættes efter procedure I i Rådets  

 afgørelse 87/373/EØF13); for særlige  

 områder bør de allerede eksisterende forskrifter i form af  

 monografier i Den Europæiske Farmakopé inkorporeres inden for  

 rammerne af nærværende direktiv; flere monografier i Den  

 Europæiske Farmakopé kan derfor ligestilles med ovennævnte  

 harmoniserede standarder; Rådet har ved afgørelse 90/683/EØF af 13. december  

 1990 om modulerne for de forskellige faser i procedurerne for  

 overensstemmelsesvurdering med henblik på anvendelse i direktiverne om  

 teknisk harmonisering14)  fastlagt harmoniserede bestemmelser  

 om procedurer for overensstemmelsesvurdering; anvendelsen af disse moduler i  

 forbindelse med medicinsk udstyr gør det muligt at afgrænse  

 fabrikanternes og de bemyndigede organers ansvarsområder i forbindelse  

 med overensstemmelsesvurderingsprocedurerne under hensyntagen til  

 pågældende udstyrs art; de præciseringer, der er sket af  

 disse moduler, er berettigede på grund af arten af de verifikationer,  

 der er nødvendige for medicinsk udstyr; udstyr skal, hovedsagelig med henblik på procedurerne for  

 overensstemmelsesvurdering, inddeles i fire produktklasser;  

 klassificeringsreglerne tager udgangspunkt i det menneskelige legemes  

 sårbarhed under hensyn til de potentielle risici i forbindelse med  

 udstyrs tekniske konstruktion og fremstilling;  

 overensstemmelsesvurderingsprocedurerne for udstyr i klasse I kan som regel  

 gennemføres på fabrikantens eneansvar, idet  

 sårbarhedsgraden i forbindelse med sådanne produkter er lille;  

 for udstyr i klasse IIa skal et bemyndiget organ inddrages i  

 fremstillingsfasen; for udstyr i klasse IIb og III, som er forbundet med en  

 potentiel høj risiko, er det nødvendigt, at et bemyndiget organ  

 fører tilsyn med udstyrets konstruktion og fremstilling; klasse III  

 omfatter udelukkende det mest risikoforbundne udstyr, for hvilke der inden  

 markedsføringen skal foreligge en udtrykkelig  

 overensstemmelsesgodkendelse; når udstyrets overensstemmelse kan vurderes på fabrikantens  

 ansvar, skal de kompetente myndigheder navnlig i en akut situation kunne  

 henvende sig til en i Fællesskabet etableret person, der er ansvarlig  

 for markedsføringen, uanset om denne er fabrikanten selv eller en i  

 Fællesskabet etableret person, som fabrikanten har udpeget i dette  

 øjemed; medicinsk udstyr bør generelt være forsynet med  

 EF-mærkning, som angiver, at det er i overensstemmelse med  

 bestemmelserne i dette direktiv, således at det frit kan omsættes  

 i Fællesskabet og tages i brug i overensstemmelse med dets  

 formål; i forbindelse med bekæmpelsen af AIDS og på baggrund af  

 Rådets konklusioner af 16. maj 1989 om det fremtidige arbejde med  

 forebyggelse af og kontrol med AIDS på  

 fællesskabsplan15), er det vigtigt, at det medicinske  

 udstyr, der anvendes til beskyttelse mod HIV-viruset, frembyder et  

 højt beskyttelsesniveau; konstruktionen og fremstillingen af  

 sådanne produkter bør verificeres af et bemyndiget organ; klassificeringsreglerne åbner generelt mulighed for en relevant  

 klassificering af medicinsk udstyr; i betragtning af det meget forskellige  

 udstyr, der findes, og den teknologiske udvikling på dette  

 område, bør der træffes foranstaltninger til også at  

 tillægge Kommissionen gennemførelsesbeføjelser til at  

 træffe afgørelser om korrekt klassificering eller  

 omklassificering af udstyr eller i givet fald afgørelser om tilpasning  

 af selve klassificeringsreglerne; da sådanne spørgsmål er  

 kædet tæt sammen med beskyttelsen af sundheden, bør  

 afgørelserne desangående træffes efter procedure III a) i  

 afgørelse 87/373/EØF; for at kunne slå fast, at de væsentlige krav er overholdt, kan  

 det være nødvendigt at gennemføre kliniske  

 afprøvninger på fabrikantens ansvar; med henblik på  

 gennemførelse af de kliniske afprøvninger skal der  

 træffes passende forholdsregler til beskyttelse af sundheden og den  

 offentlige orden; beskyttelsen af sundheden og den dermed forbundne kontrol kan gøres  

 mere effektiv, hvis der indføres systemer for teknisk  

 overvågning af medicinsk udstyr, som er integreret på  

 fællesskabsplan; dette direktiv omfatter medicinsk udstyr, som omhandles i Rådets  

 direktiv 76/764/EØF af 27. juli 1976 om indbyrdes tilnærmelse af  

 medlemsstaternes lovgivning om lægetermometre med kviksølv og  

 med maksimumsanordning, fremstillet af glas16); nævnte  

 direktiv må derfor ophæves; af samme grund bør  

 Rådets direktiv 84/539/EØF af 17. september 1984 om indbyrdes  

 tilnærmelse af medlemsstaternes lovgivning om elektriske apparater, der  

 anvendes i læge- og dyrlægepraksis17), ændres  

 - UDSTEDT FØLGENDE DIREKTIV:
Artikel 1 Definitioner, anvendelsesområde 1. Dette direktiv finder anvendelse på medicinsk udstyr og  

 tilbehør dertil.
Med henblik på dette direktiv betragtes  

 tilbehør som selvstændigt medicinsk udstyr.
Både medicinsk  

 udstyr og tilbehør benævnes i det følgende »udstyr«.
 2. I dette direktiv finder følgende definitioner anvendelse:
 a)	medicinsk udstyr: ethvert instrument, apparat, udstyr,  

 materiale eller anden genstand anvendt alene eller i kombination, herunder  

 edb-programmel, der hører med til korrekt brug heraf, som af  

 fabrikanten er beregnet til anvendelse på mennesker med henblik  

 på:
-	diagnosticering, forebyggelse, overvågning, behandling eller  

 lindring af sygdomme -	diagnosticering, overvågning, behandling, lindring af eller  

 kompensation for skader eller handicap -	undersøgelse, udskiftning eller ændring af anatomien  

 eller en fysiologisk proces -	svangerskabsforebyggelse og hvis forventede hovedvirkning i eller på det menneskelige  

 legeme ikke fremkaldes ad farmakologisk, immunologisk eller metabolisk vej,  

 men hvis virkning kan understøttes ad denne vej b)	tilbehør: ethvert produkt, der selv om det ikke er et  

 udstyr, af fabrikanten specifikt er bestemt til at blive anvendt sammen med  

 et udstyr, for at dette kan anvendes som planlagt af dets fabrikant c)	medicinsk udstyr til in vitro-diagnostik: ethvert medicinsk  

 udstyr, som er et reagens, et reagensprodukt, en kalibrator, et  

 kontrolmateriale, et prøvesæt (kit), et instrument, et apparat,  

 en anordning eller et system, anvendt alene eller i kombination, og som af  

 fabrikanten er beregnet til anvendelse in vitro til undersøgelse af  

 prøvemateriale fra det menneskelige legeme, herunder blod- og  

 vævsdonationer, udelukkende eller hovedsagelig med henblik på at  

 tilvejebringe oplysninger:
-	om en fysiologisk eller patologisk tilstand, eller -	om en medfødt anomali, eller -	som gør det muligt at fastslå sikkerhed for og  

 kompatibilitet med potentielle recipienter, eller -	som gør det muligt at overvåge terapeutiske  

 foranstaltninger.
Prøvebeholdere anses for at være medicinsk udstyr til in  

 vitro-diagnostik.
Ved »prøvebeholdere« forstås sådant  

 udstyr, uanset om det er lufttomt, som af fabrikanten af udstyret specifikt  

 er beregnet til direkte at skulle indeholde og opbevare prøvemateriale  

 fra det menneskelige legeme med henblik på en in vitro-diagnostisk  

 undersøgelse.
Produkter til almindelig laboratoriebrug er ikke medicinsk udstyr til  

 in vitro-diagnostik, medmindre fabrikanten af sådanne produkter  

 på baggrund af deres karakteristika specifikt har bestemt, at de skal  

 anvendes til in vitro-diagnostiske undersøgelser d)	udstyr efter mål: ethvert udstyr, der er  

 specialfremstillet efter skriftlig anvisning fra en behørigt  

 kvalificeret læge med angivelse på vedkommendes ansvar af  

 udstyrets særlige konstruktionskarakteristika, og som er beregnet til  

 udelukkende at blive brugt til en bestemt patient.
 Nævnte anvisning kan ligeledes udformes af enhver anden  

 medicinalperson, som har adkomst dertil i medfør af sine faglige  

 kvalifikationer.
Massefremtillet udstyr, som skal tilpasses for at opfylde  

 medicinalpersonens eller en anden faglig brugers specifikke behov, anses ikke  

 for at være udstyr efter mål e)	udstyr bestemt til klinisk afprøvning: ethvert udstyr,  

 der stilles til rådighed for en behørigt kvalificeret læge  

 med henblik på relevant klinisk afprøvning på mennesker,  

 jf. bilag X, punkt 2.1.
Med henblik på gennemførelsen af kliniske  

 afprøvninger ligestilles med den behørigt kvalificerede  

 læge enhver anden medicinalperson, som i medfør af sine faglige  

 kvalifikationer har adkomst til at udføre sådanne  

 afprøvninger f)	fabrikant: enhver fysisk eller juridisk person, som er  

 ansvarlig for konstruktion, fremstilling, emballering og mærkning af et  

 udstyr med henblik på dennes markedsføring i vedkommendes eget  

 navn, uanset om de pågældende handlinger udføres af  

 vedkommende person selv eller for hans regning af tredjemand.
De forpligtelser, der i henhold til dette direktiv påhviler  

 fabrikanter, gælder ligeledes enhver fysisk eller juridisk person, som  

 med henblik på markedsføring i vedkommendes eget navn samler,  

 emballerer, behandler, nyistandsætter og/eller mærker et eller  

 flere præfabrikerede produkter og/eller foreskriver, til hvilket  

 formål de som udstyr er bestemt.
Dette afsnit gælder ikke den  

 person, som uden at være fabrikant eller første afsnit samler  

 eller tilpasser allerede markedsført udstyr i overensstemmelse med  

 dets formål med henblik på en bestemt patient g)	formål: den anvendelse, som udstyret er beregnet til  

 ifølge fabrikantens oplysninger på mærkningen eller  

 ifølge brugsanvisningen og/eller reklamematerialet h)	markedsføring: første gang andet udstyr end  

 udstyr bestemt til klinisk afprøvning mod betaling eller gratis  

 stilles til rådighed med henblik på distribution og/eller  

 anvendelse på fællesskabsmarkedet, uanset om der er tale om nyt  

 udstyr eller om nyistandsat udstyr i)	ibrugtagning: det stadium, hvor udstyr stilles til  

 rådighed for slutbrugeren klar til for første gang at blive  

 anvendt i overensstemmelse med sit formål på  

 fællesskabsmarkedet j)	repræsentant: enhver i Fællesskabet etableret  

 fysisk eller juridisk person, som udtrykkeligt er udpeget af fabrikanten, og  

 som handler i dennes sted, og til hvem myndigheder og instanser i  

 Fællesskabet kan henvende sig for så vidt angår  

 fabrikantens forpligtelser i henhold til dette direktiv.
 3. Et udstyr, der er bestemt til at administrere et lægemiddel efter  

 artikel 1 i direktiv 65/65/EØF er omfattet af dette direktiv, hvilket  

 dog ikke berører bestemmelserne i direktiv 65/65/EØF for  

 så vidt angår lægemidlet.
Markedsføres et sådant udstyr imidlertid på en  

 sådan måde, at udstyret og lægemidlet udgør et  

 enkelt integreret produkt, som udelukkende er beregnet til anvendelse i denne  

 forbindelse, og som ikke kan genanvendes, omfattes dette produkt af direktiv  

 65/65/EØF.
De relevante væsentlige krav i bilag I til dette  

 direktiv finder anvendelse for så vidt angår udstyrets  

 karakteristika med hensyn til sikkerhed og ydeevne.
 4. Når et udstyr som integreret bestanddel indeholder et stof, der  

 anvendt alene kan betragtes som et lægemiddel ifølge  

 definitionen i artikel 1 i direktiv 65/65/EØF, og som kan have en  

 virkning på organismen ud over den, som udstyret har, skal dette udstyr  

 vurderes og godkendes i overensstemmelse med nærværende  

 direktiv.
 5. Dette direktiv finder ikke anvendelse på:
a)	udstyr, der er beregnet til in vitro-diagnostik b)	aktivt, implantabelt udstyr, der er omfattet af direktiv  

 90/385/EØF c)	lægemidler, der er omfattet af direktiv 65/65/EØF d)	kosmetiske midler, der er omfattet af direktiv  

 76/768/EØF18) e)	humant blod, humane blodprodukter, humant plasma eller blodceller af  

 human oprindelse, og heller ikke på udstyr, der på  

 markedsføringstidspunktet inkorporerer sådanne blodprodukter,  

 plasma eller celler f)	transplantater, væv eller celler af human oprindelse eller  

 produkter, der inkorporerer, eller som hidrører fra, væv eller  

 celler af human oprindelse g)	transplantater, væv eller celler af animalsk oprindelse,  

 medmindre der er tale om anordninger, der er fremstillet af animalsk  

 væv, der er gjort ikke-levedygtigt, eller af ikke-levedygtige  

 produkter, der hidrører fra animalsk væv.
6. Dette direktiv finder ikke anvendelse på personlige  

 værnemidler, der er omfattet af direktiv 89/686/EØF.
Ved  

 vurderingen af, om et produkt er omfattet af nævnte direktiv eller af  

 nærværende direktiv, tages der navnlig hensyn til, hvilket  

 formål produktet først og fremmest har.
 7. Dette direktiv er et særdirektiv efter artikel 2, stk. 2, i  

 direktiv 89/336/EØF.
 8. Dette direktiv berører ikke anvendelsen af direktiv  

 80/386/Euratom eller direktiv 84/466/Euratom.
Artikel 2 Markedsføring og ibrugtagning Medlemsstaterne træffer de nødvendige  

 foranstaltninger for at sikre, at udstyr kun kan markedsføres og/eller  

 ibrugtages, hvis det opfylder de krav, der er fastsat i dette direktiv,  

 når det leveres forskriftsmæssigt og anbringes, vedligeholdes og  

 anvendes korrekt i overensstemmelse med sit formål.
Artikel 3 Væsentlige krav Udstyr skal opfylde de væsentlige krav i bilag I,  

 der gælder for dem, under hensyntagen til det pågældende  

 udstyrs formål.
Artikel 4 Fri bevægelighed, udstyr til særlig brug 1. Medlemsstaterne må ikke på deres  

 område hindre markedsføring og ibrugtagning af udstyr, der er  

 forsynet med EF-mærkning, jf. artikel 17, som angiver, at udstyret har  

 været underkastet en overensstemmelsesvurdering efter artikel 11.
 2. Medlemsstaterne må ikke hindre, at:
-	udstyr, der er bestemt til klinisk afprøvning, i dette  

 øjemed stilles til rådighed for læger eller andre  

 adkomstberettigede medicinalpersoner, hvis det opfylder betingelserne i  

 artikel 15 og bilag VIII -	udstyr efter mål markedsføres og ibrugtages, hvis det  

 opfylder betingelserne i artikel 11 kombineret med bilag VIII; udstyr i  

 klasse IIa, IIb og III skal ledsages af den i bilag VIII omhandlede  

 erklæring.
 Sådant udstyr skal ikke være forsynet med  

 EF-mærkning.
 3. Medlemsstaterne må ikke modsætte sig, at der på  

 messer og udstillinger, ved demonstrationer mv. præsenteres udstyr, som  

 ikke er i overensstemmelse med dette direktiv, når det ved synlig  

 skiltning klart er anført, at det pågældende udstyr  

 hverken kan markedsføres eller ibrugtages, førend en  

 sådan overensstemmelse foreligger.
 4. Medlemsstaterne kan kræve, at de oplysninger, der skal gives  

 brugeren og patienten, jf. bilag I, punkt 13, skal være affattet  

 på deres nationale sprog eller på et andet  

 fællesskabssprog, når et udstyr overdrages til den endelige  

 bruger, uanset om dette sker med henblik på professionel eller anden  

 anvendelse.
 5. Når udstyr er omfattet af andre fællesskabsdirektiver, som  

 omhandler andre aspekter, og som indeholder bestemmelser om anbringelse af  

 EF-mærkning, angiver denne mærkning, at udstyret ligeledes  

 opfylder bestemmelserne i de andre direktiver.
Hvis et eller flere af de pågældende direktiver i en  

 overgangsperiode tillader fabrikanten at vælge, hvilken ordning der  

 skal anvendes, angiver EF-mærkningen dog kun, at udstyret opfylder  

 bestemmelserne i de direktiver, som fabrikanten har anvendt.
I så  

 tilfælde skal der på de dokumenter eller i de brugsanvisninger  

 eller instruktioner, der er vedlagt udstyret i overensstemmelse med de  

 pågældende direktiver, henvises til de relevante direktiver som  

 offentliggjort i De Europæiske Fællesskabers Tidende.
Artikel 5 Henvisning til standarder 1. Medlemsstaterne anser de væsentlige krav, der er  

 omhandlet i artikel 3, for opfyldt for så vidt angår udstyr, som  

 er i overensstemmelse med de relevante nationale standarder til  

 gennemførelse af de harmoniserede standarder, hvis referencer er  

 blevet offentliggjort i De Europæiske Fællesskabers  

 Tidende; medlemsstaterne offentliggør referencerne for  

 sådanne nationale standarder.
 2. Med henblik på dette direktiv omfatter henvisninger til de  

 harmoniserede standarder også sådanne monografier i Den  

 Europæiske Farmakopé om især kirurgiske suturer og  

 interaktion mellem lægemidler og materialer, som indgår i udstyr,  

 der fungerer som beholdere, hvis referencer er blevet offentliggjort i De  

 Europæiske Fællesskabers Tidende.
 3. Hvis en medlemsstat eller Kommissionen finder, at de harmoniserede  

 standarder ikke fuldt ud opfylder de væsentlige krav, jf. artikel 3,  

 fastsættes de foranstaltninger, som medlemsstaterne skal træffe  

 med hensyn til de pågældende standarder og den i stk. 1  

 omhandlede offentliggørelse, efter fremgangsmåden i artikel 6,  

 stk. 2.
Artikel 6 Udvalget for Standarder og Tekniske Forskrifter 1. Kommissionen bistås af det udvalg, der er nedsat  

 i henhold til artikel 5 i direktiv 83/189/EØF.
2. Kommissionens repræsentant forelægger udvalget et udkast  

 til de foranstaltninger, der skal træffes.
Udvalget afgiver en  

 udtalelse om dette udkast inden for en frist, som formanden kan  

 fastsætte under hensyn til, hvor meget det pågældende  

 spørgsmål haster, i givet fald ved afstemning.
 Udtalelsen optages i mødeprotokollen; derudover har hver  

 medlemsstat ret til at anmode om, at dens holdning indføres i  

 mødeprotokollen.
 Kommissionen tager størst muligt hensyn til udvalgets udtalelse.  

 Den underretter udvalget om, hvorledes den har taget hensyn til dets  

 udtalelse.
Artikel 7 Udvalget for Medicinsk udstyr 1. Kommissionen bistås af det udvalg, der er nedsat  

 i henhold til artikel 6, stk. 2, i direktiv 90/385/EØF.
2. Kommissionens repræsentant forelægger udvalget et udkast  

 til de foranstaltninger, der skal træffes.
Udvalget afgiver en  

 udtalelse om dette udkast inden for en frist, som formanden kan  

 fastsætte, under hensyn til hvor meget det pågældende  

 spørgsmål haster.
Det udtaler sig med det flertal, der er  

 fastsat i Traktatens artikel 148, stk. 2, for vedtagelse af de  

 afgørelser, som Rådet skal træffe på forslag af  

 Kommissionen.
Ved afstemninger i udvalget tillægges de stemmer, der  

 afgives af repræsentanterne for medlemsstaterne, den vægt, som er  

 fastlagt i nævnte artikel.
Formanden deltager ikke i afstemningen.
 Kommissionen vedtager de påtænkte foranstaltninger, når  

 de er i overensstemmelse med udvalgets udtalelse.
Er de påtænkte foranstaltninger ikke i overensstemmelse med  

 udvalgets udtalelse, eller hvis der ikke er afgivet nogen udtalelse,  

 forelægger Kommissionen straks Rådet et forslag til de  

 foranstaltninger, der skal træffes.
Rådet træffer  

 afgørelse med kvalificeret flertal.
 Har Rådet efter en frist på tre måneder regnet fra  

 forslagets forelæggelse for Rådet ikke truffet nogen  

 afgørelse, vedtages de foreslåede foranstaltninger af  

 Kommissionen.
 3. Udvalget kan behandle ethvert spørgsmål i forbindelse med  

 gennemførelsen af dette direktiv.
Artikel 8 Beskyttelsesklausul 1. Hvis en medlemsstat konstaterer, at det i artikel 4,  

 stk. 1 og stk. 2, andet led, omhandlede udstyr, som er korrekt anbragt,  

 vedligeholdt og anvendt i overensstemmelse med dets formål, vil kunne  

 bringe patienternes, brugernes eller en eventuel tredjemands sundhed og/eller  

 sikkerhed i fare, træffer den alle nødvendige foreløbige  

 foranstaltninger til at trække det pågældende udstyr  

 tilbage fra markedet eller til at forbyde eller begrænse  

 markedsføringen eller ibrugtagningen heraf.
Den pågældende  

 medlemsstat underretter straks Kommissionen om sådanne foranstaltninger  

 og anfører grundene til beslutningen, herunder navnlig, om den  

 manglende overensstemmelse med dette direktiv skyldes:
a)	manglende opfyldelse af de i artikel 3 omhandlede væsentlige  

 krav b)	ukorrekt anvendelse af de i artikel 5 omhandlede standarder, for  

 så vidt disse standarder hævdes at være anvendt, eller c)	en mangel ved selve disse standarder.
2. Kommissionen indleder snarest muligt samråd med de berørte  

 parter.
Hvis Kommissionen efter dette samråd konstaterer:
-	at foranstaltningerne er berettigede, giver den straks den  

 medlemsstat, som har taget initiativet til disse, og de øvrige  

 medlemsstater underretning herom.
Hvis den i stk. 1 omhandlede beslutning  

 begrundes i en mangel ved selve standarderne, forelægger Kommissionen  

 efter samråd med de berørte parter sagen for det i artikel 6  

 omhandlede udvalg inden to måneder, dersom den medlemsstat, der har  

 truffet beslutningen, har til hensigt at fastholde den, og indleder den  

 procedure, der er omhandlet i artikel 6 -	at foranstaltningerne er uberettigede, giver den straks den  

 medlemsstat, der har taget initiativet til disse, samt fabrikanten eller hans  

 repræsentant i Fællesskabet underretning herom.
 3. Hvis et udstyr, som ikke er i overensstemmelse med sikkerhedskravene,  

 er forsynet med EF-mærkning, træffer den kompetente medlemsstat  

 de fornødne foranstaltninger over for den, der har anbragt  

 mærkningen, og underretter Kommissionen og de øvrige  

 medlemsstater herom.
 4. Kommissionen sørger for, at medlemsstaterne holdes underrettet  

 om procedurens forløb og resultater.
Artikel 9 Klassificering 1. Udstyr inddeles i klasse I, klasse IIa, klasse IIb og  

 klasse III.
Klassificeringen foretages i henhold til reglerne om  

 klassificering i bilag IX.
 2. Opstår der en tvist mellem fabrikanten og det berørte  

 bemyndigede organ som følge af anvendelsen af klassificeringsreglerne,  

 forelægges sagen for den kompetente myndighed, som organet  

 henhører under, med henblik på afgørelse.
 3. Klassificeringsreglerne i bilag XI kan tilpasses efter  

 fremgangsmåden i artikel 7, stk. 2, på baggrund af den tekniske  

 udvikling og de oplysninger, som stilles til rådighed i kraft af  

 informationsordningen i artikel 10.
Artikel 10 Oplysninger om forhold indtruffet efter  

 markedsføringen 1. Medlemsstaterne træffer de nødvendige  

 foranstaltninger til at sikre, at de oplysninger, som de bliver gjort bekendt  

 med efter dette direktiv, om de nedenfor beskrevne forhold vedrørende  

 et udstyr i klasse I, IIa, IIb eller III, indsamles og vurderes centralt:
a)	enhver fejlfunktion eller enhver forringelse i et udstyrs  

 karakteristika og/eller ydeevne samt enhver unøjagtighed i  

 mærkningen eller i brugsanvisningen, der kan medføre eller kan  

 have medført en patients eller brugers død eller en alvorlig  

 forværring af en patients eller brugers helbredstilstand b)	enhver teknisk eller medicinsk grund, jf. litra a), i forbindelse  

 med et udstyrs karakteristika eller ydeevne, som har ført til, at  

 fabrikanten systematisk har trukket udstyr, som tilhører samme type,  

 tilbage fra markedet.
 2. Når en medlemsstat kræver, at medicinalpersoner eller  

 sygehuse, klinikker og lignende underretter de kompetente myndigheder om de  

 forhold, der omhandles i stk. 1, træffer den de nødvendige  

 foranstaltninger til at sikre, at fabrikanten af det pågældende  

 udstyr eller hans repræsentant i Fællesskabet ligeledes  

 underrettes derom.
 3. Når medlemsstaterne, om muligt sammen med fabrikanten, har  

 vurderet sitationen, underretter de, uden at det berører anvendelsen  

 af artikel 8, omgående Kommissionen og de øvrige medlemsstater  

 om de i stk. 1 nævnte forhold, som har ført til, at der er  

 truffet eller påtænkes truffet foranstaltninger.
Artikel 11 Overensstemmelsesvurdering 1. For udstyr i klasse III, med undtagelse af udstyr efter  

 mål og udstyr bestemt til klinisk afprøvning, følger  

 fabrikanten med henblik på anbringelse af EF-mærkningen efter  

 eget valg:
a)	den procedure for EF-overensstemmelseserklæring (fuld  

 kvalitetssikring), der omhandles i bilag II, eller b)	den procedure for EF-typeafprøvning, der omhandles i bilag  

 III, kombineret med:
i)	den procedure for EF-verifikation, der omhandles i bilag IV,  

 eller ii)	den procedure for EF-overensstemmelseserklæring  

 (kvalitetssikring af produktionen), der omhandles i bilag V.
 2. For udstyr i klasse IIa, med undtagelse af udstyr efter mål og  

 udstyr bestemt til klinisk afprøvning, følger fabrikanten med  

 henblik på anbringelse af EF-mærkningen den procedure for  

 EF-overensstemmelseserklæring, der omhandles i bilag VII, kombineret  

 med:
a)	den procedure for EF-verifikation, der omhandles i bilag IV,  

 eller b)	den procedure for EF-overensstemmelseserklæring  

 (kvalitetssikring af produktionen), der omhandles i bilag V, eller c)	den procedure for EF-overensstemmelseserklæring  

 (kvalitetssikring af produktet), der omhandles i bilag VI.
 I stedet for at følge nævnte procedurer kan  

 fabrikanten følge den procedure, der omhandles i stk. 3, litra a).
 3. For udstyr i klasse IIb, med undtagelse af udstyr efter mål og  

 udstyr bestemt til klinisk afprøvning, følger fabrikanten med  

 henblik på anbringelse af EF-mærkningen efter eget valg:
a)	den procedure for EF-overensstemmelseserklæring (fuld  

 kvalitetssikring), der omhandles i bilag II; i så fald finder punkt 4 i  

 bilag II ikke anvendelse, eller b)	den procedure for EF-typeafprøvning, der omhandles i bilag  

 III, kombineret med:
i)	den procedure for EF-verifikation, der omhandles i bilag IV,  

 eller ii)	den procedure for EF-overensstemmelseserklæring  

 (kvalitetssikring af produktionen), der omhandles i bilag V, eller iii)	den procedure for EF-overensstemmelseserklæring  

 (kvalitetssikring af produktet), der omhandles i bilag VI.
 4. Senest fem år efter dette direktivs gennemførelse  

 forelægger Kommissionen Rådet en rapport om, hvorledes  

 bestemmelserne i artikel 10, stk. 1, og artikel 15, stk. 1, navnlig for  

 så vidt angår udstyr i klasse I og klasse IIa, samt  

 bestemmelserne i bilag II, punkt 4.3, andet og tredje afsnit, og i bilag III,  

 punkt 5, andet og tredje afsnit, i dette direktiv fungerer, i givet fald  

 ledsaget af relevante forslag.
 5. For udstyr i klasse I, med undtagelse af udstyr efter mål og  

 udstyr bestemt til klinisk afprøvning, følger fabrikanten med  

 henblik på anbringelsen af EF-mærkningen den procedure, der  

 omhandles i bilag VII, og udarbejder den fornødne  

 EF-overensstemmelseserklæring inden markedsføringen.
 6. For udstyr efter mål følger fabrikanten den procedure, der  

 omhandles i bilag VIII, og udarbejder den i nævnte bilag omhandlede  

 erklæring, inden det enkelte udstyr markedsføres.
 Medlemsstaterne kan kræve, at fabrikanten forelægger de  

 kompetente myndigheder en fortegnelse over udstyr, der er taget i brug  

 på deres område.
 7. I forbindelse med overensstemmelsesvurderingsproceduren  

 vedrørende et udstyr tager fabrikanten og/eller det bemyndigede organ  

 hensyn til resultaterne af de vurderinger og verifikationer, som i givet  

 fald, i overensstemmelse med dette direktiv, er blevet foretaget på et  

 mellemstadium i fremstillingsfasen.
 8. Fabrikanten kan overlade det til sin repræsentant i  

 Fællesskabet at iværksætte procedurerne i bilag III, IV,  

 VII og VIII.
 9. Når overensstemmelsesvurderingsproceduren forudsætter et  

 bemyndiget organs mellemkomst, kan fabrikanten eller hans repræsentant  

 i Fællesskabet henvende sig til et organ efter eget valg inden for  

 rammerne af de opgaver, som det pågældende organ er blevet  

 bemyndiget til at udføre.
 10. Det bemyndigede organ kan i behørigt begrundede tilfælde  

 kræve alle oplysninger eller data, der er nødvendige for at  

 sikre og bevare overensstemmelsesattestationen på baggrund af den  

 valgte procedure.
 11. De beslutninger, som de bemyndigede organer træffer efter bilag  

 II og III, er gyldige i højst fem år, men kan efter anmodning,  

 som skal fremsættes på det tidspunkt, der er fastsat i den  

 kontrakt, som de to parter har indgået, videreføres for fem  

 år ad gangen.
 12. Dokumenter og korrespondance vedrørende de i stk. 1 til 6  

 omhandlede procedurer udfærdiges på et officielt sprog i den  

 medlemsstat, hvor de nævnte procedurer gennemføres, og/eller  

 på et andet fællesskabssprog, som det bemyndigede organ kan  

 acceptere.
 13. Uanset stk. 1 til 6 kan de kompetente myndigheder på  

 behørigt begrundet begæring give tilladelse til, at individuelt  

 udstyr, for hvilke de i stk. 1 til 6 omhandlede procedurer ikke er blevet  

 fulgt, kan markedsføres og ibrugtages på den  

 pågældende medlemsstats område, hvis  

 sundhedsbeskyttelseshensyn taler herfor.
Artikel 12 Særlig procedure for system- og  

 behandlingspakker 1. Uanset artikel 11 gælder denne artikel for  

 system- og behandlingspakker.
 2. Enhver fysisk eller juridisk person, som kombinerer udstyr, der er  

 forsynet med EF-mærkning, i overensstemmelse med deres formål og  

 inden for de anvendelsesgrænser, som fabrikanten har angivet, med  

 henblik på at markedsføre dem i form af system- eller  

 behandlingspakker, udfylder en erklæring, hvori vedkommende  

 erklærer:
a)	at han har verificeret de pågældende udstyrs indbyrdes  

 kompatibilitet i overensstemmelse med fabrikantens anvisninger og kombineret  

 disse i overensstemmelse med de pågældende anvisninger b)	at han har pakket system- eller behandlingspakken og givet brugerne  

 alle relevante oplysninger, herunder relevante anvisninger fra fabrikanterne,  

 og c)	at den samlede aktivitet er underkastet passende interne  

 inspektions- og kontrolmetoder.
 Er ovennævnte betingelser ikke opfyldt, som f.eks. hvis system-  

 eller behandlingspakken indeholder udstyr, der ikke er forsynet med  

 EF-mærkning, eller hvis den valgte kombination af udstyr ikke er  

 kompatibel ud fra den oprindeligt tilsigtede anvendelse af det  

 pågældende udstyr, behandles system- eller behandlingspakken som  

 et selvstændigt udstyr og underkastes den relevante procedure i artikel  

 11.
3. Enhver fysisk eller juridisk person, som med henblik på  

 markedsføring steriliserer de i stk. 2 omhandlede system- eller  

 behandlingspakker eller andre udstyr med EF-mærkning, der fra  

 fabrikantens side er bestemt til at skulle steriliseres før brug,  

 følger efter eget valg en af procedurerne i bilag IV, V eller VI.  

 Anvendelsen af nævnte bilag og det bemyndigede organs mellemkomst  

 begrænses til de aspekter af proceduren, som vedrører  

 steriliseringen.
Vedkommende person udarbejder en erklæring om, at  

 steriliseringen er blevet foretaget i overensstemmelse med fabrikantens  

 anvisninger.
4. De i stk. 2 og 3 omhandlede produkter skal ikke selv være  

 forsynet med ekstra EF-mærkning.
De skal ledsages af de i bilag I,  

 punkt 13, omhandlede oplysninger, herunder i givet fald oplysninger fra  

 fabrikanterne af det udstyr, der er blevet kombineret.
Den i stk. 2 og 3  

 omhandlede erklæring holdes til de kompetente myndigheders  

 rådighed i fem år.
Artikel 13 Afgørelser om klassificering,  

 undtagelsesklausul 1. Finder en medlemsstat:
a)	at anvendelsen af klassificeringsreglerne i bilag IX  

 nødvendiggør en afgørelse om klassificering af et givent  

 udstyr eller kategori af udstyr, eller b)	at et givent udstyr eller gruppe af udstyr som en undtagelse fra  

 bestemmelserne i bilag IX skal klassificeres i en anden klasse, eller c)	at overensstemmelsesvurderingen af et udstyr eller en gruppe af  

 udstyr som en undtagelse fra bestemmelserne i artikel 11 skal foretages ved  

 udelukkende at anvende én af de fastlagte procedurer, som vælges  

 blandt procedurerne i artikel 11 indgiver den en behørigt begrundet anmodning til Kommissionen,  

 hvori den anmoder denne om at træffe de nødvendige  

 foranstaltninger.
Kommissionen træffer disse foranstaltninger efter  

 fremgangsmåden i artikel 7, stk. 2.
 2. Kommissionen underretter medlemsstaterne om de foranstaltninger, der er  

 truffet, og offentliggør i givet fald de relevante oplysninger om  

 disse foranstaltninger i De Europæiske Fællesskabers  

 Tidende.
Artikel 14 Registrering af personer, der er ansvarlige for  

 markedsføringen 1. Enhver fabrikant, som i eget navn markedsfører  

 udstyr i overensstemmelse med procedurerne i artikel 11, stk. 5 og 6, og  

 enhver anden fysisk eller juridisk person, der udfører de i artikel 12  

 omhandlede aktiviteter, underretter de kompetente myndigheder i den  

 medlemsstat, hvor vedkommende har hovedsæde, om hovedsædets  

 adresse og giver en beskrivelse af det pågældende udstyr.
 For medicinsk udstyr i klasse IIb og III kan medlemsstaterne ved  

 ibrugtagning på deres område anmode om at få oplyst alle  

 data, der gør det muligt at identificere sådant udstyr, tillige  

 med mærkning og brugsanvisninger.
2. Når en fabrikant, som i eget navn markedsfører det i stk.  

 1 omhandlede udstyr, ikke har noget hovedsæde i en medlemsstat, udpeger  

 han en eller flere personer, der er etableret i Fællesskabet, som  

 ansvarlige for markedsføringen.
De pågældende underretter  

 de kompetente myndigheder i den medlemsstat, hvor de har hovedsæde, om  

 hovedsædets adresse samt om, hvilken kategori det  

 pågældende udstyr tilhører.
 3. Medlemsstaterne underretter efter anmodning de øvrige  

 medlemsstater og Kommissionen om de i stk. 1 og 2 omhandlede oplysninger.
Artikel 14a Europæisk database 1. Data, der er foreskrevet i dette direktiv, lagres i en  

 europæisk database, som de kompetente myndigheder har adgang til,  

 så de kan udføre deres opgaver i henhold til dette direktiv  

 på et velinformeret grundlag.
 Databasen skal indeholde følgende:
a)	data vedrørende registrering af fabrikanter og udstyr i  

 henhold til artikel 14 b)	data vedrørende certifikater, der er udstedt, ændret,  

 udvidet, suspenderet, tilbagekaldt eller afslået efter procedurerne i  

 bilag II-VII c)	data, der er indsamlet efter overvågningsproceduren i artikel  

 10.
 2. Data fremsendes i standardiseret form.
 3. Gennemførelsesbestemmelserne til denne artikel vedtages efter  

 proceduren i artikel 7, stk. 2.
Artikel 14b Særlige  

 sundhedsovervågningsforanstaltninger Finder en medlemsstat i forbindelse med et givet produkt  

 eller en given produktgruppe, at adgang til sådanne produkter af hensyn  

 til beskyttelse af sikkerhed og sundhed og/eller folkesundheden, jf.  

 traktatens artikel 36, bør forbydes, begrænses eller underkastes  

 særlige betingelser, kan den træffe alle nødvendige og  

 berettigede overgangsforanstaltninger.
Den underretter i så fald  

 Kommissionen og de øvrige medlemsstater herom og begrunder samtidig  

 sin beslutning.
Kommissionen hører i videst muligt omfang de  

 berørte parter og medlemsstaterne og vedtager, hvis de nationale  

 foranstaltninger er berettigede, de påkrævede  

 fællesskabsforanstaltninger efter proceduren i artikel 7, stk. 2.
Artikel 15 Klinisk afprøvning 1. For udstyr, der er bestemt til klinisk  

 afprøvning, følger fabrikanten eller hans repræsentant i  

 Fællesskabet proceduren i bilag VIII og underretter de kompetente  

 myndigheder i de medlemsstater, hvor afprøvningerne skal  

 udføres.
 2. For udstyr i klasse III samt implantabelt udstyr og invasivt udstyr til  

 langvarig brug i klasse IIa eller IIb, kan fabrikanten indlede de relevante  

 kliniske afprøvninger 60 dage efter at have foretaget underretningen,  

 medmindre de kompetente myndigheder inden udløbet af denne frist har  

 givet ham afslag ud fra hensynet til sundheden eller den offentlige orden.
 Medlemsstaterne kan dog give fabrikanterne tilladelse til at indlede de  

 relevante kliniske afprøvninger inden udløbet af fristen  

 på 60 dage, for så vidt det relevante etiske udvalg har afgivet  

 en positiv udtalelse om afprøvningsplanen.
 3. For andet udstyr end de i stk. 2 omhandlede kan medlemsstaterne give  

 fabrikanterne tilladelse til at indlede de kliniske afprøvninger  

 straks efter datoen for underretningen, for så vidt det relevante  

 etiske udvalg har afgivet en positiv udtalelse om  

 afprøvningsplanen.
 4. Den kompetente myndighed kan uddelegere kompetencen til at give den  

 tilladelse, der er omhandlet i stk. 2, andet afsnit, og stk. 3.
5. De kliniske afprøvninger udføres i overensstemmelse med  

 bestemmelserne i bilag X.
Bestemmelserne i bilag X kan tilpasses efter  

 fremgangsmåden i artikel 7, stk. 2.
 6. Medlemsstaterne træffer om fornødent de nødvendige  

 foranstaltninger til at sikre sundheden og den offentlige orden.
 7. Fabrikanten eller hans repræsentant i Fællesskabet holder  

 den i bilag X, punkt 2.3.7, nævnte rapport til rådighed for de  

 kompetente myndigheder.
8. Stk. 1 og 2 finder ikke anvendelse, når de kliniske  

 afprøvninger gennemføres med udstyr, som i overensstemmelse med  

 artikel 11 er berettigede til at være forsynet med EF-mærkning,  

 medmindre formålet med afprøvningerne er at anvende udstyr til  

 et andet formål end det, der blev anført i forbindelse med den  

 relevante overensstemmelsesvurderingsprocedure.
De relevante bestemmelser i  

 bilag X finder fortsat anvendelse.
Artikel 16 Bemyndigede organer 1. Medlemsstaterne underretter Kommissionen og de  

 øvrige medlemsstater om de organer, de har udpeget til at  

 udføre opgaverne i forbindelse med de i artikel 11 omhandlede  

 procedurer, samt om de specifikke opgaver, som det enkelte organ er  

 bemyndiget til at udføre.
Kommissionen tildeler disse organer, i det  

 følgende benævnt »bemyndigede organer«,  

 identificeringsnumre.
Kommissionen offentliggør i De Europæiske  

 Fællesskabers Tidende en liste over de bemyndigede organer med  

 angivelse af de identificeringsnumre, organerne har fået tildelt, samt  

 de opgaver, de er blevet bemyndiget til at udføre.
Kommissionen  

 sikrer, at listen holdes ajour.
2. Medlemsstaterne overholder ved udpegelsen af de bemyndigede organer  

 kriterierne i bilag XI.
Organer, som opfylder de kriterier, der er fastsat i  

 de nationale standarder, som gennemfører de relevante harmoniserede  

 standarder, formodes at opfylde de relevante kriterier.
 3. En medlemsstat, som har bemyndiget et organ, trækker  

 bemyndigelsen tilbage, hvis den konstaterer, at organet ikke længere  

 opfylder kriterierne i stk. 2. Den underretter straks de øvrige  

 medlemsstater og Kommissionen herom.
 4. Det bemyndigede organ og fabrikanten eller dennes repræsentant i  

 Fællesskabet fastsætter efter fælles aftale fristerne for  

 gennemførelsen af de vurderinger og verifikationer, der omhandles i  

 bilag II til VI.
5. Det bemyndigede organ underretter de øvrige bemyndigede organer  

 og de kompetente myndigheder om alle suspenderede eller tilbagekaldte  

 certifikater og, på anmodning, om udstedte eller afslåede  

 certifikater.
Endvidere stiller det på anmodning alle yderligere  

 relevante oplysninger til rådighed.
6. Hvis et bemyndiget organ fastlår, at fabrikanten ikke opfylder  

 eller ikke længere opfylder de relevante krav i dette direktiv, eller  

 hvis der ikke burde have været udstedt noget certifikat, suspenderer  

 eller tilbagekalder organet det udstedte certifikat eller begrænser det  

 under iagttagelse af proportionalitetsprincippet, medmindre fabrikanten ved  

 anvendelse af hensigtsmæssige korrigerende foranstaltninger sikrer, at  

 kravene opfyldes.
Hvis certifikatet suspenderes eller tilbagekaldes eller  

 på nogen måde begrænses, eller hvis det bliver  

 nødvendigt, at den kompetente myndighed griber ind, underretter det  

 bemyndigede organ den kompetente myndighed herom.
Medlemsstaten underretter  

 de andre medlemsstater og Kommissionen herom.
 7. Det bemyndigede organ forelægger på anmodning alle de  

 relevante oplysninger og dokumenter, herunder regnskabsdokumenter, der er  

 nødvendige for, at medlemsstaten kan kontrollere overholdelsen af  

 kravene i bilag XI.
Artikel 17 EF-mærkning 1. Udstyr, der anses for at opfylde de i artikel 3  

 omhandlede væsentlige krav, bortset fra udstyr efter mål og  

 udstyr bestemt til klinisk afprøvning, skal, når det  

 markedsføres, være forsynet med  

 EF-overensstemmelsesmærkning.
2. EF-overensstemmelsesmærkningen som gengivet i bilag XII anbringes  

 på synlig, letlæselig og uudslettelig måde på selve  

 udstyret eller på den sterile pakning, hvis dette er muligt og  

 hensigtsmæssigt, samt på brugsanvisningen.
Om muligt skal  

 EF-overensstemmelsesmærkningen også anbringes på  

 forhandlingsemballagen.
 EF-overensstemmelsesmærkningen ledsages af identificeringsnummeret  

 for det bemyndigede organ, der er ansvarligt for iværksættelsen  

 af procedurerne i bilag II, IV, V og VI.
3. Der må ikke anbringes mærker eller påtegninger, der  

 kan vildlede trejdemand med hensyn til betydningen af EF-mærkningen  

 eller med hensyn til EF-mærkningens symboler.
Der kan anbringes andre  

 mærker på udstyret, dens emballage eller den brugsanvisning, der  

 er vedlagt udstyret, forudsat af EF-mærkningens synlighed og  

 læsbarhed ikke derved forringes.
Artikel 18 Uretmæssigt anbragt EF-mærkning Følgende bestemmelser finder anvendelse med  

 forbehold af artikel 8:
 a)	Hvis en medlemsstat konstaterer, at EF-mærkningen er blevet  

 anbragt uretmæssigt, er fabrikanten eller hans repræsentant i  

 Fællesskabet forpligtet til at sørge for, at overtrædelsen  

 bringes til ophør på de betingelser, som medlemsstaten  

 fastsætter.
 b)	Hvis den manglende overholdelse af bestemmelserne fortsætter,  

 træffer medlemsstaten efter fremgangsmåden i artikel 8 alle  

 nødvendige foranstaltninger til at begrænse eller forbyde  

 markedsføringen af det pågældende produkt eller til at  

 sikre, at det trækkes tilbage fra markedet.
 Disse bestemmelser finder ligeledes anvendelse, såfremt  

 CE-mærkningen i overensstemmelse med procedurerne i dette direktiv, men  

 uretmæssigt, er blevet anbragt på produkter, der ikke er omfattet  

 af dette direktiv.
Artikel 19 Afgørelser om forbud eller begrænsning 1. Enhver afgørelse i medfør af dette  

 direktiv:
a)	som fører til forbud mod eller begrænsning af  

 markedsføringen eller ibrugtagningen af et udstyr eller  

 gennemførelsen af kliniske afprøvninger, eller b)	som indeholder krav om, at udstyr trækkes tilbage fra  

 markedet begrundes præcist.
Afgørelsen meddeles straks den  

 berørte part, som samtidig underrettes om de retsmidler, der  

 står til hans rådighed i medfør af gældende ret i  

 den pågældende medlemsstat, samt om fristerne for anvendelsen af  

 disse midler.
 2. Hvis der træffes en afgørelse efter stk. 1, skal  

 fabrikanten eller dennes repræsentant i Fællesskabet forinden  

 have mulighed for at fremlægge sit synspunkt, medmindre dette ikke er  

 muligt på grund af foranstaltningens hastende karakter.
Artikel 20 Fortrolighed Med forbehold af gældende nationale bestemmelser og  

 sædvaner om medicinalpersoners tavshedspligt sørger  

 medlemsstaterne for, at det pålægges alle parter, der er  

 berørt af gennemførelsen af dette direktiv, at behandle alle  

 oplysninger, som de modtager som led i udførelsen af deres opgaver,  

 fortroligt.
Dette berører ikke medlemsstaternes og de bemyndigede  

 organers pligt til at underrette hinanden og til at udsende advarsler, eller  

 de berørte parters pligt til at give oplysninger inden for  

 straffelovgivningens rammer.
Artikel 21 Ophævelse og ændring af direktiver 1. Direktiv 76/764/EØF ophæves med virkning  

 fra den 1. januar 1995.
 2. I direktiv 84/539/EØF bortfalder udtrykket »læge- og« i  

 titlen og i artikel 1.
 I direktiv 84/539/EØF, artikel 2, stk. 1, tilføjes  

 følgende afsnit:
»Hvis et apparat samtidig er et medicinsk udstyr som defineret i direktiv  

 93/42/EØF19) og opfylder de væsentlige krav, der  

 dér er fastsat for dette udstyr, anses dette for at være i  

 overensstemmelse med forskrifterne i nærværende direktiv. « 3. I direktiv 90/385/EØF foretages følgende  

 ændringer:
 1) I artikel 1, stk. 2, indsættes som litra h) og i):
»h) markedsføring: første gang andet udstyr end udstyr  

 bestemt til klinisk afprøvning mod betaling eller gratis stilles til  

 rådighed med henblik på distribution og/eller anvendelse på  

 fællesskabsmarkedet, uanset om der er tale om nyt udstyr eller om  

 nyistandsat udstyr i) fabrikant: enhver fysisk eller juridisk person, som er ansvarlig for  

 konstruktion, fremstilling, emballering og mærkning af et udstyr med  

 henblik på dettes markedsføring i vedkommendes eget navn, uanset  

 om de pågældende handlinger udføres af vedkommende person  

 selv eller for hans regning af trediemand.
De forpligtelser, der i henhold til dette direktiv påhviler  

 fabrikanter, gælder ligeledes enhver fysisk eller juridisk person, som  

 med henblik på markedsføring i vedkommendes eget navn samler,  

 emballerer, behandler, nyistandsætter og/eller mærker et eller  

 flere præfabrikerede produkter og/eller foreskriver, til hvilken brug  

 de som udstyr er bestemt.
Dette afsnit gælder ikke den person, som uden  

 at være fabrikant efter første afsnit samler eller tilpasser  

 allerede markedsført udstyr i overensstemmelse med dets brug med  

 henblik på en bestemt patient.« 2) I artikel 9 indsættes som stk. 5 til 9:
 »5. I forbindelse med overensstemmelsesvurderingsproceduren  

 vedrørende et udstyr tager fabrikanten og/eller det bemyndigede organ  

 hensyn til resultaterne af de vurderinger og verifikationer, som i givet  

 fald, i overensstemmelse med dette direktiv, er blevet foretaget på et  

 mellemstadium i fremstillingsfasen.
 6. Når overensstemmelsesvurderingsproceduren forudsætter et  

 bemyndiget organs mellemkomst, kan fabrikanten eller hans i  

 Fællesskabet etablerede repræsentant henvende sig til et organ  

 efter eget valg inden for rammerne af de opgaver, som det  

 pågældende organ er blevet bemyndiget til at udføre.
 7. Det bemyndigede organ kan i behørigt begrundede tilfælde  

 kræve alle oplysninger eller data, der er nødvendige for at  

 sikre og bevare overensstemmelsesattestationen på baggrund af den  

 valgte procedure.
 8. De beslutninger, som de bemyndigede organer træffer efter bilag  

 II og III, er gyldige i højst fem år, men kan efter anmodning,  

 som skal fremsættes på det tidspunkt, der er fastsat i den  

 kontrakt, som de to parter har indgået, videreføres for fem  

 år ad gangen.
9. Uanset stk. 1 og 2 kan de kompetente myndigheder på  

 behørigt begrundet begæring give tilladelse til, at individuelt  

 udstyr, for hvilke de i stk. 1 og 2 omhandlede procedurer ikke er blevet  

 fulgt, kan markedsføres og ibrugtages på den  

 pågældende medlemsstats område, hvis  

 sundhedsbeskyttelseshensyn taler herfor.« 3) Følgende artikel indsættes som artikel 9a:
»Artikel 9a 1. Finder en medlemsstat, at overensstemmelsesvurderingen af et udstyr  

 eller en gruppe af udstyr som en undtagelse fra bestemmelserne i artikel 9  

 skal foretages ved udelukkende at anvende én af de fastlagte  

 procedurer, som vælges blandt procedurerne i artikel 9, indgiver den en  

 behørigt begrundet anmodning til Kommissionen, hvori den anmoder denne  

 om at træffe de nødvendige foranstaltninger.
Kommissionen  

 træffer disse foranstaltninger efter fremgangsmåden i artikel 7,  

 stk. 2, i direktiv 93/42/EØF20).
2. Kommissionen underretter medlemsstaterne om de foranstaltninger, der er  

 truffet, og offentliggør i givet fald de relevante oplysninger om  

 disse foranstaltninger i De Europæiske Fællesskabers  

 Tidende.« 4) Artikel 10 ændres således:
 -	i stk. 2 tilføjes følgende afsnit:
»Medlemsstaterne kan dog give fabrikanterne tilladelse til at indlede de  

 pågældende kliniske afprøvninger inden udløbet af  

 fristen på 60 dage, såfremt det relevante etiske udvalg har  

 afgivet en positiv udtalelse om afprøvningsplanen.« -	Følgende indsættes som stk. 2a:
»2a.
Den i stk. 2, andet afsnit, omhandlede tilladelse kan gøres  

 betinget af den kompetente myndigheds godkendelse.« 5) I artikel 14 indsættes som stk. 2:
»2. Hvis der træffes en afgørelse efter stk. 1, skal  

 fabrikanten eller hans i Fællesskabet etablerede repræsentant  

 forinden have mulighed for at fremlægge sit synspunkt, medmindre dette  

 ikke er muligt på grund af foranstaltningens hastende karakter.« Artikel 22 Gennemførelse, overgangsbestemmelser 1. Medlemsstaterne vedtager og offentliggør de love og  

 administrative bestemmelser, der er nødvendige for at efterkomme dette  

 direktiv, senest den 1. juli 1994. De underretter straks Kommissionen  

 herom.
 Det stående udvalg, der er omhandlet i artikel 7, kan  

 påbegynde sit arbejde, så snart dette direktiv er blevet  

 meddelt21). Medlemsstaterne kan træffe de i artikel 16  

 nævnte foranstaltninger, så snart dette direktiv er blevet  

 meddelt.
Når medlemsstaterne vedtager de i første afsnit nævnte  

 love og administrative bestemmelser, skal de indeholde en henvisning til  

 dette direktiv, eller de skal ved offentliggørelsen ledsages af en  

 sådan henvisning.
De nærmere regler for denne henvisning  

 fastsættes af medlemsstaterne.
 Medlemsstaterne anvender disse bestemmelser fra den 1. januar 1995.
 2. Medlemsstaterne meddeler Kommissionen teksten til de nationale  

 retsforskrifter, som de udsteder på det område, der er omfattet  

 af dette direktiv.
 3. Medlemsstaterne træffer de nødvendige foranstaltninger til  

 at sikre, at de bemyndigede organer, som efter artikel 11, stk. 1 til 5, er  

 ansvarlige for overensstemmelsesvurderingen, tager hensyn til alle relevante  

 oplysninger om det pågældende udstyrs karakteristika og ydeevne,  

 herunder navnlig resultaterne af eventuelle relevante afprøvninger og  

 verifikationer, som allerede er foretaget i henhold til gældende  

 nationale love og administrative bestemmelser for det pågældende  

 udstyr.
 4. Medlemsstaterne tillader:
-	at udstyr, der er i overensstemmelse med de bestemmelser, der  

 gælder på deres område den 31. december 1994,  

 markedsføres i en periode på fem år efter vedtagelsen af  

 dette direktiv, og -	at ovennævnte udstyr ibrugtages indtil senest den 30. juni  

 2001.
 For udstyr, som har været underkastet EØF-typegodkendelse i  

 overenssstemmelse med direktiv 76/764/EØF, tillader medlemsstaterne  

 markedsføring og ibrugtagning indtil den 30. juni 2004.
Artikel 23 Dette direktiv er rettet til medlemsstaterne.
 Udfærdiget i Luxembourg, den 14. juni 1993.
På Rådets vegne J.
TRØJBORG Formand 1) 2) 3) 4) 5) 6) 7) 8) 9) 10) 11) 12) 13) 14) 15) 16) 17) 18) 19) 20) 21) Bilag I VÆSENTLIGE KRAV I.
GENERELLE KRAV 1. Udstyret skal konstrueres og fremstilles på en sådan  

 måde, at det, når det anvendes under de fastsatte forhold og med  

 det fastsatte formål for øje, ikke forværrer patientens  

 kliniske tilstand eller bringer vedkommendes sikkerhed i fare og heller ikke  

 er til fare for brugerens og en eventuel tredjemands sikkerhed og sundhed,  

 idet det forudsættes, at eventuelle risici er acceptable i forhold til  

 de fordele, udstyret frembyder for patienten, og forenelige med et  

 højt sikkerheds- og sundhedsbeskyttelsesniveau.
 2. Den konstruktions- og fremstillingsmåde, som fabrikanten  

 vælger for udstyret, skal følge princippet om  

 sikkerhedsintegration, under hensyntagen til det almindeligt anerkendte  

 tekniske niveau.
 For at nå frem til de bedst egnede løsninger skal fabrikanten  

 følge nedenstående principper i den anførte  

 rækkefølge:
-	fjerne eller i videst muligt omfang mindske risiciene (integrering af  

 sikkerheden i konstruktions- og fremstillingsfasen) -	i givet fald træffe de nødvendige  

 beskyttelsesforholdsregler, herunder alarmsignaler, for så vidt  

 angår farer, som ikke kan fjernes -	give brugerne oplysninger om de tilbageværende risici som  

 følge af, at de trufne beskyttelsesforholdsregler ikke er  

 tilstrækkelige.
 3. Udstyret skal have den af fabrikanten anførte ydevne; det skal  

 konstrueres, fremstilles og udfærdiges på en sådan  

 måde, at det er egnet til at udfylde en eller flere af de i artikel 1,  

 stk. 2, litra a), nævnte funktioner, som angivet af fabrikanten.
 4. Karakteristika og ydeevne, jf. punkt 1 til 3, må i den af  

 fabrikanten angivne levetid ikke ændre sig i et sådant omfang, at  

 patientens kliniske tilstand forværres, eller at patientens eller en  

 eventuel tredjemands sikkerhed bringes i fare, når udstyret  

 udsættes for de påvirkninger, som kan opstå under normale  

 anvendelsesforhold.
 5. Udstyr skal konstrueres, fremstilles og emballeres på en  

 sådan måde, at dets karakteristika og ydeevne ikke ændres  

 under oplagring eller transport efter de anvisninger og oplysninger, som  

 fabrikanten har givet.
 6. Risikoen for enhver bivirkning og uønsket følgevirkning  

 skal stå i et acceptabelt forhold til den angivne ydeevne.
II.
KRAV TIL KONSTRUKTION OG FREMSTILLING 7. Kemiske, fysiske og biologiske egenskaber 7.1. Udstyr skal konstrueres og fremstilles på en sådan  

 måde, at karakteristika og ydeevne, jf. afsnit I, »Generelle krav«,  

 overholdes.
Der bør lægges særligt vægt  

 på:
-	valget af materialer, navnlig med hensyn til toksicitet og i givet  

 fald antændelighed -	den indbyrdes kompatibilitet mellem de anvendte materialer og  

 biologiske væv, celler samt legemsvæsker, idet der tages hensyn  

 til udstyrets formål.
7.2. Udstyret skal konstrueres, fremstilles og emballeres på en  

 sådan måde, at den risiko, som kontaminerende stoffer og  

 reststoffer udgør for det personale, der deltager i transporten,  

 oplagringen og anvendelsen af udstyret, samt for patienterne, mindskes mest  

 muligt i overensstemmelse med produktets formål.
Der bør  

 især tages hensyn til det udsatte væv samt til udsættelsens  

 varighed og frekvens.
 7.3. Udstyret skal konstrueres og fremstilles på en sådan  

 måde, at de uden fare kan anvendes sammen med materialer, stoffer og  

 luftarter, som de kommer i kontakt med ved normal anvendelse eller ved  

 rutineprocedurer; hvis udstyret er beregnet til at administrere  

 lægemidler, skal det konstrueres og fremstilles på en sådan  

 måde, at det er kompatibelt med de pågældende  

 lægemidler i henhold til de bestemmelser og restriktioner, der  

 gælder for disse, og at dets ydeevne bevares i overensstemmelse med  

 dets formål.
 7.4. Når et udstyr som integreret bestanddel indeholder et stof, der  

 anvendt alene kan betragtes som et lægemiddel ifølge  

 definitionen i artikel 1 i direktiv 65/65/EØF, og som kan have en  

 virkning på organismen ud over den, som udstyret har, skal dette stofs  

 sikkerhed, kvalitet og hensigtsmæssighed kontrolleres efter de  

 relevante metoder i direktiv 75/318/EØF, under hensyntagen til  

 udstyrets formål.
 7.5. Udstyret skal konstrueres og fremstilles på en sådan  

 måde, at de risici, som skyldes stoffer, der afgives af udstyret,  

 begrænses i videst muligt omfang.
 7.6. Udstyret skal konstrueres og fremstilles på en sådan  

 måde, at de risici, som opstår ved utilsigtet indtrængen af  

 stoffer i udstyret, begrænses i videst muligt omfang, idet der tages  

 hensyn til udstyret og de omgivelser, hvori det skal anvendes.
8. Infektion og mikrobiel kontaminering 8.1. Udstyret og dets fremstillingsproces skal udformes på en  

 sådan måde, at infektionsfaren fjernes eller begrænses mest  

 muligt for patient, bruger og tredjemand.
Konstruktionen skal gøre det  

 let at håndtere udstyret og skal om nødvendigt mindske  

 kontamineringen af udstyret via patienten eller omvendt under anvendelsen i  

 videst muligt omfang.
 8.2. Væv af animalsk oprindelse skal stamme fra dyr, der har  

 været underkastet veterinærkontrol og overvågning, der er  

 tilrettelagt ud fra, hvorledes vævene tænkes anvendt.
 De bemyndigede organer skal opbevare oplysninger om dyrenes geografiske  

 oprindelse.
Behandling, præservering, testning og håndtering af væv,  

 celler og stoffer af animalsk oprindelse skal foregå på en  

 sådan måde, at der opnås optimal sikkerhed.
Navnlig skal  

 sikkerheden tilgodeses i forbindelse med vira og andre smitstoffer gennem  

 anvendelse af godkendte metoder til eliminering eller inaktivering af vira  

 under fremstillingsprocessen.
 8.3. Udstyr, der leveres i steril tilstand, skal konstrueres, fremstilles  

 og pakkes i engangsemballage og/eller på en sådan passende  

 måde, at det sikres, at det er sterilt ved markedsføringen, og  

 at det under de fastsatte oplagrings- og transportvilkår forbliver  

 sterilt, indtil den indpakning, der sikrer steriliteten, beskadiges eller  

 åbnes.
 8.4. Udstyr, der leveres i steril tilstand, skal være fremstillet og  

 steriliseret efter en hensigtsmæssig og godkendt metode.
 8.5. Udstyr, der skal steriliseres, skal fremstilles under passende  

 kontrollerede (f.eks. omgivelsesmæssige) betingelser.
 8.6. Emballagesystemerne for ikke-sterilt udstyr skal sikre, at produktet  

 opbevares uden forringelse med hensyn til den fastsatte renhed, og at faren  

 for mikrobiel kontaminering mindskes mest muligt, hvis udstyret er beregnet  

 til at blive steriliseret inden anvendelsen; emballagesystemet skal  

 være afpasset efter den steriliseringsmetode, som fabrikanten har  

 angivet.
 8.7. Emballagen og/eller mærkningen på udstyret skal  

 gøre det muligt at skelne mellem identiske eller  

 nærstående produkter, som sælges både i steril og  

 ikke-steril form.
9. Egenskaber vedrørende fremstillingen og omgivelserne 9.1. Når et udstyr er beregnet til at skulle anvendes sammen med  

 andet udstyr, skal hele kombinationen, herunder sammenkoblingssystemet,  

 være sikker og være udformet på en sådan måde,  

 at den ikke kan skade udstyrets angivne ydeevne.
Enhver restriktion med  

 hensyn til anvendelse skal være anført på mærkningen  

 eller brugsanvisningen.
 9.2. Udstyr skal konstrueres og fremstilles på en sådan  

 måde, at følgende risici udelukkes eller begrænses i  

 videst muligt omfang:
-	faren for skader som følge af udstyrets fysiske  

 karakteristika, herunder forholdet mellem volumen og tryk, dimensionale og i  

 givet fald ergonomiske karakteristika -	risici i forbindelse med omgivelsesmæssige forhold, som med  

 rimelighed kan forudses, såsom risici i forbindelse med magnetfelter,  

 elektrisk påvirkning udefra, elektrostatiske udladninger, tryk,  

 temperatur eller tryk- og accelerationsudsving -	faren for gensidig interferens med andet udstyr, som normalt anvendes  

 i de pågældende undersøgelser eller til den  

 pågældende behandling -	risici, der opstår som følge af de anvendte materialers  

 ældning eller forringet præcision i en given måle- eller  

 kontrolmekanisme, når vedligeholdelse og kalibrering ikke er mulig (som  

 ved implantater).
9.3. Udstyret skal konstrueres og fremstilles på en sådan  

 måde, at risikoen for brand eller eksplosion begrænses mest  

 muligt ved normal anvendelse og ved første fejlforekomst.
Udstyr, hvis  

 formål indebærer, at det udsættes for eller anvendes i  

 forbindelse med brændbare stoffer eller stoffer, som kan føre  

 til antænding, skal vies særlig opmærksomhed.
10. Udstyr med målefunktion 10.1. Udstyr, som har en målefunktion, skal konstrueres og  

 fremstilles på en sådan måde, at der kan foretages en  

 tilstrækkelig stabil og nøjagtig måling inden for  

 tolerancer, som er relevante under hensyntagen til udstyrets formål.  

 Tolerancerne angives af fabrikanten.
 10.2. Måle-, kontrol- og displayindretninger skal konstrueres efter  

 ergonomiske principper under hensyntagen til udstyrets formål.
 10.3. Målinger, der udføres af udstyr, som har en  

 målefunktion, skal udtrykkes i forskriftsmæssige enheder i  

 overensstemmelse med bestemmelserne i Rådets direktiv  

 80/181/EØF1).
11. Strålingsbeskyttelse 11.1. Almene bestemmelser 11.1.1. Udstyr skal konstrueres og fremstilles på en sådan  

 måde, at den stråling, som patienter, brugere og andre personer  

 udsættes for, begrænses til det mindsteniveau, som er foreneligt  

 med udstyrets formål, idet den strålingsdosis, der er foreskrevet  

 som passende for behandlingen eller diagnosticeringen dog ikke må  

 begrænses.
11.2. Tilsigtet stråling 11.2.1. Når udstyr er konstrueret til at udsende farlige  

 strålingsdoser til et specifikt medicinsk formål, hvis fordele  

 anses at opveje den fare, der er forbundet med bestrålingen, skal  

 brugeren kunne styre bestrålingen.
Sådant udstyr skal konstrueres  

 og fremstilles på en sådan måde, at de relevante variable  

 parametres reproducerbarhed og tolerance sikres.
 11.2.2. Når udstyr er beregnet til at udsende potentielt farlig,  

 synlig og/eller usynlig stråling, skal det så vidt muligt  

 være udstyret med visuelle og/eller hørbare indikatorer, som  

 markerer, at der udsendes stråling.
11.3. Utilsigtet stråling 11.3.1. Udstyret skal konstrueres og fremstilles på en sådan  

 måde, at patienter, brugere og andre personer udsættes mindst  

 muligt for utilsigtet spredt stråling.
11.4. Brugsanvisning 11.4.1. Brugsanvisninger til udstyr, som udsender stråling, skal  

 indeholde præcise oplysninger om, hvilken art stråling der  

 udsendes, hvorledes patient og bruger kan beskyttes, og hvorledes forkert  

 brug og fare i forbindelse med installering kan undgås.
11.5. Ioniserende stråling 11.5.1. Udstyr, som er beregnet til at udsende ioniserende stråling,  

 skal konstrueres og fremstilles på en sådan måde, at  

 strålingsdosen, strålingskvaliteten og strålingsgeometrien  

 så vidt muligt kan reguleres og styres under hensyn til  

 formålet.
 11.5.2. Udstyr, som udsender ioniserende stråling, og som er  

 beregnet til røntgendiagnostik, skal konstrueres og fremstilles  

 på en sådan måde, at der opnås en for det  

 pågældende medicinske formål tilfredsstillende output-  

 og/eller billedkvalitet, samtidig med at patienten og brugeren udsættes  

 for den mindst mulige stråling.
 11.5.3. Udstyr, som udsender ioniserende stråling, og som er  

 beregnet til røntgenbehandling, skal konstrueres og fremstilles  

 på en sådan måde, at den udsendte dosis samt  

 strålingstypen og strålingsenergien og i givet fald  

 strålingskvaliteten kan overvåges og styres sikkert.
12. Krav til udstyr, som er tilsluttet eller udstyret med en  

 energikilde 12.1. Udstyr, som indeholder elektroniske programmerbare systemer, skal  

 konstrueres på en sådan måde, at systemernes repeterbarhed,  

 pålidelighed og ydeevne sikres under hensyn til formålet.
Hvis  

 der opstår en første fejlforekomst (i systemet), skal der  

 være truffet passende forholdsregler til at fjerne de dermed forbundne  

 risici eller begrænse dem mest muligt.
 12.2. Udstyr med en indbygget intern energikilde, som er afgørende  

 for patienternes sikkerhed, skal være forsynet med en indikator, som  

 giver mulighed for at vurdere energikildens tilstand.
 12.3. I udstyr tilsluttet en ekstern energikilde, som er afgørende  

 for patienternes sikkerhed, skal der være indbygget et alarmsystem, som  

 gør opmærksom på eventuelle svigt i energikilden.
 12.4. Udstyr, som skal overvåge en eller flere kliniske parametre  

 ved en patient, skal være forsynet med passende alarmsystemer, der  

 gør det muligt at advare brugeren om situationer, der vil kunne  

 medføre patientens død eller en alvorlig forværring af  

 patientens helbredstilstand.
 12.5. Udstyr skal konstrueres og fremstilles på en sådan  

 måde, at faren for at skabe elektromagnetiske felter, som kan  

 påvirke andet udstyr, der er anbragt i udstyrets sædvanlige  

 omgivelser, mindskes mest muligt.
12.6. Beskyttelse mod elektriske risici Udstyret skal konstrueres og fremstilles på en sådan  

 måde, at faren for utilsigtede elektriske stød ved normal  

 anvendelse og ved første fejlforekomst i videst muligt omfang  

 undgås, når udstyret er installeret korrekt.
 12.7. Beskyttelse mod mekaniske og termiske risici.
 12.7.1. Udstyret skal konstrueres og fremstilles på en sådan  

 måde, at patienten og brugeren beskyttes mod mekaniske risici f.eks. i  

 forbindelse med modstand, stabilitet og bevægelige dele.
 12.7.2. Udstyret skal konstrueres og fremstilles på en sådan  

 måde, at risici som følge af vibrationer fra udstyret reduceres  

 mest muligt under hensyn til den tekniske udvikling og eksisterende midler  

 til at reducere vibrationerne, navnlig ved kilden, medmindre vibrationerne  

 udgør en del af den angivne ydeevne.
 12.7.3. Udstyret skal konstrueres og fremstilles på en sådan  

 måde, at risici som følge af støjemissioner reduceres  

 mest muligt under hensyn til den tekniske udvikling og eksisterende midler  

 til at reducere støjen, navnlig ved kilden, medmindre  

 støjemissionerne udgør en del af den angivne ydeevne.
 12.7.4. Terminaler og tilslutningsanordninger til elektriske, hydrauliske,  

 pneumatiske eller luftformige energikilder, som skal betjenes af brugeren,  

 skal konstrueres og fremstilles på en sådan måde, at enhver  

 mulig fare mindskes mest muligt.
 12.7.5. Tilgængelige dele af udstyret (bortset fra dele eller  

 områder, der skal frembringe varme eller nå givne temperaturer)  

 og deres omgivelser må ikke nå op på temperaturer, som kan  

 udgøre en fare ved normal anvendelse.
12.8. Beskyttelse mod de risici, som tilførsel af energi eller  

 stoffer kan udgøre for patienten 12.8.1. Det udstyr, der er beregnet til at tilføre energi eller  

 stoffer til en patient, skal konstrueres og fremstilles på en  

 sådan måde, at udgangseffekten kan fastsættes og  

 opretholdes med en præcision, der er tilstrækkelig stor til at  

 beskytte patientens og brugerens sikkerhed.
 12.8.2. Udstyret skal være udstyret med et system, der forhindrer  

 og/eller markerer enhver ukorrekt udgangseffekt, som kan indebære en  

 fare.
 Udstyret skal være forsynet med et system, der i videst muligt  

 omfang forhindrer tilfældig frigørelse af farlige mængder  

 energi fra en energikilde og/eller stofkilde.
 12.9. Det skal være klart angivet på udstyret, hvorledes  

 betjeningspaneler og indikatorer virker.
 Når der på et udstyr er angivet nødvendige  

 brugsanvisninger, eller der er angivet brugs- eller justeringsparametre ved  

 hjælp af et visuelt system, skal sådanne oplysninger være  

 forståelige for brugeren og i givet fald for patienten.
13. Fabrikantens oplysninger 13.1. Ethvert udstyr skal ledsages af de oplysninger, der er  

 nødvendige, for at udstyret kan anvendes sikkert, og for at  

 fabrikanten kan identificeres, under hensyntagen til de forventede brugeres  

 uddannelse og viden.
 De pågældende oplysninger består af angivelserne  

 på mærkningen og angivelserne i brugsanvisningen.
De oplysninger, der er nødvendige for, at udstyret kan anvendes  

 sikkert, skal, så vidt det er praktisk muligt og hensigtsmæssigt,  

 anbringes på selve udstyret og/eller på det enkelte udstyrs  

 emballage eller eventuelt på handelsemballagen.
Hvis det ikke er muligt  

 at emballere hvert enkelt udstyr for sig, skal oplysningerne fremgå af  

 en indlægsseddel, som vedlægges udstyret.
Alt udstyr skal emballeres sammen med en brugsanvisning.
En sådan er  

 undtagelsesvis ikke nødvendig for udstyr i klasse I og klasse IIa,  

 hvis det kan anvendes fuldstændig sikkert uden hjælp af  

 sådanne anvisninger.
13.2. Oplysningerne skal i givet fald anføres i form af symboler.  

 Alle symboler eller identifikationsfarver skal være i overensstemmelse  

 med de harmoniserede standarder.
Hvis der ikke findes nogen standard på  

 det pågældende område, skal symboler og farver være  

 beskrevet i den dokumentation, som ledsager udstyret.
 13.3. Mærkningen skal omfatte følgende oplysninger:
a)	fabrikantens navn eller firmanavn og adresse.
For udstyr, som  

 importeres til Fællesskabet med henblik på distribution i  

 Fællesskabet, skal mærkningen eller den ydre emballage eller  

 brugsanvisningen desuden angive navn og adresse på enten den ansvarlige  

 person, jf. artikel 14, stk. 2, eller fabrikantens repræsentant i  

 Fællesskabet, eller den i Fællesskabet etablerede  

 importør b)	de angivelser, som er absolut nødvendige, for at brugeren kan  

 identificere udstyret og emballagens indhold c)	betegnelsen »STERILE«, hvis dette er relevant d)	i givet fald betegnelsen »LOT« efterfulgt af batchkoden eller  

 serienummeret e)	i givet fald den dato, frem til hvilken det er fuldt forsvarligt at  

 anvende udstyret, angivet med år og måned f)	i givet fald angivelse af, at udstyret er beregnet til  

 engangsbrug g)	for udstyr efter mål påtegningen »specialfremstillet  

 udstyr « h)	for udstyr bestemt til klinisk afprøvning, påtegningen  

 »udelukkende til klinisk afprøvning« i)	særlige betingelser vedrørende oplagring og/eller  

 håndtering j)	særlige brugsanvisninger k)	advarsler og/eller forholdsregler l)	for andet aktivt udstyr end det, der hører under litra e),  

 fremstillingsår.
Denne oplysning kan indgå i batch- eller  

 serienummeret m)	steriliseringsmetode, hvis en sådan er relevant.
 13.4. Såfremt et udstyrs formål ikke er indlysende for  

 brugeren, skal fabrikanten klart angive formålet på  

 mærkningen og i brugsanvisningen.
 13.5. Udstyr og aftagelige bestanddele skal, hvis dette er rimeligt og  

 muligt, identificeres, i givet fald i form af batchnummer, således at  

 det bliver muligt at træffe de relevante foranstaltninger til at  

 erkende en potentiel risiko i forbindelse med udstyret og de aftagelige  

 bestanddele.
 13.6. Brugsanvisningen skal i givet fald omfatte følgende:
a)	de angivelser, der er omhandlet i punkt 13.3, med undtagelse af  

 litra d) og e) b)	oplysning om den ydeevne, der er omhandlet i punkt 3, samt om  

 eventuelle uønskede bivirkninger c)	for udstyr, der skal installeres sammen med eller tilsluttes andet  

 medicinsk udstyr for at kunne fungere i overensstemmelse med dets  

 formål, sådanne oplysninger om dets karakteristika, som er  

 nødvendige for at kunne identificere det korrekte udstyr, som skal  

 anvendes for at opnå en sikker kombination d)	alle oplysninger, der er nødvendige for at kontrollere, om et  

 udstyr er installeret korrekt og kan fungere korrekt og sikkert, samt  

 oplysninger om, hvilke vedligeholdelses- og kalibreringsforanstaltninger der  

 skal gennemføres, og hvor hyppigt dette skal ske for at sikre, at  

 udstyret til enhver tid fungerer korrekt og sikkert e)	i givet fald oplysninger med henblik på at undgå visse  

 risici i forbindelse med implantering af udstyret f)	oplysninger om faren for gensidig interferens som følge af  

 udstyret ved specifikke undersøgelser eller behandlinger g)	de nødvendige anvisninger i tilfælde af brud på  

 den sterile emballage og i givet fald oplysninger om passende  

 gensteriliseringsmetoder h)	for genanvendeligt udstyr oplysninger om, hvilke metoder der  

 bør anvendes, for at genanvendelse kan finde sted, herunder rensning,  

 desinfektion, emballering og i givet fald steriliseringsmetode, hvis udstyret  

 skal steriliseres på ny, samt oplysning om enhver restriktion med  

 hensyn til det mulige antal genanvendelser.
Når et udstyr leveres således, at det skal steriliseres  

 før anvendelsen, skal rengørings- og steriliseringsanvisningen  

 være affattet på en sådan måde, at udstyret stadig  

 opfylder kravene i afsnit I, hvis anvisningen følges korrekt i)	oplysninger om eventuel yderligere behandling eller tilretning,  

 inden udstyret anvendes (f.eks. sterilisering, endelig samling mv.) j)	for udstyr, som udsender stråling med et medicinsk  

 formål, oplysninger om strålingens art, type, intensitet og  

 fordeling.
Brugsanvisningen skal desuden indeholde de oplysninger, der er  

 nødvendige, for at medicinalpersonalet kan oplyse patienten om  

 kontraindikationer og eventuelle forholdsregler.
Disse oplysninger skal bl.a.  

 omfatte:
k)	forholdsregler i tilfælde af ændringer i udstyrets  

 ydeevne l)	forholdsregler, hvis udstyret under omgivelsesmæssige forhold,  

 som med rimelighed kan forudses, udsættes for magnetfelder, elektrisk  

 påvirkning udefra, elektrostatiske udladninger, tryk eller  

 ændringer i tryk, acceleration, termiske ignitionskilder mv.
m)	de nødvendige oplysninger om det eller de lægemidler,  

 som det pågældende udstyr skal administrere, herunder enhver  

 begrænsning i valget af stoffer, der kan administreres n)	forholdsregler mod eventuelle specifikke, usædvanlige risici i  

 forbindelse med bortskaffelsen af udstyret o)	lægemidler, der udgør en integreret bestanddel af  

 udstyret, jf. punkt 7.4 p)	den krævede grad af nøjagtighed for  

 målingsanordninger.
 14. Når overensstemmelse med de væsentlige krav skal bygge  

 på kliniske data som i afsnit I, punkt 6, skal disse data  

 tilvejebringes i overensstemmelse med bilag X.
1) Bilag II EF-OVERENSSTEMMELSESERKLÆRING (Fuld kvalitetssikring) 1. Fabrikanten sørger for, at der anvendes det kvalitetssystem, der  

 er godkendt for konstruktion, fremstilling og endelig kontrol af de  

 pågældende produkter som angivet i punkt 3, og er underlagt den  

 audit, der er beskrevet i punkt 3.3 og 4 samt den EF-kontrol, der er  

 beskrevet i punkt 5.
 2. Ved denne overensstemmelseserklæring forstås den procedure,  

 hvorved en fabrikant, der opfylder kravene i punkt 1, garanterer og  

 erklærer, at de pågældende produkter opfylder de relevante  

 bestemmelser i dette direktiv.
 Fabrikanten anbringer EF-mærkningen i overensstemmelse med artikel  

 17 og udsteder en skriftlig overensstemmelseserklæring.  

 Erklæringen dækker et givet antal fremstillede produkter og  

 opbevares af fabrikanten.
3. Kvalitetssystem 3.1. Fabrikanten indsender en ansøgning om vurdering af sit  

 kvalitetssystem til et bemyndiget organ.
 Ansøgningen skal indeholde:
-	fabrikantens navn og adresse og angivelse af ethvert andet  

 fremstillingssted, der er omfattet af kvalitetssystemet -	alle relevante oplysninger om de produkter eller den produktkategori,  

 som proceduren vedrører -	en skriftlig erklæring om, at der ikke er indgivet en  

 ansøgning vedrørende det samme produktrelaterede  

 kvalitetssystem til et andet bemyndiget organ -	dokumentation vedrørende kvalitetssystemet -	et tilsagn fra fabrikanten om at opfylde forpligtelserne i  

 forbindelse med det godkendte kvalitetssystem -	et tilsagn fra fabrikanten om at vedligeholde det godkendte  

 kvalitetssystem, således at det til enhver tid fungerer  

 hensigtsmæssigt og effektivt -	et tilsagn fra fabrikanten om at indføre og ajourføre  

 en systematisk procedure til behandling af de erfaringer, der gøres  

 med udstyret efter fremstillingsfasen, og bringe egnede midler i anvendelse  

 for at iværksætte eventuelle nødvendige korrigerende  

 foranstaltninger.
Tilsagnet skal omfatte en forpligtelse for fabrikanten til  

 omgående at underrette de kompetente myndigheder om følgende  

 forhold, når han får kendskab dertil:
i)	enhver fejlfunktion eller enhver forringelse i et udstyrs  

 karakteristika og/eller ydeevne samt enhver unøjagtighed i  

 mærkningen eller i brugsanvisningen, der kan medføre eller kan  

 have medført en patients eller brugers død eller en alvorlig  

 forværring af en patients eller brugers helbredstilstand ii)	enhver teknisk eller medicinsk grund, jf. nr. i), i forbindelse med  

 et udstyrs karakteristika eller ydeevne, som har ført til, at  

 fabrikanten systematisk har trukket udstyr, der tilhører samme type,  

 tilbage fra markedet.
3.2. Anvendelsen af kvalitetssystemet skal sikre, at produkterne er i  

 overensstemmelse med de relevante bestemmelser i dette direktiv i samtlige  

 faser fra konstruktionen til den endelige kontrol.
Alle de forhold, krav og  

 bestemmelser, som fabrikanten tager hensyn til i sit kvalitetssystem, skal  

 dokumenteres på systematisk og overskuelig måde i form af en  

 skriftlig redegørelse for politik og procedurer, såsom  

 kvalitetsprogrammer, -planer, -manualer og -registre.
 Redegørelsen skal navnlig indeholde en fyldestgørende  

 beskrivelse af:
a)	fabrikantens kvalitetsmålsætninger b)	virksomhedens opbygning, herunder:
-	organisationsstrukturer, ledelsens ansvarsområder samt dens  

 organisationsmæssige beføjelser med hensyn til kvaliteten af  

 produkternes konstruktion og fremstilling -	hvordan det kontrolleres, at kvalitetssystemet fungerer effektivt, og  

 navnlig at det er egnet til at opnå den ønskede kvalitet med  

 hensyn til konstruktionen og selve produkterne, herunder kontrol med  

 produkter, som ikke er i overensstemmelse med kravene c)	de fremgangsmåder, efter hvilke produkternes konstruktion  

 kontrolleres og efterprøves, herunder navnlig -	en generel beskrivelse af produktet, herunder de planlagte  

 varianter -	konstruktionsspecifikationer, herunder de standarder, der vil blive  

 anvendt, og resultaterne af risikoanalysen samt en beskrivelse af de  

 løsninger, som er valgt for at opfylde de væsentlige krav til  

 produkterne, såfremt de i artikel 5 nævnte standarder ikke  

 anvendes fuldt ud -	teknikker til kontrol og verifikation af konstruktionen samt  

 systematiske processer og foranstaltninger, der vil blive anvendt ved  

 produkternes konstruktion -	bevis for, at et udstyr, der skal tilsluttes andet udstyr for at  

 kunne fungere efter hensigten, opfylder de relevante væsentlige krav,  

 når det er tilsluttet sådant udstyr, som har de karakteristika,  

 der er anført af fabrikanten -	angivelse af, om udstyret som integreret del indeholder et stof som  

 omhandlet i bilag I, punkt 7.4, samt data om eventuelle prøvninger i  

 den forbindelse -	de kliniske data, der er nævnt i bilag X -	udkast til mærkning og i givet fald til brugsanvisning d)	teknikker for kontrol og kvalitetssikring i fremstillingsfasen,  

 herunder navnlig:
-	de processer og procedurer, der vil blive anvendt, navnlig i  

 forbindelse med sterilisering og indkøb samt relevante dokumenter -	procedurer til identifikation af produktet, som udarbejdes og  

 ajourføres på grundlag af tegninger, specifikationer eller andre  

 relevante dokumenter under alle fremstillingsfaser e)	de hensigtsmæssige undersøgelser og prøvninger,  

 der vil blive foretaget inden, under og efter fremstillingen, den hyppighed,  

 hvormed de vil finde sted, samt det anvendte prøveudstyr;  

 kalibreringen af prøveudstyret skal dokumenteres på en  

 sådan måde, at der sikres en passende sporbarhed.
 3.3. Det bemyndigede organ foretager en audit af kvalitetssystemet for at  

 afgøre, om det opfylder kravene i punkt 3.2. Organet skal gå ud  

 fra den antagelse, at disse krav er opfyldt, for så vidt angår  

 kvalitetssystemer, som bygger på de harmoniserede standarder på  

 området.
 Auditholdet skal mindst omfatte én person, som tidligere har  

 foretaget auditprocedurer inden for den pågældende teknologi.  

 Auditproceduren omfatter en inspektion af fabrikantens lokaler og i  

 velbegrundede tilfælde af lokalerne hos fabrikantens  

 leverandører og/eller underleverandører for at kontrollere  

 fremstillingsprocesserne.
Afgørelsen meddeles fabrikanten.
Den indeholder resultaterne af  

 inspektionen og en begrundet vurdering.
3.4. Fabrikanten underretter det bemyndigede organ, der har godkendt  

 kvalitetssystemet, om enhver påtænkt væsentlig  

 ændring af kvalitetssystemet eller det udvalg af produkter, der er  

 omfattet.
Det bemyndigede organ vurderer de foreslåede ændringer  

 og kontrollerer, om det således ændrede kvalitetssystem stadig  

 opfylder kravene i punkt 3.2. Det meddeler fabrikanten sin afgørelse.  

 Afgørelsen indeholder resultaterne af inspektionen og en begrundet  

 vurdering.
4. Undersøgelse af produktets konstruktion 4.1. Udover de forpligtelser, der påhviler fabrikanten i henhold til  

 punkt 3, skal denne til det bemyndigede organ indgive en anmodning om  

 undersøgelse af konstruktionsdokumentationen vedrørende det  

 produkt, som han agter at fremstille, og som henhører under den  

 kategori, der er nævnt i punkt 3.1.
4.2. I anmodningen beskrives det pågældende produkts  

 konstruktion, fremstilling og ydeevne.
Anmodningen omfatter de dokumenter,  

 jf. punkt 3.2, litra c), der er nødvendige for at vurdere, om  

 produktet er i overensstemmelse med dette direktivs krav.
4.3. Det bemyndigede organ behandler anmodningen, og hvis produktet  

 opfylder de relevante bestemmelser i dette direktiv, udsteder organet en  

 EF-konstruktionsafprøvningsattest til ansøgeren.
Det  

 bemyndigede organ kan kræve, at anmodningen suppleres med yderligere  

 prøvninger eller beviser, for at det kan vurdere, om produktet er i  

 overensstemmelse med dette direktivs krav.
 Attesten indeholder resultaterne af undersøgelsen, betingelserne  

 for attestens gyldighed, de nødvendige oplysninger til identifikation  

 af den godkendte konstruktion og i givet fald en beskrivelse af produktets  

 formål.
 For så vidt angår anordninger, der er omhandlet i bilag I,  

 punkt 7.4, skal det bemyndigede organ med hensyn til de i nævnte punkt  

 omhandlede aspekter høre en af de kompetente myndigheder, som  

 medlemsstaterne har udpeget i henhold til direktiv 65/65/EØF,  

 før det træffer afgørelse.
Det bemyndigede organ skal tage behørigt hensyn til de synspunkter,  

 der kommer til udtryk under høringen, når det træffer sin  

 afgørelse.
Det meddeler den pågældende kompetente  

 myndighed sin endelige afgørelse.
4.4. Hvis ændringer af den godkendte konstruktion kan få  

 indflydelse på overensstemmelsen med de væsentlige krav i dette  

 direktiv eller de foreskrevne betingelser for anvendelsen af produktet, skal  

 sådanne ændringer også godkendes af det bemyndigede organ,  

 som har udstedt EF-konstruktionsafprøvningsattesten.
Ansøgeren  

 holder det bemyndigede organ, der har udstedt  

 EF-konstruktionsafprøvningsattesten, underrettet om enhver  

 ændring af den godkendte konstruktion.
Denne nye godkendelse udstedes i  

 form af et tillæg til EF-konstruktionsafprøvningsattesten.
5. Kontrol 5.1. Formålet med kontrollen er at sikre, at fabrikanten fuldt ud  

 opfylder sine forpligtelser i forbindelse med det godkendte kvalitetssystem.
 5.2. Fabrikanten giver det bemyndigede organ tilladelse til at foretage  

 den nødvendige inspektion og giver det alle relevante oplysninger,  

 herunder navnlig:
-	dokumentation vedrørende kvalitetssystemet -	de oplysninger, som foreskrives i den del af kvalitetssystemet, der  

 vedrører konstruktionen, som f.eks. resultater af analyser,  

 beregninger, prøvninger mv.
 -	de oplysninger, som foreskrives i den del af kvalitetssystemet, der  

 vedrører fremstillingen, som f.eks. inspektionsrapporter samt  

 prøvnings- og kalibreringsdata, rapporter over personalets  

 kvalifikationer mv.
 5.3. Det bemyndigede organ foretager regelmæssigt passende  

 inspektioner og vurderinger for at sikre sig, at fabrikanten anvender det  

 godkendte kvalitetssystem, og udsteder en vurderingsrapport til fabrikanten.
5.4. Det bemyndigede organ kan desuden aflægge uanmeldte  

 besøg hos fabrikanten.
Under sådanne besøg kan det  

 bemyndigede organ om nødvendigt foretage eller få foretaget  

 prøvninger for at kontrollere, om kvalitetssystemet fungerer  

 tilfredsstillende.
Det udsteder en besøgsrapport og i givet fald en  

 prøvningsrapport til fabrikanten.
6. Administrative bestemmelser 6.1. Fabrikanten skal i mindst fem år fra datoen for ophøret  

 af fremstillingen af produktet kunne forelægge de nationale  

 myndigheder:
-	overensstemmelseserklæringer -	den i punkt 3.1, fjerde led, omhandlede dokumentation -	de i punkt 3.4 omhandlede ændringer -	den i punkt 4.2 omhandlede dokumentation -	de i punkt 3.3, 4.3, 4.4, 5.3 og 5.4 omhandlede afgørelser og  

 rapporter fra det bemyndigede organ.
 6.2. Udgået.
 6.3. For så vidt angår udstyr, for hvilke proceduren i punkt 4  

 gælder, påhviler pligten til at holde den tekniske dokumentation  

 til rådighed for den person, der er ansvarlig for  

 markedsføringen af de pågældende anordninger på  

 fællesskabsmarkedet, eller importøren som omhandlet i bilag I,  

 punkt 13.3, litra a), hvis hverken fabrikanten eller hans repræsentant  

 er etableret i Fællesskabet.
7. Anvendelse på anordninger i klasse IIa og IIb Dette bilag kan i overensstemmelse med artikel 11, stk. 2 og 3, finde  

 anvendelse på produkter i klasse IIa og IIb.
Dog finder punkt 4 ikke  

 anvendelse.
Bilag III EF-TYPEAFPRØVNING 1. Ved EF-typeafprøvning forstås den procedure, hvorved et  

 bemyndiget organ konstaterer og attesterer, at en prøve, som er  

 repræsentativ for den pågældende produktion, opfylder de  

 relevante bestemmelser i dette direktiv.
 2. Anmodningen skal indeholde:
-	fabrikantens navn og adresse samt repræsentantens navn og  

 adresse, hvis anmodningen indgives af denne -	den dokumentation, der er beskrevet i punkt 3, og som er  

 nødvendig for at vurdere, om den prøve, som er  

 repræsentativ for den pågældende produktion, og som i det  

 følgende benævnes »type«, er i overensstemmelse med dette  

 direktivs krav.
Ansøgeren stiller en type til rådighed for det  

 bemyndigede organ, som om nødvendigt kan anmode om yderligere  

 prøveeksemplarer -	en skriftlig erklæring om, at der ikke er indgivet en anmodning  

 vedrørende samme type til et andet bemyndiget organ.
3. Dokumentationen skal gøre det muligt at forstå produktets  

 konstruktion, fremstilling og ydeevne.
Den skal navlig omfatte  

 følgende:
-	en generel beskrivelse af typen og eventuelle planlagte varianter -	konstruktionstegningerne, en beskrivelse af de fremstillingsmetoder,  

 der tænkes anvendt, navnlig med hensyn til sterilisering, samt  

 diagrammer over komponenter, delmontager, kredsløb mv.
-	de beskrivelser og forklaringer, der er nødvendige for at  

 forstå de nævnte tegninger og diagrammer og for at forstå,  

 hvorledes produktet fungerer -	en liste over de i artikel 5 omhandlede standarder, som helt eller  

 delvis er anvendt, samt en beskrivelse af de løsninger, der er valgt  

 for at opfylde de væsentlige krav, når standarderne i artikel 5  

 ikke er anvendt fuldt ud -	resultaterne af de foretagne konstruktionsberegninger,  

 risikoanalyser, undersøgelser, tekniske prøvninger mv.
-	oplysninger om, hvorvidt udstyret som integreret bestanddel  

 indeholder et i bilag I, punkt 7.4, omhandlet stof, samt oplysninger om de  

 prøvninger, der er udført i den forbindelse -	de kliniske data, der er nævnt i bilag X -	udkast til mærkning og i givet fald til brugsanvisning.
 4. Det bemyndigede organ:
4.1. undersøger og vurderer dokumentationen og kontrollerer, at  

 typen er fremstillet i overensstemmelse hermed; det noterer ligeledes, hvilke  

 elementer der er blevet konstrueret i overensstemmelse med de relevante  

 bestemmelser i de i artikel 5 nævnte standarder, samt hvilke elementer  

 der er blevet konstrueret, uden at de relevante bestemmelser i disse  

 standarder er blevet anvendt 4.2. gennemfører eller lader gennemføre passende  

 inspektioner og nødvendige prøvninger med henblik på at  

 kontrollere, om fabrikantens løsninger opfylder dette direktivs  

 væsentlige krav, når de i artikel 5 nævnte standarder ikke  

 er blevet anvendt; hvis udstyret skal tilsluttes andet udstyr for at kunne  

 fungere efter hensigten, skal det bevises, at det opfylder de relevante  

 væsentlige krav, når det er tilsluttet sådant udstyr, som  

 har de karakteristika, der er anført af fabrikanten 4.3. gennemfører eller lader gennemføre passende inspektion  

 og nødvendige prøvninger med henblik på at kontrollere,  

 om de relevante standarder rent faktisk er blevet anvendt i de  

 tilfælde, hvor fabrikanten har valgt at bruge disse 4.4. aftaler med ansøgeren, hvor inspektionen og de  

 nøvendige prøvninger skal udføres.
5. Opfylder typen dette direktivs bestemmelser, udsteder det bemyndigede  

 organ en EF-typeafprøvningsattest til ansøgeren.
Attesten  

 indeholder fabrikantens navn og adresse, resultaterne af inspektionen,  

 betingelserne for attestens gyldighed samt de nødvendige oplysninger  

 til identifikation af den godkendte type.
De relevante dele af  

 dokumentationen vedlægges attesten, og det bemyndigede organ opbevarer  

 en kopi.
 For så vidt angår udstyr, der er omhandlet i bilag I, punkt  

 7.4, skal det bemyndigede organ med hensyn til de i nævnte punkt  

 omhandlede aspekter høre en af de kompetente myndigheder, som  

 medlemsstaterne har udpeget i henhold til direktiv 65/65/EØF,  

 før det træffer afgørelse.
Det bemyndigede organ skal tage behørigt hensyn til de synspunkter,  

 der kommer til udtryk under høringen, når det træffer sin  

 afgørelse.
Det meddeler den pågældende kompetente  

 myndighed sin endelige afgørelse.
 6. Ansøgeren underretter det bemyndigede organ, som har udstedt  

 EF-typeafprøvningsattesten, om enhver betydningsfuld ændring af  

 det godkendte produkt.
Hvis ændringer af det godkendte produkt kan få indflydelse  

 på overensstemmelse med de væsentlige krav eller på de  

 foreskrevne betingelser for anvendelse af produktet, skal sådanne  

 ændringer også godkendes af det bemyndigede organ, som har  

 udstedt EF-typeafprøvningsattesten.
Denne nye godkendelse udstedes i  

 givet fald i form af et tillæg til den oprindelige  

 EF-typeafprøvningsattest.
7. Administrative bestemmelser 7.1. Udgået.
 7.2. De øvrige bemyndigede organer kan få udleveret en kopi  

 af EF-typeafprøvningsattesterne og/eller tillæggene hertil.  

 Attesternes bilag stilles til rådighed for de øvrige bemyndigede  

 organer på begrundet begæring og efter forudgående  

 underretning af fabrikanten.
 7.3. Fabrikanten eller dennes repræsentant skal ud over den tekniske  

 dokumentation tillige opbevare en kopi af EF-typeafprøvningsattesten  

 og eventuelle tillæg til denne i mindst fem år fra datoen for  

 ophøret af fremstillingen af produktet.
 7.4. Når hverken fabrikanten eller hans repræsentant er  

 etableret i Fællesskabet, påhviler pligten til at holde den  

 tekniske dokumentation til rådighed den person, der er ansvarlig for  

 markedsføringen af det pågældende udstyr på  

 fællesskabsmarkedet, eller importen som omhandlet i bilag I, punkt  

 13.3, litra a).
Bilag IV EF-VERIFIKATION 1. Ved EF-verifikation forstås den procedure,  

 hvorved fabrikanten eller dennes repræsentant i Fællesskabet  

 garanterer og erklærer, at de produkter, som bestemmelserne i punkt 4  

 er blevet anvendt på, er i overensstemmelse med den type, der er  

 beskrevet i EF-typeafprøvningsattesten, og opfylder de relevante krav  

 i dette direktiv.
2. Fabrikanten træffer alle nødvendige foranstaltninger til  

 at sikre, at fremstillingsprocessen garanterer, at produkterne er i  

 overensstemmelse med den type, som er beskrevet i  

 EF-typeafprøvningsattesten, samt de relevante krav i dette direktiv.  

 Fabrikanten skal, inden fremstillingen påbegyndes, fremlægge  

 dokumentation, som beskriver fremstillingsprocessen, navnlig  

 vedrørende eventuel sterilisering, og samtlige forud fastsatte,  

 systematiske forholdsregler, der vil blive iværksat for at sikre, at  

 produktionen er ensartet, og i givet fald at produkterne er i  

 overensstemmelse med den type, der er beskrevet i  

 EF-typeafprøvningsattesten, samt med de relevante krav i dette  

 direktiv.
Han anbringer EF-mærkningen i overensstemmelse med artikel 17  

 og udsteder en overensstemmelseserklæring.
 Desuden skal fabrikanten med hensyn til produkter, der markedsføres  

 i steril tilstand, følge bestemmelserne i bilag V, punkt 3 og 4, dog  

 kun for så vidt angår de aspekter af fremstillingsprocessen, der  

 tjener til at tilvejebringe den sterile tilstand og til at opretholde denne.
3. Fabrikanten forpligter sig til at indføre og ajourføre en  

 systematisk procedure til behandling af de erfaringer, der gøres med  

 udstyret efter fremstillingsfasen og til at bringe egnede midler i anvendelse  

 for at iværksætte eventuelle nødvendige korrigerende  

 foranstaltninger.
Han forpligter sig tilsvarende til omgående at  

 underrette de kompetente myndigheder om følgende forhold, når  

 han får kendskab dertil:
i)	enhver fejlfunktion eller forringelse i en anordnings karakteristika  

 og/eller ydeevne samt enhver unøjagtighed i mærkningen eller  

 brugsanvisningen, der kan medføre eller kan have medført en  

 patients eller brugers død eller en alvorlig forværring af en  

 patients eller brugers helbredstilstand ii)	enhver teknisk eller medicinsk grund, jf. nr. i), i forbindelse med  

 et udstyrs karakteristika eller ydeevne, som har ført til, at  

 fabrikanten systematisk har trukket udstyr, der tilhører samme type,  

 tilbage fra markedet.
 4. Det bemyndigede organ foretager passende undersøgelser og  

 prøvninger for at kontrollere, at produktet er i overensstemmelse med  

 dette direktivs krav, enten ved kontrol og prøvning af hvert enkelt  

 produkt som beskrevet i punkt 5, eller ved kontrol og prøvning af  

 produkterne på et statistisk grundlag som beskrevet i punkt 6, efter  

 fabrikantens valg.
 Ovennævnte verifikationsforanstaltninger finder ikke anvendelse med  

 hensyn til de aspekter af fremstillingen, der tjener til at tilvejebringe  

 sterilitet.
5. Verifikation via kontrol og prøvning af hvert enkelt  

 produkt 5.1. Alle produkter undersøges enkeltvis, og der gennemføres  

 de prøvninger, der er omhandlet i den eller de relevante standarder,  

 jf. artikel 5, eller tilsvarende prøvninger for i givet fald at  

 verificere, at produkterne er i overensstemmelse med den type, som er  

 beskrevet i EF-typeafprøvningsattesten, samt med de relevante krav i  

 dette direktiv.
 5.2. Det bemyndigede organ anbringer eller lader anbringe sit  

 identificeringsnummer på hvert godkendt produkt og udsteder en  

 skriftlig overensstemmelsesattest for de gennemførte  

 prøvninger.
6. Statistiske verifikation 6.1. Fabrikanten præsenterer de fremstillede produkter i ensartede  

 partier.
6.2. Der udtages en tilfældig stikprøve af hvert parti.
For  

 at afgøre, om partiet kan godkendes eller ej, undersøges de  

 produkter, der indgår i stikprøven, enkeltvis, og de relevante  

 prøvninger som beskrevet i den eller de gældende standarder, jf.  

 artikel 5, eller tilsvarende prøvninger foretages for i givet fald at  

 verificere, om produkterne er i overensstemmelse med den type, der er  

 beskrevet i EF-typeafprøvningsattesten, samt med de relevante krav i  

 dette direktiv.
 6.3. Den statistiske kontol af produkterne sker på grundlag af  

 egenskaber og forudsætter en prøveudtagningsoversigt, der sikrer  

 en grænsekvalitet svarende til den godkendelsesprobabilitet på 5  

 %, med en procentdel af manglende overensstemmelse på mellem 3 og 7 %.  

 Stikprøvemetoden vil blive fastsat efter de harmoniserede standarder,  

 jf. artikel 5, idet der tages hensyn til de særlige karakteristika for  

 de pågældende produktkategorier.
6.4. Det bemyndigede organ anbringer eller lader anbringe sit  

 identificeringsnummer på hvert enkelt produkt, hvis partiet godkendes,  

 og udarbejder en skriftlig overensstemmelsesattest vedrørende de  

 foretagne prøvninger.
Alle produkter i partiet kan derefter  

 markedsføres, bortset fra de produkter i stikprøven, der ikke  

 opfyldte overensstemmelseskravene.
Kasseres et parti, træffer det kompetente bemyndigede organ de  

 nødvendige foranstaltninger til at forhindre, at det  

 pågældende parti markedsføres.
Hvis der ofte må  

 kasseres partier, kan det bemyndigede organ suspendere den statistiske  

 verifikation.
 Fabrikanten kan på det bemyndigede organs ansvar anbringe dette  

 organs identificeringsnummer på produktet under fremstillingsprocessen.
7. Administrative bestemmelser Fabrikanten eller hans repræsentant skal i et tidsrum på  

 mindst fem år fra datoen for ophøret af fremstillingen af  

 produktet kunne forelægge de nationale myndigheder:
-	overensstemmelseserklæringen -	den i punkt 2 omhandlede dokumentation -	de i punkt 5.2 og 6.4 omhandlede attester -	i givet fald den i bilag III omhandlede  

 EF-typeafprøvningsattest.
8. Anvendelse på anordninger i klasse IIa Dette bilag kan i overensstemmelse med artikel 11, stk. 2, finde  

 anvendelse på produkter i klasse IIa med følgende undtagelser:
 8.1. Uanset punkt 1 og 2 garanterer og erklærer fabrikanten med  

 overensstemmelseserklæringen, at produkter i klasse IIa er fremstillet  

 i overensstemmelse med den i bilag VII, punkt 3, omhandlede tekniske  

 dokumentation og opfylder de relevante krav i dette direktiv.
 8.2. Uanset punkt 1, 2, 5 og 6, har de verifikationer, som udføres  

 af det bemyndigede organ, til formål at fastslå, at produkter i  

 klasse IIa er i overensstemmelse med den tekniske dokumentation, der er  

 omhandlet i bilag VII, punkt 3.
Bilag V EF-OVERENSSTEMMELSESERKLÆRING (Kvalitetssikring af produktionen) 1. Fabrikanten sørger for, at der anvendes det kvalitetssystem, der  

 er godkendt for fremstillingen, og udfører den endelige kontrol af de  

 pågældende produkter som angivet i punkt 3, og er underlagt den  

 kontrol, der er beskrevet i punkt 4.
 2. Ved denne overensstemmelseserklæring forstås den del af  

 proceduren, hvorved en fabrikant, der opfylder kravene i punkt 1, garanterer  

 og erklærer, at de pågældende produkter er i  

 overensstemmelse med den type, som er beskrevet i  

 EF-typeafprøvningsattesten, og opfylder de relevante bestemmelser i  

 dette direktiv.
 Fabrikanten anbringer EF-mærkningen i overensstemmelse med artikel  

 17 og udsteder en skriftlig overensstemmelseserklæring.  

 Erklæringen dækker et givent antal identificerede eksemplarer af  

 det fremstillede produkt og opbevares af fabrikanten.
3. Kvalitetssystem 3.1. Fabrikanten indsender en ansøgning om  

 vurdering af sit kvalitetssystem til et bemyndiget organ.
 Ansøgningen skal indeholde:
-	fabrikantens navn og adresse -	alle relevante oplysninger om det produkt eller den produktkategori,  

 som proceduren vedrører -	en skriftlig erklæring om, at der ikke er indgivet en  

 ansøgning vedrørende de samme produkter til et andet bemyndiget  

 organ -	dokumentation vedrørende kvalitetssystemet -	et tilsagn fra fabrikanten om at opfylde forpligtelserne i  

 forbindelse med det godkendte kvalitetssystem -	et tilsagn fra fabrikanten om at vedligeholde det godkendte  

 kvalitetssystem, således at det til enhver tid fungerer  

 hensigtsmæssigt og effektivt -	i givet fald den tekniske dokumentation vedrørende de  

 godkendte typer og en kopi af EF-typeafprøvningsattesterne -	et tilsagn fra fabrikanten om at indføre og ajourføre  

 en systematisk procedure til behandling af de erfaringer, der gøres  

 med udstyret efter fremstillingsfasen, og bringe egnede midler i anvendelse  

 for at iværksætte eventuelle nødvendige korrigerende  

 foranstaltninger.
Tilsagnet skal omfatte en forpligtelse for fabrikanten til  

 omgående at underrette de kompetente myndigheder om følgende  

 forhold, når han får kendskab dertil:
i)	enhver fejlfunktion eller enhver forringelse i et udstyrs  

 karakteristika og/eller ydeevne samt enhver unøjagtighed i  

 mærkningen eller i brugsanvisningen, der kan medføre eller kan  

 have medført en patients eller brugers død eller en alvorlig  

 forværring af en patients eller brugers helbredstilstand ii)	enhver teknisk eller medicinsk grund jf. nr. i), i forbindelse med  

 et udstyrs karakteristika eller ydeevne, som har ført til, at  

 fabrikanten systematisk har trukket udstyr, som tilhører samme type,  

 tilbage fra markedet.
 3.2. Anvendelsen af kvalitetssystemet skal sikre, at produkterne er i  

 overensstemmelse med den type, der er beskrevet i  

 EF-typeafprøvningsattesten.
Alle de forhold, krav og bestemmelser, som fabrikanten tager hensyn til i  

 sit kvalitetssystem, skal dokumenteres på systematisk og overskuelig  

 måde i form af en skriftlig redegørelse for politik og  

 procedurer.
Denne dokumentation om kvalitetssystemet skal muliggøre en  

 ensartet fortolkning af kvalitetspolitikken og -procedurerne, såsom  

 kvalitetsprogrammer, -planer, -manualer og -registre.
 Redegørelsen skal navnlig indeholde en fyldestgørende  

 beskrivelse af:
a)	fabrikantens kvalitetsmålsætninger b)	virksomhedens opbygning, herunder -	organisationsstrukturer, ledelsens ansvarsområder samt dens  

 organisationsmæssige beføjelser med hensyn til produkternes  

 fremstilling -	hvordan det kontrolleres, at kvalitetssystemet fungerer effektivt, og  

 navnlig at det er egnet til at opnå den ønskede kvalitet,  

 herunder kontrol med produkter, som ikke er i overensstemmelse med  

 kravene c)	teknikker for kontrol og kvalitetssikring i fremstillingsfasen,  

 herunder navnlig:
-	de processer og procedurer, der vil blive anvendt navnlig i  

 forbindelse med sterilisering og indkøb samt relevante dokumenter -	procedurer til identifikation af produktet, som udarbejdes og  

 ajourføres på grundlag af tegninger, specifikationer eller andre  

 relevante dokumenter under alle fremstillingsfaser d)	de hensigtsmæssige undersøgelser og prøvninger,  

 der vil blive foretaget inden, under og efter fremstillingen, den hyppighed,  

 hvormed de vil finde sted, samt det anvendte prøveudstyr;  

 kalibreringen af prøveudstyret skal dokumenteres på en  

 sådan måde, at der sikres en passende sporbarhed.
 3.3. Det bemyndigede organ foretager en audit af kvalitetssystemet for at  

 afgøre, om det opfylder kravene i punkt 3.2. Organet skal gå ud  

 fra den antagelse, at disse krav er opfyldt, for så vidt angår  

 kvalitetssystemer, som bygger på de harmoniserede standarder på  

 området.
 Auditholdet skal mindst omfatte én person, som tidligere har  

 foretaget auditprocedurer inden for den pågældende teknologi.  

 Auditproceduren omfatter en inspektion af fabrikantens lokaler og i  

 velbegrundede tilfælde af lokalerne hos fabrikantens  

 leverandører for at kontrollere fremstillingsprocesserne.
Afgørelsen meddeles fabrikanten efter den sidste inspektion.
Den  

 indeholder resultaterne af inspektionen og en begrundet vurdering.
 3.4. Fabrikanten underretter det bemyndigede organ, der har godkendt  

 kvalitetssystemet, om enhver påtænkt væsentlig  

 ændring af kvalitetssystemet.
 Det bemyndigede organ vurderer de foreslåede ændringer og  

 kontrollerer, om det således ændrede kvalitetssystem stadig  

 opfylder kravene i punkt 3.2.
Det bemyndigede organ meddeler fabrikanten sin afgørelse efter at  

 have modtaget ovennævnte oplysninger.
Afgørelsen indeholder  

 resultaterne af inspektionen og en begrundet vurdering.
4. Kontrol 4.1. Formålet med kontrollen er at sikre, at fabrikanten fuldt ud  

 opfylder sine forpligtelser i forbindelse med det godkendte kvalitetssystem.
 4.2. Fabrikanten giver det bemyndigede organ tilladelse til at foretage  

 den nødvendige inspektion og giver det alle relevante oplysninger,  

 herunder navnlig:
-	dokumentation vedrørende kvalitetssystemet -	de oplysninger, som foreskrives i den del af kvalitetssystemet, der  

 vedrører fremstillingen, som f.eks. inspektionsrapporter samt  

 afprøvnings- og kalibreringsdata, rapporter over personalets  

 kvalifikationer mv.
 4.3. Det bemyndigede organ foretager regelmæssigt passende  

 inspektioner og vurderinger for at sikre sig, at fabrikanten anvender det  

 godkendte kvalitetssystem, og udsteder en vurderingsrapport til fabrikanten.
4.4. Det bemyndigede organ kan desuden aflægge uanmeldte  

 besøg hos fabrikanten.
Under sådanne besøg kan det  

 bemyndigede organ om nødvendigt foretage eller lade foretage  

 prøvninger for at kontrollere, om kvalitetssystemet fungerer  

 tilfredsstillende.
Det udsteder en besøgsrapport og i givet fald en  

 prøvningsrapport til fabrikanten.
5. Administrative bestemmelser 5.1. Fabrikanten skal i et tidsrum på mindst fem år fra datoen  

 for ophøret af fremstillingen af produktet kunne forelægge de  

 nationale myndigheder:
- overensstemmelseserklæringen - den i punkt 3.1, fjerde led, omhandlede dokumentation - de i punkt 3.4 omhandlede ændringer - den i punkt 3.1, syvende led, omhandlede dokumentation - de i punkt 4.3 og 4.4 omhandlede afgørelser for rapporter fra det  

 bemyndigede organ - i givet fald den i bilag III omhandlede EF-typeafprøvningsattest.
 5.2. Udgået.
6. Anvendelse på anordninger i klasse IIa Dette bilag kan i overensstemmelse med artikel 11, stk. 2, finde  

 anvendelse på produkter i klasse IIa med følgende undtagelse:
 6.1. Uanset punkt 2, 3.1 og 3.2, garanterer og erklærer fabrikanten  

 med overensstemmelseserklæringen, at produkter i klasse IIa er  

 fremstillet i overensstemmelse med den i bilag VII, punkt 3, omhandlede  

 tekniske dokumentation og opfylder de relevante krav i dette direktiv.
Bilag VI EF-OVERENSSTEMMELSESERKLÆRING (Kvalitetssikring af produkterne) 1. Fabrikanten sørger for, at der anvendes det kvalitetssystem, der  

 er godkendt for den endelige kontrol og prøvning af produktet som  

 angivet i punkt 3, og er underlagt den kontrol, der er beskrevet i punkt 4.
 Desuden skal fabrikanten med hensyn til produkter, der markedsføres  

 i steril tilstand, følge bestemmelserne i bilag V, punkt 3 og 4, dog  

 kun for så vidt angår de aspekter af fremstillingen, der tjener  

 til at tilvejebringe den sterile tilstand og til at opretholde denne.
 2. Ved denne overensstemmelseserklæring forstås den del af  

 proceduren, hvorved en fabrikant, der opfylder kravene i punkt 1, garanterer  

 og erklærer, at de pågældende produkter er i  

 overensstemmelse med den type, som er beskrevet i  

 EF-typeafprøvningsattesten, og opfylder de relevante bestemmelser i  

 dette direktiv.
Fabrikanten anbringer EF-mærkningen i overensstemmelse med artikel  

 17 og udsteder en skriftlig overensstemmelseserklæring.  

 Erklæringen dækker et givent antal identificerede eksemplarer af  

 det fremstillede produkt og opbevares af fabrikanten.
Sammen med  

 EF-mærkningen anføres identificeringsnummeret for det  

 bemyndigede organ, der udfører de opgaver, der omhandles i dette  

 bilag.
3. Kvalitetssystem 3.1. Fabrikanten indsender en ansøgning om vurdering af sit  

 kvalitetssystem til et bemyndiget organ.
 Ansøgningen skal indeholde:
-	fabrikantens navn og adresse -	alle relevante oplysninger om de produkter eller den produktkategori,  

 som proceduren vedrører -	en skriftlig erklæring om, at der ikke er indgivet en  

 ansøgning vedrørende de samme produkter til et andet bemyndiget  

 organ -	dokumentation vedrørende kvalitetssystemet -	et tilsagn fra fabrikanten om at opfylde forpligtelserne i  

 forbindelse med det godkendte kvalitetssystem -	et tilsagn fra fabrikanten om at vedligeholde det godkendte  

 kvalitetssystem, således at det til enhver tid fungerer  

 hensigtsmæssigt og effektivt -	i givet fald den tekniske dokumentation vedrørende de  

 godkendte typer og en kopi af EF-typeafprøvningsattesterne -	et tilsagn fra fabrikanten om at indføre og ajourføre  

 en systematisk procedure til behandling af de erfaringer, der gøres  

 med udstyret efter fremstillingsfasen, og bringe egnede midler i anvendelse  

 for at iværksætte eventuelle nødvendige korrigerende  

 foranstaltninger.
Tilsagnet skal omfatte en forpligtelse for fabrikanten til  

 omgående at underrette de kompetente myndigheder om følgende  

 forhold, når han får kendskab dertil:
i)	enhver fejlfunktion eller enhver forringelse i et udstyrs  

 karakteristika og/eller ydeevne samt enhver unøjagtighed i  

 mærkningen eller i brugsanvisningen, der kan medføre eller kan  

 have medført en patients eller brugers død eller en alvorlig  

 forværring af en patients eller brugers helbredstilstand ii)	enhver teknisk eller medicinsk grund, jf. nr. i), i forbindelse med  

 et udstyrs karakteristika eller ydeevne, som har ført til, at  

 fabrikanten systematisk har trukket udstyr, som tilhører samme type,  

 tilbage fra markedet.
3.2. I forbindelse med kvalitetssystemet undersøges hvert enkelt  

 produkt eller en repræsentativ prøve af hvert parti, og der  

 gennemføres de prøvninger, der er omhandlet i den eller de  

 relevante standarder, jf. artikel 5, eller tilsvarende prøvninger for  

 at verificere, at produktet er i overensstemmelse med den type, der er  

 beskrevet i EF-typeafprøvningsattesten, og opfylder de relevante krav  

 i dette direktiv.
Alle de forhold, krav og bestemmelser, som fabrikanten har  

 taget hensyn til, skal dokumenteres på systematisk og overskuelig  

 måde i en skriftlig redegørelse for forholdsregler, procedurer  

 og instruktioner.
Denne dokumentation om kvalitetssystemet skal  

 muliggøre en ensartet fortolkning af kvalitetsprogrammer, -planer,  

 -manualer og -registre.
 Redegørelsen skal navnlig indeholde en fyldestgørende  

 beskrivelse af:
-	kvalitetsmålsætninger og organisationsstrukturer samt  

 ledelsens ansvar og beføjelser med hensyn til produktkvalitet -	de undersøgelser og prøvninger, der vil blive foretaget  

 efter fremstillingen; kalibreringen af prøveudstyret skal dokumenteres  

 på en sådan måde, at der sikres en passende sporbarhed -	hvordan det kontrolleres, at kvalitetssystemet fungerer effektivt -	kvalitetsregistreringer, herunder inspektionsrapporter samt  

 prøvnings- og kalibreringsdata, rapporter vedrørende  

 personalets kvalifikationer mv.
 Ovennævnte verifikationsforanstaltninger finder ikke anvendelse med  

 hensyn til de aspekter af fremstillingen, der tjener til at tilvejebringe den  

 sterile tilstand.
 3.3. Det bemyndigede organ foretager en audit af kvalitetssystemet for at  

 afgøre, om det opfylder kravene i punkt 3.2. Organet skal gå ud  

 fra den antagelse, at disse krav er opfyldt, for så vidt angår  

 kvalitetssystemer, som bygger på de harmoniserede standarder på  

 området.
 Audithold skal mindst omfatte én person, som tidligere har  

 foretaget auditprocedurer inden for den pågældende teknologi.  

 Auditproceduren omfatter en inspektion af fabrikantens lokaler og i  

 velbegrundede tilfælde af lokalerne hos fabrikantens  

 leverandører for at kontrollere fremstillingsprocesserne.
Afgørelsen meddeles fabrikanten.
Den indeholder resultaterne af  

 inspektionen og en begrundet vurdering.
 3.4. Fabrikanten underretter det bemyndigede organ, som har godkendt  

 kvalitetssystemet, om enhver påtænkt væsentlig  

 ændring af kvalitetssystemet.
 Det bemyndigede organ vurderer de foreslåede ændringer og  

 kontrollerer, om det således ændrede kvalitetssystem stadig  

 opfylder kravene i punkt 3.2.
Det bemyndigede organ meddeler fabrikanten sin afgørelse efter at  

 have modtaget ovennævnte oplysninger.
Afgørelsen indeholder  

 resultaterne af inspektionen og en begrundet vurdering.
4. Kontrol 4.1. Formålet med kontrollen er at sikre, at fabrikanten fuldt ud  

 opfylder sine forpligtelser i forbindelse med det godkendte kvalitetssystem.
 4.2. Fabrikanten giver det bemyndigede organ adgang til at inspicere  

 inspektions-, prøvnings- og oplagringsfaciliteterne og giver det alle  

 nødvendige oplysninger, herunder:
-	dokumentation vedrørende kvalitetssystemet -	teknisk dokumentation -	kvalitetsregistreringer, herunder inspektionsrapporter,  

 prøvnings- og kalibreringsdata, rapporter over personalets  

 kvalifikationer osv.
 4.3. Det bemyndigede organ foretager regelmæssigt passende  

 inspektioner og vurderinger for at sikre sig, at fabrikanten anvender  

 kvalitetssystemet, og udsteder en vurderingsrapport til fabrikanten.
4.4. Det bemyndigede organ kan desuden aflægge uanmeldte  

 besøg hos fabrikanten.
Under sådanne besøg kan det  

 bemyndigede organ om nødvendigt foretage eller få foretaget  

 prøvninger for at kontrollere, om kvalitetssystemet fungerer  

 tilfredsstillende, og om produktionen opfylder de relevante krav i dette  

 direktiv.
Med henblik herpå foretages der kontrol af en passende  

 stikprøve af færdigprodukter, som udtages på stedet af det  

 bemyndigede organ, og der foretages egnede prøvninger, der er fastsat  

 i den eller de relevante standarder, jf. artikel 5, eller tilsvarende  

 prøvninger.
Hvis et eller flere eksemplarer af de kontrollerede  

 produkter ikke opfylder kravene, træffer det bemyndigede organ de  

 nødvendige foranstaltninger.
 Det bemyndigede organ udsteder en besøgsrapport og i givet fald en  

 prøvningsrapport til fabrikanten.
5. Administrative bestemmelser 5.1. Fabrikanten skal i et tidsrum på mindst fem år fra datoen  

 for ophøret af fremstillingen af produktet kunne forelægge de  

 nationale myndigheder:
-	overensstemmelseserklæringen -	den i punkt 3.1, syvende led, omhandlede dokumentation -	de i punkt 3.4 omhandlede ændringer -	de i punkt 3.4, sidste led, og i punkt 4.3 og 4.4 omhandlede  

 afgørelser og rapporter fra det bemyndigede organ -	i givet fald den i bilag III omhandlede overensstemmelsesattest.
 5.2. Udgået.
6. Anvendelse på anordninger i klasse IIa Dette bilag kan i overensstemmelse med artikel 11, stk. 2, finde  

 anvendelse på produkter i klasse IIa med følgende undtagelse:
 6.1. Uanset punkt 2, 3.1 og 3.2, garanterer og erklærer fabrikanten  

 med overensstemmelseserklæringen, at produkter i klasse IIa er  

 fremstillet i overensstemmelse med den i bilag VII, punkt 3, omhandlede  

 tekniske dokumentation og opfylder de relevante krav i dette direktiv.
Bilag VII EF-OVERENSSTEMMELSESERKLÆRING 1. EF-overensstemmelseserklæringen er den procedure, hvorved en  

 fabrikant eller dennes repræsentant i Fællesskabet, som opfylder  

 kravene i punkt 2, samt for produkter, der markedsføres i steril  

 tilstand, og produkter, der har en målefunktion, kravene i punkt 5,  

 garanterer og erklærer, at de pågældende produkter opfylder  

 de relevante krav i dette direktiv.
 2. Fabrikanten udarbejder den tekniske dokumentation, der er beskrevet i  

 punkt 3. Fabrikanten eller dennes repræsentant i Fællesskabet,  

 stiller denne dokumentation, herunder overensstemmelseserklæringen, til  

 rådighed for de nationale myndigheder med henblik på kontrol i  

 mindst fem år fra ophøret af fremstillingen af produktet.
 Hvis hverken fabrikanten eller hans repræsentant er etableret i  

 Fællesskabet, påhviler denne forpligtelse til at kunne stille den  

 tekniske dokumentation til rådighed den eller de personer, som er  

 ansvarlig(e) for markedsføringen af produktet på  

 fællesskabsmarkedet.
3. Den tekniske dokumentation skal gøre det muligt at vurdere, om  

 produktet opfylder dette direktivs krav.
Den omfatter navnlig:
-	en generel beskrivelse af produktet og eventuelle planlagte  

 varianter -	konstruktionstegningerne, en beskrivelse af de fremstillingsmetoder,  

 der tænkes anvendt, samt diagrammer over komponenter, delmontager,  

 kredsløb mv.
-	de beskrivelser og forklaringer, der er nødvendige for at  

 forstå de nævnte tegninger og diagrammer og for at forstå,  

 hvorledes produktet fungerer -	resultaterne af risikoanalysen samt en liste over de i artikel 5  

 omhandlede standarder, som helt eller delvis er anvendt, samt en beskrivelse  

 af de løsninger, der er valgt for at opfylde dette direktivs  

 væsentlige krav, når standarderne i artikel 5 ikke er anvendt  

 fuldt ud -	for produkter, der markedsføres i steril tilstand, en  

 beskrivelse af de metoder, der er anvendt -	resultaterne af de foretagne konstruktionsberegninger og inspektioner  

 mv.; hvis et udstyr skal tilsluttes et eller flere andre udstyr for at kunne  

 fungere efter hensigten, skal det bevises, at det opfylder de relevante  

 væsentlige krav, når det er tilsluttet sådant udstyr, som  

 har de karakteristika, der er anført af fabrikanten -	prøvningsrapporter og i givet fald kliniske data, jf. bilag  

 X -	mærkning og brugsanvisning.
4. Fabrikanten skal indføre og ajourføre en systematisk  

 procedure til behandling af de erfaringer, der gøres med udstyret  

 efter fremstillingsfasen, og bringe egnede midler i anvendelse for at  

 iværksætte eventuelle nødvendige korrigerende  

 foranstaltninger, på baggrund af produktets art og de risici, der er  

 forbundet med produktet.
Han skal omgående underrette de kompetente  

 myndigheder om følgende forhold, når han får kendskab  

 dertil:
i)	enhver fejlfunktion eller enhver forringelse i et udstyrs  

 karakteristika og/eller ydeevne samt enhver unøjagtighed i  

 mærkningen eller i brugsanvisningen, der kan medføre eller kan  

 have medført en patients eller brugers død eller en alvorlig  

 forværring af en patients eller brugers helbredstilstand ii)	enhver teknisk eller medicinsk grund, jf. nr. i), i forbindelse med  

 et udstyrs karakteristika eller ydeevne, som har ført til, at  

 fabrikanten systematisk har trukket udstyr, som tilhører samme type,  

 tilbage fra markedet.
5. For produkter i klasse I, som markedsføres i steril tilstand,  

 samt for produkter, som har en målefunktion, skal fabrikanten ud over  

 bestemmelserne i dette bilag følge en af de procedurer, der omhandles  

 i bilag IV, V eller VI.
Anvendelsen af nævnte bilag samt det  

 bemyndigede organs mellemkomst gælder udelukkende:
-	for så vidt angår produkter, som markedsføres i  

 steril tilstand, de aspekter af fremstillingen, som tjener til at  

 tilvejebringe den sterile tilstand og til at opretholde denne -	for så vidt angår produkter, som har en  

 målefunktion, de aspekter af fremstillingen, som vedrører  

 produkternes overensstemmelse med metrologiske krav.
 Punkt 6.1 i dette bilag finder anvendelse.
6. Anvendelse på anordninger i klasse IIa Dette bilag kan i overensstemmelse med artikel 11, stk. 2, finde  

 anvendelse på produkter i klasse IIa med følgende undtagelse:
6.1. Når dette bilag anvendes sammen med den i bilag IV, V eller VI  

 omhandlede procedure, udgør den i de nævnte bilag omhandlede  

 overensstemmelseserklæring én enkelt erklæring.
Hvis  

 erklæringen bygger på nærværende bilag, garanterer og  

 erklærer fabrikanten, at produkternes konstruktion opfylder de  

 relevante bestemmelser i dette direktiv.
Bilag VIII ERKLÆRING VEDRØRENDE UDSTYR TIL SÆRLIGE  

 FORMÅL 1. Fabrikanten eller dennes repræsentant i Fællesskabet, skal  

 for så vidt angår udstyr efter mål eller udstyr bestemt til  

 klinisk afprøvning, afgive en erklæring, der indeholder de i  

 punkt 2 nævnte elementer.
 2. Erklæringen skal indeholde følgende oplysninger:
 2.1. For udstyr efter mål:
-	oplysninger, der gør det muligt at identificere det  

 pågældende udstyr -	en bekræftelse på, at udstyret er beregnet til  

 udelukkende at blive anvendt af en bestemt patient, samt dennes navn -	navnet på den læge eller anden adkomstberettiget  

 medicinalperson, som har udfærdiget anvisningen, og eventuelt navnet  

 på de berørte sygehuse, klinikker og lignende -	udstyrets særlige karakteristika som anført i den  

 tilhørende lægeanvisning -	en bekræftelse på, at det pågældende udstyr  

 er i overensstemmelse med de væsentlige krav i bilag I, og i givet fald  

 en angivelse af, hvilke væsentlige krav der ikke er fuldstændigt  

 opfyldt og hvorfor.
 2.2. For udstyr bestemt til klinisk afprøvning som omhandlet i  

 bilag X:
-	oplysninger, der gør det muligt at identificere det  

 pågældende udstyr -	afprøvningsplanen, der navnlig skal beskrive formålet  

 med afprøvningen samt den videnskabelige, tekniske eller medicinske  

 begrundelse herfor, afprøvningens omfang og antallet af berørt  

 udstyr -	den udtalelse, som den relevante etiske komité har afgivet,  

 med en angivelse af, hvilke aspekter der behandles i udtalelsen -	navnet på den læge eller en anden adkomstberettiget  

 medicinalperson samt den institution, der forestår  

 afprøvningen -	en angivelse af det sted, hvor afprøvningen foretages, samt  

 afprøvningens begyndelsestidspunkt og formodede varighed -	en bekræftelse på, at det pågældende udstyr  

 er i overensstemmelse med de væsentlige krav undtagen for så vidt  

 angår de aspekter, der er omfattet af afprøvningen, samt  

 på at der med hensyn til disse aspekter er truffet alle  

 nødvendige forholdsregler for at beskytte patientens helbred og  

 sikkerhed.
 3. Fabrikanten forpligter sig endvidere til at stille følgende  

 dokumenter til rådighed for de kompetente nationale myndigheder:
 3.1. For så vidt angår udstyr efter mål, sådan  

 dokumentation, som gør det muligt at forstå produktets  

 konstruktion, fremstilling og ydeevne, herunder den forventede ydeevne,  

 således at det er muligt at vurdere, om produktet er i overensstemmelse  

 med dette direktivs krav.
 Fabrikanten træffer alle nødvendige foranstaltninger til at  

 sikre, at det ved fremstillingsprocessen garanteres, at det fremstillede  

 produkt er i overensstemmelse med den dokumentation, der er nævnt i  

 første afsnit.
 3.2. For så vidt angår udstyr bestemt til klinisk  

 afprøvning skal dokumentationen endvidere omfatte følgende:
-	en generel beskrivelse af produktet -	konstruktionstegninger, en beskrivelse af de fremstillingsmetoder,  

 der tænkes anvendt, navnlig med hensyn til sterilisering, samt  

 diagrammer over komponenter, delmontager, kredsløb mv.
-	de beskrivelser og forklaringer, der er nødvendige for at  

 forstå ovennævnte tegninger og diagrammer og for at forstå,  

 hvorledes produktet fungerer -	resultaterne af risikoanalysen samt en liste over de i artikel 5  

 omhandlede standarder, som helt eller delvis er anvendt, samt en beskrivelse  

 af de løsninger, der er valgt for at opfylde dette direktivs  

 væsentlige krav, når standarderne i artikel 5 ikke er anvendt -	resultaterne af de foretagne konstruktionsberegninger, inspektioner  

 og tekniske prøvninger mv.
 Fabrikanten træffer alle nødvendige foranstaltninger til at  

 sikre, at det ved fremstillingsprocessen garanteres, at produkterne er i  

 overensstemmelse med den dokumentation, der er omhandlet i punkt 3.1,  

 første afsnit.
 Fabrikanten giver tilladelse til en vurdering eller i givet fald en audit  

 af effektiviteten af disse foranstaltninger.
 4. Oplysningerne i de erklæringer, der er omhandlet i dette bilag,  

 skal opbevares i mindst fem år.
Bilag IX KLASSIFICERINGSKRITERIER I.
DEFINITIONER 1. Definitioner i forbindelse med klassificeringsreglerne 1.1. Anvendelsestidsrum Midlertidig Normalt bestemt til at skulle anvendes kontinuerligt i mindre end 60  

 minutter.
Kortvarig Normalt bestemt til at skulle anvendes kontinuerligt i højst 30  

 dage.
Langvarig Normalt bestemt til at skulle anvendes kontinuerligt i mere end 30  

 dage.
1.2. Invasivt udstyr Invasivt udstyr Udstyr, som helt eller delvis trænger ind i legemet enten gennem en  

 legemsåbning eller gennem legemets overflade.
Legemsåbning Enhver naturlig åbning i legemet samt den eksterne overflade af  

 øjeæblet eller enhver permanent kunstig åbning, f.eks. en  

 stomi.
Kirurgisk invasivt udstyr Udstyr, som trænger ind i legemet gennem legemets overflader ved  

 hjælp af eller i forbindelse med et kirurgisk indgreb.
 Med henblik på dette direktiv betragtes andet udstyr end det, der er  

 nævnt i foregående afsnit, og som trænger ind i legemet  

 på anden måde end gennem en eksisterende legemsåbning, som  

 kirurgisk invasivt udstyr.
Implantabelt udstyr Ethvert udstyr, der er bestemt til:
-	helt at skulle implanteres i det menneskelige legeme eller -	at skulle erstatte en epiteloverflade eller øjets overflade  

 ved et kirurgisk indgreb og forblive på plads efter indgrebet.
 Som implantabelt udstyr betragtes endvidere ethvert udstyr, der er bestemt  

 til delvis at skulle implanteres i det menneskelige legeme ved et kirurgisk  

 indgreb og forblive på plads efter indgrebet i mindst tredive dage.
1.3. Genanvendeligt kirurgisk instrument Instrument, der uden at være tilsluttet et aktivt medicinsk udstyr  

 er bestemt til kirurgisk anvendelse som f.eks. til at skære, bore,  

 save, bortmejsle, skrabe, afklemme, sammentrække, sammenhæfte og  

 lignende, og som kan genanvendes efter at være underkastet passende  

 procedurer.
1.4. Aktivt medicinsk udstyr Ethvert medicinsk udstyr, som for at kunne fungere er afhængig af en  

 elektrisk energikilde eller af enhver anden form for energi end den, der  

 udvikles direkte af det menneskelige legeme eller af tyngdekraften, og som  

 virker ved at omsætte denne energi.
Et medicinsk udstyr, der er  

 beregnet til uden nogen væsentlig ændring at overføre  

 energi, stoffer eller andre elementer mellem et aktivt medicinsk udstyr og  

 patienten, anses ikke for at være et aktivt medicinsk udstyr.
1.5. Terapeutisk aktivt udstyr Ethvert aktivt medicinsk udstyr, som anvendes enten alene eller sammen med  

 andet medicinsk udstyr til at understøtte, ændre, erstatte eller  

 genoprette biologiske funktioner eller strukturer i forbindelse med  

 behandling eller lindring af sygdomme, skader eller handicap.
1.6. Aktivt udstyr, der er bestemt til diagnosticering Ethvert aktivt medicinsk udstyr, som anvendes enten alene eller sammen med  

 andet medicinsk udstyr til at tilvejebringe oplysninger med henblik på  

 detektion, diagnosticering, overvågning eller behandling af  

 fysiologiske tilstande, helbredstilstande, sygdomme eller medfødte  

 misdannelser.
1.7. Det centrale kredsløb I dette direktiv forstås ved det centrale kredsløb  

 følgende blodårer:
 arteriae pulmonales, aorta ascendens, arteriae coronariae, arteria carotis  

 communis, arteria carotis externa, arteria carotis interna, arteriae  

 cerebrales, truncus brachiocephalicus, venae cordis, venae pulmonales, vena  

 cava superior, vena cava inferior.
1.8. Centralnervesystemet I dette direktiv forstås ved centralnervesystemet hjernen,  

 hjernehinderne og rygmarven.
II.
ANVENDELSESREGLER 2. Anvendelsesregler 2.1. Klassificeringsreglernes anvendelse er afhængig af udstyrets  

 formål.
 2.2. Hvis et udstyr er bestemt til at skulle anvendes sammen med et andet  

 udstyr, gælder klassificeringsreglerne for hvert enkelt udstyr for sig.  

 Tilbehør klassificeres selvstændigt, særskilt fra det  

 udstyr, sammen med hvilket det anvendes.
 2.3. Edb-programmel, som styrer et udstyr eller påvirker anvendelsen  

 af et udstyr, klassificeres automatisk i samme klasse som det  

 pågældende udstyr.
 2.4. Hvis et udstyr ikke er bestemt til udelukkende eller hovedsageligt at  

 skulle anvendes i en specifik del af legemet, skal det behandles og  

 klassificeres efter den specificerede anvendelse, der er mest risikofyldt.
 2.5. Hvis flere regler er relevante for samme udstyr, når der tages  

 hensyn til den anvendelse, som fabrikanten har anført for det, er det  

 de strengeste regler, der medfører den højeste klassificering,  

 der finder anvendelse.
III.
KLASSIFICERING 1. Ikke-invasivt udstyr 1.1. Regel 1 Alt ikke-invasivt udstyr henhører under klasse I, medmindre en af  

 følgende regler finder anvendelse.
1.2. Regel 2 Alt ikke-invasivt udstyr, der er beregnet til kanalisering eller oplagring  

 af blod, legemsvæsker eller -væv, væsker eller luftarter  

 med henblik på infusion, indgift eller indførelse i kroppen,  

 henhører under klasse IIa:
-	hvis det kan tilsluttes et aktivt medicinsk udstyr i klasse IIa eller  

 en højere klasse -	hvis det er beregnet til at skulle anvendes til oplagring eller  

 kanalisering af blod eller andre legemsvæsker eller til oplagring af  

 organer, dele af organer eller legemsvæv i alle andre tilfælde henhører det under klasse I.
1.3. Regel 3 Alt ikke-invasivt udstyr, som har til formål at ændre den  

 biologiske eller kemiske sammensætning af blod, andre  

 legemsvæsker eller andre væsker, der er beregnet til infusion i  

 kroppen, henhører under klasse IIb, medmindre behandlingen  

 består i en filtrering, en centrifugering eller udveksling af luftarter  

 eller varme, idet det i så fald henhører under klasse IIa.
1.4. Regel 4 Alt ikke-invasivt udstyr, der kommer i kontakt med beskadiget hud -	henhører under klasse I, hvis det er beregnet til at skulle  

 anvendes som mekanisk barriere, til kompression eller til absorption af  

 ekssudater -	henhører under klasse IIb, hvis det hovedsagelig er beregnet  

 til at skulle anvendes ved sår, der går igennem dermis og kun kan  

 heles ved sekundær revision -	henhører i alle andre tilfælde under klasse IIa,  

 herunder udstyr, der hovedsagelig er beregnet til at regulere sårets  

 mikromiljø.
2. Invasivt udstyr 2.1. Regel 5 Alt invasivt udstyr i forbindelse med legemsåbninger, som ikke er  

 kirurgisk invasivt udstyr, og som ikke er beregnet til at skulle tilsluttes  

 et aktivt medicinsk udstyr -	henhører under klasse I, hvis det er beregnet til midlertidig  

 brug -	henhører under klasse IIa, hvis det er beregnet til kortvarig  

 brug, medmindre det anvendes i mundhulen ned til strubehovedet, i  

 øregangen ind til trommehinden eller i næsehulen, idet det i  

 så fald henhører under klasse I -	henhører under klasse IIb, hvis det er beregnet til langvarig  

 brug, medmindre det anvendes i mundhulen ned til strubehovedet, i  

 øregangen ind til trommehinden eller i næsehulen og ikke  

 risikerer at blive absorberet af membrana mucosae, idet det i så fald  

 henhører under klasse IIa.
 Alt invasivt udstyr i forbindelse med legemsåbninger, som ikke er  

 kirurgisk invasivt udstyr, og som er beregnet til at blive tilsluttet et  

 aktivt medicinsk udstyr i klasse IIa eller en højere klasse,  

 henhører under klasse IIa.
2.2. Regel 6 Alt invasivt udstyr af kirurgisk art, der er beregnet til midlertidig  

 brug, henhører under klasse IIa, medmindre det:
-	er specielt beregnet til at diagnosticere, overvåge eller  

 korrigere en svaghed i hjertet eller i det centrale kredsløb ved  

 direkte kontakt med disse dele af legemet, idet det i så fald  

 henhører under klasse III -	er genanvendeligt kirurgisk instrument, idet det i så fald  

 henhører under klasse I -	er beregnet til at frembringe energi i form af ioniserende  

 stråling, idet det i så fald henhører under klasse IIb -	er beregnet til at have en biologisk virkning eller til at blive helt  

 eller hovedsageligt absorberet, idet det i så fald henhører  

 under klasse IIb -	er beregnet til at indgive lægemidler ved hjælp af en  

 tilførselsmekanisme, og indgiftsmåden kan være farlig,  

 idet det i så fald henhører under klasse IIb.
2.3. Regel 7 Alt kirurgisk invasivt udstyr, som er beregnet til kortvarig brug,  

 henhører under klasse IIa, medmindre det er beregnet til:
-	specielt at diagnosticere, overvåge eller korrigere en svaghed  

 i hjertet eller i det centrale kredsløb ved direkte kontakt med disse  

 dele af legemet, idet det i så fald henhører under klasse  

 III -	specielt at skulle anvendes i direkte kontakt med  

 centralnervesystemet, idet det i så fald henhører under klasse  

 III -	at tilføre energi i form af ioniserende stråling, idet  

 det i så fald henhører under klasse IIb -	at have en biologisk virkning eller til at blive helt eller  

 hovedsageligt absorberet, idet det i så fald henhører under  

 klasse III -	at undergå en kemisk ændring i legemet, medmindre  

 udstyret er anbragt i tænderne, eller til at indgive lægemidler,  

 idet det i så fald henhører under klasse IIb.
2.4. Regel 8 Alt implantabelt udstyr og kirurgisk invasivt udstyr til langvarig brug  

 henhører under klasse IIb, medmindre det er beregnet til:
-	at blive anbragt i tænderne, idet det i så fald  

 henhører under klasse IIa -	at blive anvendt i direkte kontakt med hjertet, det centrale  

 kredsløb eller centralnervesystemet, idet det i så fald  

 henhører under klasse III -	at have en biologisk virkning eller til at blive helt eller  

 hovedsageligt absorberet, idet det i så fald henhører under  

 klasse III -	at undergå en kemisk ændring i legemet, medmindre  

 udstyret er anbragt i tænderne, eller til at indgive lægemidler,  

 idet det i så fald henhører under klasse III.
3. Supplerende regler for aktivt udstyr 3.1. Regel 9 Alt terapeutisk aktivt udstyr, der er beregnet til at tilføre eller  

 udveksle energi, henhører under klasse IIa, medmindre dets  

 karakteristika er af en sådan art, at det kan tilføre eller  

 udveksle energi til eller fra det menneskelige legeme på en potentielt  

 farlig måde i betragtning af den pågældende energis art,  

 tæthed og anvendelsessted, idet det i så fald henhører  

 under klasse IIb.
 Alt aktivt udstyr, der er beregnet til at styre eller overvåge  

 ydeevnen af terapeutisk aktivt udstyr i klasse IIb, eller som er beregnet til  

 direkte at påvirke dette udstyrs ydeevne, henhører under klasse  

 IIb.
3.2. Regel 10 Aktivt udstyr, der er beregnet til diagnosticering, henhører under  

 klasse IIa -	hvis det er beregnet til at afgive energi, som absorberes af det  

 menneskelige legeme, bortset fra sådant udstyr, som anvendes til at  

 belyse patientens legeme ved hjælp af synligt lys -	hvis det er beregnet til at afbilde in vivo fordelingen af  

 radiofarmaka -	hvis det er beregnet til at muliggøre en direkte  

 diagnosticering eller overvågning af vitale fysiologiske processer,  

 medmindre det er specielt beregnet til at overvåge vitale fysiologiske  

 parametre, hvor variationer for visse af parametrenes vedkommende, navnlig  

 variationer i hjertefunktionen, vejrtrækningen eller  

 centralnervesystemets aktivitet, kan udgøre en umiddelbar fare for  

 patienten, idet det i så fald henhører under klasse IIb.
 Aktivt udstyr, der er beregnet til at udsende ioniserende stråling  

 og beregnet til røntgendiagnostik og radioterapi, herunder udstyr, der  

 styrer eller overvåger sådant udstyr, eller som direkte  

 påvirker dets ydeevne, henhører under klasse IIb.
3.3. Regel 11 Alt aktivt udstyr, der er beregnet til at indgive i legemet og/eller  

 fjerne fra legemet lægemidler, legemsvæsker eller andre stoffer,  

 henhører under klasse IIa, medmindre dette foregår på en  

 måde, -	der er potentielt farlig i betragning af arten af de anvendte  

 stoffer, den berørte del af legemet eller anvendelsesmåden, idet  

 det i så fald henhører under klasse IIb.
3.4. Regel 12 Alt andet aktivt udstyr henhører under klasse I.
4. Særlige regler 4.1. Regel 13 Alt udstyr, der som en integreret bestanddel indeholder et stof, der  

 anvendt alene kan betragtes som et lægemiddel ifølge  

 definitionen i artikel 1 i direktiv 65/65/EØF, og som kan have en  

 virkning på organismen ud over den, som udstyret har, henhører  

 under klasse III.
4.2. Regel 14 Alt udstyr, der anvendes til svangerskabsforebyggelse eller til  

 forebyggelse af seksuelt overførte sygdomme, henhører under  

 klasse IIb, medmindre der er tale om implantabelt udstyr eller invasivt  

 udstyr til langvarig brug, idet det i så fald henhører under  

 klasse III.
4.3. Regel 15 Alt udstyr, der er specielt beregnet til at desinficere, rengøre,  

 skylle eller i givet fald hydratisere kontaktlinser, henhører under  

 klasse IIb.
 Alt udstyr, der er specielt beregnet til at desinficere medicinsk udstyr,  

 henhører under klasse IIa.
 Denne regel finder ikke anvendelse på produkter, der er beregnet til  

 at rense andet medicinsk udstyr end kontaktlinser ved hjælp af en  

 fysisk indsats.
4.4. Regel 16 Ikke-aktivt udstyr, der er specielt beregnet til at registrere  

 røntgendiagnostiske billeder, henhører under klasse IIa.
4.5. Regel 17 Alt udstyr, der er fremstillet af animalsk væv, som er gjort  

 ikke-levedygtigt, eller af produkter, der hidrører herfra,  

 henhører under klasse III, medmindre sådant udstyr alene er  

 beregnet til at komme i berøring med intakt hud.
5. Regel 18 Som undtagelse fra de øvrige regler henhører blodposer under  

 klasse IIb.
Bilag X KLINISK EVALUERING 1. Almindelige bestemmelser 1.1. Bekræftelsen på, at et udstyr under  

 normale anvendelsesforhold opfylder de krav med hensyn til karakteristika og  

 ydeevne, som omhandles i bilag I, punkt 1 og 3, samt vurderingen af  

 bivirkninger eller uønskede virkninger baseres som regel på  

 kliniske data, navnlig for så vidt angår implantabelt udstyr og  

 udstyr i klasse III.
For at blive betragtet som fyldestgørende skal de  

 kliniske data, i givet fald under hensyntagen til de relevante harmoniserede  

 standarder, baseres på:
1.1.1. en oversigt over relevant, foreliggende  

 videnskabelig litteratur, som beskriver udstyrets formål og teknikken i  

 forbindelse hermed, samt i givet fald en skriftlig rapport med en kritisk  

 vurdering af denne oversigt, eller 1.1.2. resultaterne af samtlige foretagne kliniske  

 afprøvninger, herunder dem, der er foretaget i overensstemmelse med  

 punkt 2.
 1.2. Samtlige data skal behandles fortroligt i  

 overensstemmelse med artikel 20.
2. Klinisk afprøvning 2.1. Formål Formålet med den kliniske afprøvning er:
-	at kontrollere, at udstyrets ydeevne under normale anvendelsesforhold  

 svarer til den, der er nævnt i bilag I, punkt 3, og -	at fastslå eventuelle bivirkninger og uønskede  

 følgevirkninger under normale anvendelsesforhold og vurdere, om de  

 udgør en risiko sammenlignet med udstyrets angivne ydeevne.
2.2. Etiske hensyn Kliniske afprøvninger skal foretages i  

 overensstemmelse med Helsinki-erklæringen, der blev tiltrådt  

 på den 18. samling i Verdenslægesammenslutningen (World Medical  

 Assembly) i 1964 i Helsinki, Finland, og senest ændret på  

 sammenslutningens 41. samling i 1989 i Hongkong.
Det er af afgørende  

 betydning, at alle foranstaltninger vedrørende beskyttelsen af det  

 enkelte menneske er i overensstemmelse med ånden i  

 Helsinki-erklæringen.
Dette gælder alle faser i den kliniske  

 afprøvning fra den første overvejelse om behovet for  

 undersøgelsen og dens berettigelse til offentliggørelsen af  

 resultaterne.
2.3. Metoder 2.3.1. De kliniske afprøvninger udføres  

 efter en relevant afprøvningsplan, der er videnskabeligt og teknisk  

 tidssvarende, og som er udformet således, at den bekræfter eller  

 afkræfter fabrikantens angivelser angående udstyret;  

 afprøvningerne omfatter et tilstrækkeligt antal observationer  

 til at sikre, at resultatet er videnskabeligt gyldigt.
 2.3.2. Det udstyr, der skal undersøges, er  

 bestemmende for, hvilke afprøvningsprocedurer der skal anvendes.
 2.3.3. De kliniske afprøvninger udføres  

 under forhold, der svarer til udstyrets normale anvendelsesforhold.
 2.3.4. Alle relevante forhold, herunder forhold  

 vedrørende udstyrets sikkerhed og ydeevne og udstyrets virkning  

 på patienten, undersøges.
 2.3.5. Alle uønskede hændelser, jf. artikel  

 10, noteres omhyggeligt og indberettes til den kompetente myndighed.
 2.3.6. Afprøvningen udføres i  

 hensigtsmæssige omgivelser under en læges ansvar eller under en  

 anden adkomstberettiget medicinalpersons ansvar, som har de fornødne  

 kvalifikationer.
 Lægen eller den adkomstberettigede medicinalperson  

 har adgang til de tekniske og kliniske data om udstyret.
 2.3.7. Den skriftlige rapport, der skal underskrives af  

 lægen eller den adkomstberettigede medicinalperson, indeholder en  

 kritisk vurdering af alle de data, der er indsamlet under den kliniske  

 afprøvning.
Bilag XI MINIMUMSKRITERIER, SOM SKAL VÆRE OPFYLDT VED  

 UDPEGELSEN AF DE ORGANER, DER SKAL BEMYNDIGES 1. Det bemyndigede organ, dets leder og det personale, som  

 skal foretage vurderingen og verifikationen, må hverken være  

 konstruktør, fabrikant, leverandør, montør eller bruger  

 af det udstyr, som skal kontrolleres, eller være nogen af disse  

 personers repræsentant.
De må hverken deltage direkte i  

 konstruktionen, fremstillingen, markedsføringen eller vedligeholdelsen  

 af det pågældende udstyr eller repræsentere de parter, der  

 udøver disse aktiviteter.
Dette udelukker ikke, at der kan udveksles  

 tekniske oplysninger mellem fabrikanten og det bemyndigede organ.
 2. Organet og det personale, der skal foretage vurderingen  

 og verifikationen, skal udøve denne virksomhed med den største  

 faglige integritet og den fornødne kompetence inden for sektoren for  

 medicinsk udstyr og være uafhængig af enhver form for pression og  

 påvirkning, navnlig af finansiel art, der vil kunne øve  

 indflydelse på deres vurdering eller på resultaterne af deres  

 kontrol, især fra personer eller grupper af personer, der har interesse  

 i verifikationsresultaterne.
Når et bemyndiget organ overdrager specifikke  

 arbejdsopgaver vedrørende konstatering og verifikation af faktiske  

 forhold til en underleverandør, skal det forinden sikre sig, at  

 underleverandøren overholder dette direktivs og navnlig dette bilags  

 bestemmelser.
Det bemyndigede organ skal kunne forelægge de nationale  

 myndigheder alle relevante dokumenter om vurderingen af  

 underleverandørens kvalifikationer samt om de arbejdsopgaver, som  

 denne har udført i henhold til dette direktiv.
3. Organet skal kunne påtage sig alle de opgaver,  

 som tildeles et sådant organ i et af bilagene II til VI, og som det er  

 bemyndiget til at udføre, uanset om sådanne opgaver  

 udføres af det bemyndigede organ selv eller på dets ansvar.  

 Dette forudsætter, at der i organet er tilstrækkeligt  

 videnskabeligt personale med den nødvendige erfaring og viden til at  

 vurdere den medicinske funktion og ydeevne af det udstyr, som bemyndigelsen  

 omfatter, for så vidt angår kravene i direktivet og navnlig i  

 bilag I.
Det skal navnlig råde over det personale og de midler, som er  

 nødvendige for på fyldestgørende måde at  

 udføre de tekniske og administrative opgaver, der er forbundet med  

 vurderingen og verifikationen.
Det skal ligeledes have adgang til det udstyr,  

 der er nødvendigt for at gennemføre de nødvendige  

 verifikationer.
 4. Det personale, som skal udføre kontrollen, skal  

 have:
-	en god faglig uddannelse, som omfatter alle de vurderings- og  

 verifikationsopgaver, som det bemyndigede organ har fået tildelt -	tilstrækkeligt kendskab til forskrifterne vedrørende den  

 kontrol, det foretager, og tilstrækkelig praktisk erfaring med en  

 sådan kontrol -	den nødvendige færdighed i at udarbejde attester,  

 journaler og rapporter, som gengiver resultaterne af den udførte  

 kontrol.
5. Det skal sikres, at det personale, som skal  

 udføre kontrollen, er uafhængigt.
Aflønningen af hver  

 enkelt ansat må hverken være afhængig af det antal  

 kontrolopgaver, denne udfører, eller af kontrollens resultater.
 6. Organet skal tegne en ansvarsforsikring, medmindre det  

 civilretlige ansvar dækkes af staten på grundlag af nationale  

 retsregler, eller medlemsstaten direkte er ansvarlig for kontrollen.
 7. Organets personale er bundet af tavshedspligt om alt,  

 hvad det får kenskab til under udøvelsen af sin virksomhed  

 (undtagen over for de kompetente administrative myndigheder i den stat, hvor  

 det udøver sin virksomhed) i henhold til dette direktiv eller enhver  

 national retsforskrift til gennemførelse heraf.
Bilag XII EF-OVERENSSTEMMELSESMÆRKNING EF-overensstemmelsesmærkningen består af  

 bogstaverne »CE« i henhold til følgende model:
-	hvis mærkningen formindskes eller  

 forstørres, skal modellens størrelsesforhold, som anført  

 ovenfor, overholdes -	de forskellige dele, der indgår i  

 EF-mærkningen, skal så vidt muligt have samme lodrette  

 størrelse og skal mindst være 5 mm høje.
Denne  

 minimumsstørrelse kan fraviges for små anordninger.
Indholdsfortegnelse Kapitel 1 (§ 1):
 Anvendelsesområde og definitioner.
Kapitel 2 (§§ 2-7):
 Markedsføring, ibrugtagning og mærkning.
Kapitel 3 (§ 8):
 Særlig procedure for system- og behandlingspakker.
Kapitel 4 (§§ 9-11):
 Medicinsk udstyr til særlige formål.
Kapitel 5 (§ 12):
 Registrering af personer, der er ansvarlige for  

 markedsføringen.
Kapitel 6 (§§ 13-20):
 Overvågning og indskrænkning i markedsføringen.
Kapitel 7 (§ 21):
 Straffebestemmelser.
Kapitel 8 (§ 22):
 Ikrafttrædelses- og overgangsbestemmelser.
 Bilag A:
 Rådets direktiv 93/42/EØF af 14. juni 1993 om medicinsk  

 udstyr, incl. bilag I   XII, med de ændringer, der følger af  

 Europa-Parlamentets og Rådets direktiv 98/79/EF  af 27. oktober 1998 om  

 medicinsk udstyr til in vitro-diagnostik.
 Bilag I:
 Væsentlige krav.
 Bilag II:
 EF-Overensstemmelseserklæring (fuld kvalitetssikring).
 Bilag III:
 EF-Typeafprøvning.
 Bilag IV:
 EF-verifikation.
 Bilag V:
 EF-Overensstemmelseserklæring (Kvalitetssikring af  

 produktionen).
 Bilag VI:
 EF-Overensstemmelseserklæring (Kvalitetssikring af  

 produkterne).
 Bilag VII:
 EF-Overensstemmelseserklæring.
 Bilag VIII:
 Erklæring vedrørende medicinsk udstyr til særlige  

 formål.
 Bilag IX:
 Klassificeringskriterier.
 Bilag X:
 Klinisk evaluering.
 Bilag XI:
 Minimumskriterier, som skal være opfyldt ved udpegelsen af de  

 organer, der skal bemyndiges.
 Bilag XII:
 EF-Overensstemmelsesmærkning.
 1)   

  Bekendtgørelsen indeholder bestemmelser, der gennemfører  

 Rådets direktiv 93/42/EØF af 14. juni 1993, EF-Tidende 1993, L  

 169,  s. 1, som ændret ved Europa-Parlamentets og Rådets direktiv  

 98/79EF af 27. oktober 1998, EF-Tidende 1998, L 331,  s. 1.
