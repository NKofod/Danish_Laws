Betænkning afgivet af Skatteudvalget den  

 19. maj 1999 Betænkning over Forslag til lov om ændring af lov om afgift af  

 stenkul, brunkul og koks m.v., lov om energiafgift af mineralolieprodukter  

 m.v., lov om afgift af naturgas og bygas og lov om afgift af svovl (Sikring af hjemmel til fritagelse af brændsel til  

 elproduktion efter elliberaliseringen) Udvalget har behandlet lovforslaget i et møde og  

 har herunder stillet spørgsmål til skatteministeren, som denne  

 har besvaret skriftligt.
 Endvidere har udvalget modtaget skriftlige og/eller mundtlige henvendelser  

 fra:
Danske Fjernvarmeværkers Forening, Kalundborg Kommune og Århus Kommune.
 Henvendelserne fra Århus Kommune og  

 skatteministerens kommentarer hertil er optrykt som bilag til  

 betænkningen.
 Herefter vil et flertal (Venstres, Det Konservative  

 Folkepartis, Socialistisk Folkepartis, Dansk Folkepartis,  

 Centrum-Demokraternes og Kristeligt Folkepartis medlemmer af udvalget) stemme  

 hverken for eller imod lovforslaget ved 3. behandling.
Et flertal inden for flertallet (Venstres og Det  

 Konservative Folkepartis medlemmer af udvalget) bemærker, at Venstre og  

 Det Konservative Folkeparti hverken har lod eller del i de meget store  

 varmeprisstigninger, som skatteministeren med sit cirkulære af 20.  

 august 1998 har gennemtvunget i de større provinsbyer.
Lovforslaget  

 vil ikke afskære de centrale kraftværker fra at få penge  

 tilbage fra staten, såfremt Skatteministeriet skulle tabe den  

 verserende skattesag anlagt af Midtkraft i Århus.
På denne  

 baggrund vil Venstre og Det Konservative Folkeparti undlade at stemme for  

 forslaget.
 Et mindretal (Socialdemokratiets, Det Radikale  

 Venstres og Fremskridtspartiets medlemmer af udvalget) indstiller  

 lovforslaget til vedtagelse uændret.
 Et andet mindretal (Enhedslistens medlem af  

 udvalget) indstiller lovforslaget til forkastelse ved 3. behandling.
Per Kaalund (S)  

 Jens Peter Vernersen (S) nfmd.  

 Erik Mortensen (S) Anna-Marie Hansen (S)  

 Hugo Sørensen (S) Aage Frandsen (SF)  

 Sonja Albrink (CD) Morten Helveg Petersen (RV)  

 Frank Aaen (EL) Peter Brixtofte (V) fmd.  

 Mariann Fischer Boel (V) Svend Aage Jensby (V)  

 Flemming Kofod-Svendsen (KRF) Flemming Hansen (KF) Frank  

 Dahlgaard (KF) Klaus Kjær (DF)  

 Kim Behnke (FP) Bilag 1 Henvendelse af 12. maj 1999 fra Århus Kommune ÅRHUS KOMMUNE.
MAGISTRATENS 5. AFDELING Rådhuset 8100 Århus C Folketingets Skatteudvalg Folketinget Christiansborg 1240 København K Den 12. maj 1999 Foretræde for Skatteudvalget den 19. maj 1999   L  

 244, forslag til lov om ændring af lov om afgift af stenkul m.v.
 Med henvisning til det aftalte foretræde for  

 Folketingets Skatteudvalg vedrørende L 244 fremsendes vedlagt i 80  

 eksemplarer:
Aros Advokaters notat af 7. maj 1999: Bemærkninger  

 til L 244 Det kan samtidig oplyses, at delegationen forventes at  

 bestå af:
Poul B.
Skou, rådmand for Magistratens 5. Afdeling,  

 Århus Kommune Nils Petersen, direktør for Magistratens 5.  

 Afdeling Niels Jørgen Ravn Sørensen, direktør  

 for Århus Kommunale Værker Jørgen Holst, Aros Advokater, advokat for  

 Århus Kommune Poul B.
Skou Rådmand Frede Markussen Fuldmægtig Underbilag AROS ADVOKATERNE 07.05.1999 Bemærkninger til L 244 1. Skatteministerens begrundelse for det fremsatte  

 lovforslag.
 Skatteministeren fremsatte den 4. maj 1999 lovforslag nr.  

 L 244 om ændring af kulafgiftsloven m.v.
Af ministerens fremsættelsestale fremgår bl.a.:
»Dette lovforslag er et led i tilpasningen af den danske afgiftsstruktur  

 på energiområdet til de nye liberaliserede forhold på  

 elmarkedet.
Forslaget skal ses i sammenhæng med de af miljø- og  

 energiministeren fremsatte lovforslag på dette område.
Afgiftslovgivningen er i dag udformet således, at  

 der er fritagelse for den del af brændselsforbruget, der er  

 medgået til fremstilling af elektricitet og indregnet i  

 elektricitetsprisen.
Den resterende del af brændselsforbruget anses for  

 anvendt til fremstilling af varme og er dermed afgiftspligtig.
Med principaftalen om elreformen, der blev indgået i  

 foråret 1999, liberaliseredes elmarkedet.
Denne liberalisering  

 medfører, at den gældende hjemmel til fritagelse for afgift af  

 brændsel henregnet til produktion af elektricitet på  

 kraftvarmeværker ikke længere har mening.
Aftalen gør det derfor nødvendigt at sikre  

 den gældende fritagelse for afgift af brændsel henregnet til  

 fremstilling af elektricitet.
I modsat fald ville der skulle opkræves  

 afgift både af den forbrugte elektricitet og brændslerne til  

 fremstillingen af elektricitet.
Lovforslaget fastholder i øvrigt fuldstændig  

 den praksis, som er fastlagt af myndighederne på grundlag af  

 gældende lovgivning.« Endvidere anføres det samme sted:
»Den eneste ændring, der således foreslås, er, at der  

 indføjes en bestemmelse, som angiver på hvilket grundlag  

 afgiftspligtige varer (kul, olie etc.) indregnet i elektricitetsprisen skal  

 opgøres, når en sådan beregning af elektricitetsprisen  

 reelt ikke længere finder sted.« Yderligere anføres det samme sted:
»I nærværende forslag er der alene tale om  

 bestemmelser, der her og nu sikrer, at der ikke i strid med lovgivningens  

 intentioner opkræves dobbelte afgifter ved elproduktionen.« Til de ovennævnte begrundelser for det fremsatte  

 lovforslag kan anføres følgende:
 Af lovforslagets § 5 fremgår det, at den  

 foreslåede lovgivning skal træde i kraft den 1. juli 1999.
 Som en afgørende begrundelse for det fremsatte  

 lovforslag angives som ovenfor anført, at dette er  

 nødvendiggjort af principaftalen om et liberaliseret elmarked.  

 Synspunktet er tilsyneladende nærmere det, at betingelsen for  

 afgiftsfritagelse i f.eks. kulafgiftslovens § 7, stk. 1, 2. punktum: »  og  

 som indregnes i elektricitetsprisen«, fremover ikke længere kan  

 opfyldes i et liberaliseret elmarked, idet det tilsyneladende er opfattelsen,  

 at den del af brændslet, der medgår til produktion af  

 elektricitet, ikke i et liberaliseret marked kan siges at være  

 indregnet i elektricitetsprisen.
 Af ovennævnte årsag er det tilsyneladende  

 opfattelsen, at de centrale kraftvarmeværker omfattet af bilaget til  

 kulafgiftsloven ikke fremover i det liberaliserede marked vil kunne opfylde  

 betingelsen for afgiftsfrihed, hvorfor der alt andet lige i et liberaliseret  

 marked skal betales afgift af såvel den fremstillede elektricitet samt  

 den totale brændselsmængde, som er anvendt i det centrale  

 kraftvarmeværk.
 Lovforslaget angiver at skulle forebygge den  

 ovennævnte konsekvens ved direkte i loven at fastslå, hvorledes  

 den afgiftsfritagende brændselsmængde, der anvendes ved  

 elektricitetsfremstillingen, skal beregnes.
 Lovforslaget angiver som sin hovedregel, at der som  

 fordelingsnøgle i forbindelse med beregningen af den del af det  

 anvendte afgiftsfritagende brændsel anvendt i forbindelse med  

 elproduktionen og indregnet i elektricitetsprisen skal anvendes af den af  

 Elprisudvalget godkendte kontrakt mellem kraftvarmeværket og  

 varmeaftageren, som var gældende pr. 1. juli 1998. Det er dog en  

 forudsætning for anvendelsen af det nævnte grundlag, at mere end  

 25 pct. af kraftvarmeværkets produktion af elektricitet til indenlandsk  

 anvendelse afsættes til ikke-omkostningsbestemte priser.
 Til ovennævnte udgangspunkt knytter der sig  

 særlige regler for beregning af nævnte fordelingsnøgle i  

 de tilfælde, hvor der ikke pr. 1. juli 1998 forelå en godkendt  

 kontrakt.
Af forslaget til lov om elforsyning L 234 fremgår  

 det nærmere af dette lovforslags § 93, at tidspunktet for denne lovs  

 ikrafttræden fastsættes af miljø- og energiministeren.
Af  

 bemærkningerne til dette lovforslags § 93 fremgår det  

 nærmere, at der sigtes mod, at denne lovgivning i sin helhed kan  

 sættes i kraft pr. 1. januar 2000.
Som ovenfor anført af skatteministeren har  

 liberaliseringen af elmarkedet været den afgørende begrundelse  

 for lovforslagets fremsættelse.
På denne baggrund er det  

 uforståeligt, at lovforslaget skal træde i kraft pr. 1. juli 1999  

 og ikke vedrørende ikrafttrædelsen skal koordineres med  

 lovforslag L 234 om lov om elforsyning.
Det forekommer i øvrigt ikke ganske indlysende,  

 hvorfor et centralt kraftvarmeværk med forbundet produktion af el og  

 varme ikke ved sin priskalkulation af elektricitetsprisen skulle indregne en  

 andel af det samlede forbrug af afgiftspligtige varer.
I hvilket omfang de  

 afgiftspligtige varer, der er medgået til produktionen af elektricitet,  

 er indregnet i elektricitetsprisen, vil i en forbunden produktion  

 afhænge af den til enhver tid gældende markedspris i et  

 liberaliseret marked.
 På den ovenfor nævnte baggrund kan det  

 således overvejes, i hvilket omfang det overhovedet har været en  

 nødvendighed at objektivisere den fordelingsnøgle, der skal  

 anvendes, som det er sket i lovforslaget, for at undgå, at  

 betingelserne for afgiftsfritagelse brister i et liberaliseret marked,  

 således som det anføres i lovforslaget.
 Med hensyn til fremgangsmåden i forbindelse med  

 kalkulation af de marginale brændselsomkostninger ved elproduktion i en  

 forbunden produktion af el og varme   under forskellige pris- og  

 markedsforhold   kan det overvejes i givet fald at indhente en sagkyndig  

 udtalelse herom.
 2. Skattelovgivning med tilbagevirkende kraft.
Sædvanligvis antages det ikke, at der er  

 forfatningsretlige hindringer mod skattelovgivningen med tilbagevirkende  

 kraft, dvs. at loven har virkning fra dispositioner foretaget forinden lovens  

 kundgørelse.
Der har dog i den forfatningsretlige teori hidtil  

 været enighed om, at materielt tilbagevirkende kraft i videre omfang er  

 uønskværdigt og alene kan accepteres i særlige  

 undtagelsestilfælde.
Det er således navnligt  

 uønskværdigt, at den materielle tilbagevirkende kraft omfatter  

 dispositioner, som foretages, forinden de skattepligtige kunne forudse den  

 senere lovgivning ved fremsættelse af lovforslag.
 Ved i lovforslaget som udgangspunkt at fastlåse den  

 fordelingsnøgle mellem afgiftsfritaget og afgiftspligtigt  

 brændsel ved samproduktion af el og varme i centrale  

 kraftvarmeværker i forhold til de civilretlige kontrakter, der pr. 1.  

 juli 1998 var indgået mellem producent og aftager, og uden at tage  

 hensyn til eventuelt efterfølgende bindende aftaler mellem parterne om  

 ændring af beregningsgrundlaget foretaget på grundlag af den  

 gældende lovgivning, f.eks. i kulafgiftslovens § 7, stk. 1, og den  

 dertil hørende mere end 16 år gamle fortolkningspraksis, synes  

 den foreliggende lovgivning at kunne indebære betydelig risiko for, at  

 der i forhold til de af loven omfattede centrale kraftvarmeværker  

 lovgives med tilbagevirkende kraft.
 Skattelovgivning med tilbagevirkende kraft er forbundet  

 med betydelige, navnlig retssikkerhedsmæssige betænkeligheder.  

 Afgørende er især, at kravet om beskatningens  

 lovmæssighed, jf. herved grundlovens § 43, reduceres til en tom  

 formalitet, når forudberegneligheden i beskatningen går tabt.  

 Når henses til, at beskatningen ofte sker i forhold til gensidige  

 privatretlige dispositioner, kan de skattepligtige som udgangspunkt ikke  

 frigøre sig fra den nye lovgivning ved omgørelse af de  

 foretagne dispositioner, selv om skattemyndighederne måtte anerkende  

 dette.
Det bør således konkluderes, at skattelove  

 med tilbagevirkende kraft ikke bør forekomme, medmindre  

 nødretslignende omstændigheder foreligger.1 3. Forfatningsretlige overvejelser om det foreliggende  

 lovforslag.
 Som et generelt udgangspunkt må det i forhold til  

 almindelig dansk lovgivningstradition forventes, at lovgivningen er  

 formuleret generelt, således at magtadskillelsen i grundlovens § 3 har  

 et reelt indhold.
 Dette synspunkt indebærer bl.a., at der ved  

 lovgivning rettet mod enkeltindivider sker en sammenblanding mellem den  

 lovgivende og den udøvende magt, og at der ikke efterlades rum for  

 domstolenes fortolkning af de gældende retsregler.
 Når skatteministeren i sin fremsættelsestale  

 fastslår, at lovforslaget i øvrigt fuldstændigt fastholder  

 den praksis, som er fastlagt af myndighederne på grundlag af  

 gældende lovgivning, synes lovgivningsmagten herved med virkning for de  

 centrale kraftvarmeværker, der er nævnt i bilaget til  

 kulafgiftsloven, at have afgjort den uoverensstemmelse, der består  

 mellem A/S Midtkraft og Skatteministeriet, idet det med loven fastslås,  

 at kontraktsindholdet pr. 1. juli 1998 udgør den korrekte fortolkning  

 af indholdet i kulafgiftslovens § 7, stk. 1. Efter grundlovens § 3  

 henhører en sådan afgørelse ikke under lovgivningsmagten,  

 men under den dømmende magt med de deri liggende retsgarantier for  

 borgerne, jf. i det hele Højesterets dom af 19. februar 1999 i sag L  

 295/1998 (»Tvind-sagen«).
 Det ovennævnte resultat støttes på  

 følgende:
 Parternes anmeldte aftale pr. 1. juli 1998 er   under  

 givne omsætningsbetingelser vedrørende el   udtryk for  

 gældende ret, idet ministeren anfører, at lovforslaget er udtryk  

 for gældende ret (praksis).
 Parternes anmeldte aftale pr. 1. januar 1999 må  

 under opfyldelse af den opstillede omsætningsbetingelse   være  

 udtryk for gældende ret, når lovgivningen på dette  

 tidspunkt i øvrigt var uændret i forhold til 1. juli 1998, idet  

 det er tilfældigt, at denne aftale ikke var indgået pr. 1. juli  

 1998.
 Lovgivningen afgør således, at en hvilken som  

 helst anmeldt aftale efter 1. juli 1998, der opfylder den opstillede  

 betingelse, og som er indgået før ændringen af f.eks.  

 kulafgiftslovens § 7, stk. 1, er udtryk for gældende ret.
Lovgivningen er dermed udtryk for en fortolkning af f.eks.  

 kulafgiftslovens § 7, stk. 1, indtil loven ændres.
Denne fortolkning  

 sorterer under domstolene og er derfor i strid med grundlovens § 3.
 4. Vilkårlig byrdefordeling.
Med den foreslåede lovgivning, hvorefter indholdet  

 af civilretlige kontrakter mellem enkeltpersoner bliver ophøjet til  

 lov og indholdet af disse kontrakter må antages at afspejle mange  

 individuelle forskelle, vil en afgiftsregulering på dette grundlag give  

 anledning til en vilkårlig byrdefordeling.
Alf Ross antager i »Dansk  

 Statsforfatningsret«, 2. udgave, bind 2, pag. 666, at lovgivningen ikke  

 må medføre en vilkårlig byrdefordeling, men at  

 lovgivningen skal være bestemt ud fra almene, saglige kriterier.
 5. Forholdet til landsskatteretsklagen.
 Som anført ovenfor under punkt 1 fastholder  

 lovforslaget fuldstændigt gældende ret, således som den er  

 opfattet af skatteministeren på grundlag af gældende  

 lovgivning.
 Som anført ovenfor under punkt 3 må dette  

 standpunkt indebære, at en hvilken som helst anmeldt aftale, der er  

 indgået før ændringen af kulafgiftslovens § 7, stk. 1, og  

 som Elprisudvalget ikke har underkendt, således udgør indholdet  

 af gældende ret vedrørende fordeling af brændsel mellem  

 el- og varmeproduktion.
 Lovforslaget kan derfor opfattes således, at der  

 hermed i realiteten fra ministerens side er taget bekræftende til  

 genmæle i klagesagen ved Landsskatteretten.
1 Bilag 2 Skatteministerens kommentar til henvendelse af 12. maj 1999  

 fra Århus Kommune Skatteministeriet Den 18. maj 1999 Til Folketingets Skatteudvalg Hermed fremsendes min kommentar til en henvendelse fra  

 Århus Kommune, Magistratens 5. afdeling, udarbejdet af Aros Advokater,  

 Århus. (L 244 - bilag 5) Ole Stavad /John Fuhrmann Underbilag De nedennævnte kommentarer knytter sig til de  

 enkelte afsnit i brevet fra Aros Advokater.
Der benyttes advokatfirmaets  

 kapiteloverskrifter.
1. Skatteministerens begrundelse for det fremsatte  

 lovforslag I dette afsnit anføres det for det første,  

 at det er uforståeligt, at L 244 skal træde i kraft 1. juli 1999  

 og ikke sammen med eller koordineres med L 234, forslag til lov om  

 elforsyning.
 For det andet anføres, at det i det hele taget kan  

 overvejes, i hvilket omfang det overhovedet har været en  

 nødvendighed at objektivisere den fordelingsnøgle, der skal  

 anvendes, for at undgå, at betingelserne for afgiftsfritagelse brister  

 i et liberaliseret marked, således som det anføres i  

 lovforslaget.
Kommentar: Som det vil være de fleste bekendt  

   og navnlig de centrale kraftvarmeværker   er elliberaliseringen  

 allerede i fuld gang.
Dette fremgår klart af bemærkningerne til L  

 234. Pr. 1. januar 1998 blev der således givet markedsadgang for bl.a.  

 elforbrugere med et årligt forbrug over 100 GWh pr. forbrugssted.
Ved  

 en bekendtgørelse i februar 1999 er der endvidere givet netadgang for  

 alle producenter til afsætning af deres produktion.
Der er etableret en  

 nordisk børs for køb og salg af elektricitet. »Hvile i sig  

 selv«-princippet er således under stigende pres fra markedsbestemte  

 priser.
Skatteministeriets lovgivning var oprindelig planlagt  

 gennemført allerede i 1998, men afventede afslutningen af  

 elreformdrøftelserne, således at de politiske forhandlere kunne  

 få det fornødne helhedsbillede af den samlede omlægning  

 på energiområdet.
Umiddelbart efter indgåelsen af  

 elreformaftalen den 3. marts 1999 indledte skatteministeren drøftelser  

 med partierne bag aftalen om et lovforslag med et mere fremadrettet  

 perspektiv.
Da der ikke kunne opnås enighed om dette forslag på  

 nuværende tidspunkt, er resultatet blevet L 244, som knytter sig til L  

 234, men også regulerer allerede eksisterende forhold, som er  

 uafhængige af ikrafttrædelsen af L 234.
Med hensyn til »objektivisering af  

 fordelingsnøglen« bygger lovforslaget som udgangspunkt på  

 allerede indgåede kontrakter, der var gældende 1. juli 1998, og  

 som var godkendt af Elprisudvalget.
Det er således kontraktsparternes  

 fordeling af udgifterne   herunder fordelingen af kraftvarmefordelen   som  

 danner udgangspunktet for forslaget.
De hidtidige bestemmelser om fastsættelsen af  

 elprisen har bygget på, at elselskaberne økonomisk skulle hvile  

 i sig selv.
Det vil sige, at der i prisen for elektricitet alene har kunnet  

 indregnes nødvendige udgifter til produktion og distribution af  

 elektricitet, driftsmæssige afskrivninger samt forrentning af  

 fremmedkapital.
Endvidere kunne der med Elprisudvalgets tilslutning indregnes  

 henlæggelser til nyinvestreringer og forrentning af  

 indskudskapital.
De omkostningsbestemte priser betød, at der som  

 udgangspunkt var modstående interesser mellem el- og varmesiden i  

 spørgsmålet om fordelingen af brændselsomkostningerne  

 på elproduktion og varmeproduktion.
Fordelingen havde direkte betydning  

 for elprisen og for varmeprisen.
Fremover vil det være markedsprisen, som bestemmer,  

 hvor mange udgifter som kan siges at indregnes i elektricitetsprisen.
Hermed  

 er der sket et afgørende skifte.
El- og varmesiden har ikke  

 længere direkte modstående interesser, idet en aftalt fordeling  

 af brændselsforbruget ikke længere vil have betydning for  

 elprisen.
 For at fastholde det nuværende afgiftsniveau   men  

 heller ikke mere   er det derfor nødvendigt at opstille regler for  

 afgiftsberegningen, og som nævnt er der taget udgangspunkt i  

 kontrakter, som parterne selv har aftalt.
2. Skattelovgivning med tilbagevirkende kraft Det anføres, at den foreliggende lovgivning synes  

 at indebære betydelig risiko for, at der lovgives med tilbagevirkende  

 kraft.
Kommentar: Jeg er enig i, at lovgivning  

 på skatteområdet med tilbagevirkende kraft kun bør  

 benyttes i ganske særlige situationer.
Som oftest sker det, når  

 der er tale om regler til gunst for de skattepligtige.
 I det foreliggende tilfælde er det min klare  

 opfattelse, at der ikke er tale om lovgivning med tilbagevirkende  

 kraft.
Som det fremgår af lovens § 5, træder den i  

 kraft den 1. juli 1999. Loven har også virkning fra den dag.
Allerede  

 af den grund må det afvises, at der er tale om tilbagevirkende kraft.  

 Loven baserer sig på kontrakter, som var gældende 1. juli 1998.  

 Mange ændringer af skattelovene vil gribe ind i allerede eksisterende  

 retsforhold.
På købstidspunktet for en bil vil det fremtidige  

 afgiftsniveau jo heller ikke være kendt eller blive fastfrosset  

 på det niveau, som var gældende på  

 købstidspunktet.
Dernæst skal det erindres, at der er tale om et  

 forslag, som sikrer mod betaling af afgift både i forbindelse med  

 produktion og forbrug af el.
Der ligger således ikke nogen stramning i  

 forslaget i forhold til gældende regler.
 Det må således afvises, at der på nogen  

 måde er tale om lovgivning med tilbagevirkende kraft.
3. Forfatningsretlige overvejelser om det foreliggende  

 lovforslag Det anføres i dette afsnit, at det i  

 fremsættelsestalen til forslaget er anført, at det i  

 øvrigt fuldstændigt fastholder den praksis, som er fastlagt af  

 myndighederne på grundlag af gældende lovgivning.  

 Lovgivningsmagten synes herved med virkning for de centrale  

 kraftvarmeværker at have afgjort den uoverensstemmelse, der  

 består mellem A/S Midtkraft og Skatteministeriet, idet det med loven  

 fastslås, at kontraktsindholdet pr. 1. juli 1998 udgør den  

 korrekte fortolkning af indholdet i kulafgiftslovens § 7, stk. 1. Der  

 henvises til Højesterets dom i Tvindsagen.
 Dernæst anføres det synspunkt, at når  

 forslaget opretholder gældende ret, må også parternes  

 indgåede aftale 1. januar 1999 være gældende ret.
Kommentar: Der er efter min opfattelse tale om en  

 grov fordrejning af de faktiske kendsgerninger, når det helt forties,  

 hvad der er anført i de almindelige bemærkninger til  

 lovforslaget om netop dette forhold.
Landsskatteretssagen drejer sig om  

 kraftvarmefordelens placering i afgiftsmæssig henseende.
Jeg citerer  

 fra side 5 i lovforslagets bemærkninger:
»Som nævnt er der ikke noget ønske om at  

 ændre den allerede gældende praksis om den afgiftsmæssige  

 behandling af kraftvarmefordelen.
Skatteministeriet vil derfor også  

 acceptere, at en endelig dom, som underkender Skatteministeriets synspunkt om  

 kraftvarmefordelens placering i afgiftsmæssig henseende,  

 medfører en forpligtigelse for afgiftsmyndighederne til at genoptage  

 og ændre andre afgiftsansættelser, svarende til den  

 ansættelse, hvor myndighederne blev underkendt.« Der foreligger altså en helt klar tilkendegivelse  

 fra regeringen om, at der ikke med forslaget på nogen måde  

 tilsigtes at gribe ind i den verserende klagesag, og at der yderligere gives  

 et tilsagn om genoptagelse af andre lignende sager, hvis Skatteministeriet  

 bliver underkendt ved en endelig afgørelse.
Det har været af afgørende betydning for  

 regeringen at understrege netop det modsatte af det, som fremføres fra  

 Aros Advokater.
Der tilsigtes med det foreliggende forslag alene en  

 fastholdelse af gældende regler og praksis.
Underkendes  

 Skatteministeriet i sin opfattelse heraf, er der netop med dette lovforslag  

 og de tilsagn, der er givet i bemærkningerne, ikke skabt en ny  

 retstilstand, som forhindrer genoptagelse af afgiftsbetalinger efter 1. juli  

 1999. En ny retstilstand kan i givet fald først etableres med det  

 lovforslag, som regeringen vil søge tilslutning til i det nye  

 folketingsår.
I lovforslaget er det præciseret, at det som  

 hovedregel er kontrakterne, som var gældende pr. 1. juli 1998, som  

 danner udgangspunkt for afgiftsfritagelsen af brændslerne.
Der er i  

 bemærkninger til lovforslagets § 1, nr. 1, redegjort for baggrunden for  

 denne bestemmelse, der ikke ændrer på principperne for f.eks.  

 kraftvarmefordelens afgiftsmæssige placering.
Aftaler indgået efter den 1. juli 1998 er  

 naturligvis gældende mellem parterne.
Det ændrer forslaget ikke  

 på.
Men i afgiftsmæssig henseende skal der i de tilfælde,  

 som er omfattet af lovforslaget, tages udgangspunkt i den gældende  

 kontrakt pr. 1. juli 1998 for at finde størrelsen af de fritagne  

 brændselsmængder.
4. Vilkårlig byrdefordeling Det anføres i dette afsnit, at lovforslaget vil  

 give anledning til vilkårlig byrdefordeling, da lovforslaget bygger  

 på mange individuelle forskelle (kontrakter). Det anføres med  

 henvisning til Alf Ross, at lovgivningen skal være bestemt ud fra  

 almene, saglige kriterier.
Kommentar: Afgiftsbelastningen af de  

 centrale kraftvarmeværker har allerede på grund af  

 særbestemmelser i lovgivningen været særlig gunstig for et  

 mindre antal (17) værker omfattet af det såkaldte bilag til loven  

 og nævnt ved navn i dette bilag.
Jeg er helt enig med Aros Advokaterne  

 i, at den særstilling, som disse værker har haft i  

 afgiftsmæssig henseende, ikke er hensigtsmæssig, og regeringen  

 vil som nævnt allerede til efteråret tage initiativ til en  

 ændring, så afgifterne vil blive generelle og ensartede for alle  

 værker.
Med hensyn til det foreliggende lovforslag tilsigter dette  

 alene at fastholde det gældende afgiftsniveau for de forskellige  

 værker.
Da den gældende lovgivning på en række  

 områder giver værkerne mulighed for individuelt at  

 fastsætte deres kontrakter og dermed også i et vist omfang  

 afgiftsbelastningen mellem varme- og elproduktion, afspejler dette sig  

 naturligvis i lovforslaget.
Det har netop i den foreliggende situation  

 været vigtigt at tage individuelle hensyn, men med det fælles  

 kriterium, at brændsel, der er indregnet i elprisen, fritages for  

 afgift.
For de centrale kraftvarmeværker beregnes afgiften  

 således også fremover efter almene, saglige kriterier.
5. Forholdet til landsskatteretssagen Det anføres, at lovforslaget opretholder  

 gældende ret.
Det anføres endvidere, at det standpunkt må  

 medføre, at en hvilken som helst anmeldt aftale, der indgår  

 før ændringen af kulafgiftsloven, og som Elprisudvalget ikke har  

 underkendt, udgør gældende ret vedrørende fordeling af  

 brændsel mellem el- og varmeproduktion.
Lovforslaget kan derfor  

 opfattes således, at der i realiteten fra ministerens side er taget  

 bekræftende til genmæle i klagesagen ved Landsskatteretten.
Kommentar: I afsnit 3 kritiserede Aros Advokaterne  

 lovforslaget for at have afgjort uoverensstemmelsen mellem A/S Midtkraft og  

 Skatteministeriet.
I afsnit 5 udlægges lovforslaget, som om  

 Skatteministeriet har taget bekræftende til genmæle ved  

 domstolene.
Ingen af delene er korrekte.
Jeg henviser til min kommentar til  

 afsnit 3, hvor det netop er fremhævet, at forslaget ikke på nogen  

 måde griber ind i den verserende klagesag.
 Jeg henviser i øvrigt også til min kommentar  

 under afsnit 3 om, at det rent faktisk er det kontraktstidspunkt, som er  

 anført i lovteksten, som er gældende for beregningen af  

 afgiftsfritagelsen for brændslerne til elproduktion.
Bilag 3 Henvendelse af 19. maj 1999 fra Århus Kommune ÅRHUS KOMMUNE   MAGISTRATENS 5. AFDELING Rådhuset 8100 Århus C Folketingets Skatteudvalg Den 19. maj 1999 Afgifter på centrale kraftvarmeværkers  

 brændselsforbrug Med henblik på at reducere forbruget af kul i  

 forbindelse med varmeproduktionen blev der i Århus i årene  

 1980-85 investeret i transmissionsledning og produktionsudstyr, således  

 at den overskudsvarme, der fremkommer i forbindelse med en ren elproduktion,  

 kan anvendes til at forsyne Århus m.fl. med fjernvarme.
Samproduktionen betyder, at varmen som følge af  

 brændselsbesparelsen kan produceres ca. 80 mio. kr. billigere, end hvis  

 den skulle være produceret på et rent varmeproducerende  

 anlæg.
Med henblik på at kunne finansiere de store investeringer  

 blev det aftalt, at omkostningsbesparelsen frem til 1. januar 1997 fuldt ud  

 tilfaldt varmesiden.
For så vidt angår afgiftsproblematikken,  

 så er elproduktionen afgiftsfri, idet afgiften opkræves af  

 elforbruget ved stikkontakten.
Derfor betales der alene afgift af det  

 mer-brændselsforbrug, der medgår til produktionen af den  

 nødvendige fjernvarmeproduktion.
 Brændselsafgifterne er siden leveringsaftalens  

 indgåelse afregnet på basis heraf, og Told og Skat er frem til 1.  

 januar 1997 enige i disse afgiftsberegninger.
Afregningen mellem Midtkraft og Århus Kommunale  

 Værker blev principielt fastlagt i et aftalegrundlag fra 1984, hvor det  

 blev aftalt, at elsiden fra og med 1. januar 1997 skal have en ekstra ydelse  

 fra varmesiden. Ændringen skyldes ikke et ændret forbrug af  

 brændsel eller en ændret fordeling heraf, men alene en på  

 forhånd aftalt prisstigning på varmeleverancen.
Derfor blev der  

 heller ikke foretaget ændringer i afgiftsberigtigelsen.
Den 20. august 1998 udsendte Told- og Skattestyrelsen et  

 cirkulære om centrale kraftvarmeværkers opgørelse og  

 fordeling af brændselsforbrug, der indebærer, at den aftalte  

 prisstigning på køb af varme på 40 mio. kr.  

 indebærer en afgiftsstigning til staten på ca. 220 mio. kr. om  

 året.
Argumentet for denne voldsomme afgiftsændring er alene, at  

 prisstigningen i den gamle aftale blev knyttet op på følgende  

 formulering: »Der tilkommer elsiden en ydelse fra varmesiden svarende til  

 halvdelen af den sparede brændselsomkostning«.
Denne fortolkning er  

 indklaget for Landsskatteretten, der endnu ikke har behandlet sagen.
Med virkning fra 1. januar 1999 er der på  

 kommercielle vilkår indgået en ny leveringsaftale mellem  

 Midtkraft A/S og Århus Kommunale Værker.
Denne aftale knytter  

 ikke fastlæggelsen af varmeprisen op på den omtalte formulering,  

 og aftalen er herved ikke omfattet af cirkulæret af 20. august  

 1998.
 Aftalen er på sædvanlig vis anmeldt til  

 Elprisudvalget, som har bekræftet modtagelsen.
Det bemærkes i denne sammenhæng, at aftaler  

 ikke fremsendes til Elprisudvalget til godkendelse, som det tilsyneladende  

 forudsættes i lovforslaget, men netop anmeldes.
Aftalerne kan herefter  

 anvendes som grundlag, medmindre udvalget forkaster aftalen.
 Lovforslag L 244 om ændring af kulafgiften m.v., som  

 udvalget har til behandling, vil for så vidt angår de  

 afgiftsmæssige problemstillinger tilsidesætte denne aftale, idet  

 hovedindholdet af loven er, at afgifterne skal beregnes efter den kontrakt,  

 som var gældende mellem kraftvarmeværkerne og varmeaftagerne pr.  

 1. juli 1998.
Det er således ikke korrekt, når  

 skatteministeren   senest i sit brev af 18. maj 1999 til Folketingets  

 Skatteudvalg   hævder, at lovforslaget alene fastholder det  

 gældende afgiftsniveau.
Det fremgår i øvrigt af  

 ministerens egne bemærkninger, at det er i overensstemmelse med  

 gældende lovgivning at indgå en aftale som ovenfor beskrevet.
 Heri ligger jo netop også, at lovforslaget reelt har  

 tilbagevirkende kraft.
Skatteministeren peger på, at mange  

 skattelovsændringer griber ind i eksisterende retsforhold.
Som billede  

 herpå anvendes, at det fremtidige afgiftsniveau for en bil ikke vil  

 være kendt eller fastfrosset til det niveau, der var kendt på  

 købstidspunktet.
Det er vi naturligvis enige i, men det er heller ikke  

 det, der er problemstillingen.
Hvis man skal blive i billedet, ville  

 lovforslaget svare til, at man ved beregning af vægtafgift ikke  

 anvendte den bil, man aktuelt var ejer af, men derimod den bil, man pr. 1.  

 juli 1998 var ejer af.
 Det fastholdes derfor, at lovforslaget reelt har  

 tilbagevirkende kraft, som tilsidesætter bindende civilretlige aftaler,  

 der i mellemtiden er indgået mellem parterne på grundlag af den  

 gældende lovgivning, og vi hilser med tilfredshed, at skatteministeren  

 er enig i, at dette på skattelovsområdet kun bør benyttes  

 i særlige situationer.
I den forbindelse skal der peges på det  

 retssikkerhedsmæssige problem, at kravet om beskatningens  

 lovmæssighed (jf.
Grundlovens § 43) bliver indholdsløs, hvis  

 forudsigeligheden i beskatningen går tabt.
Dette vil være  

 tilfældet, såfremt lovforslag L 244 vedtages.
Den afgørende begrundelse for lovforslag L 244 er  

 ifølge ministeriet, at principaftalen om liberaliseringen af  

 elmarkedet kræver det.
Som det fremgår af den til udvalgets  

 medlemmer tidligere fremsendte juridiske vurdering fra firmaet Aros  

 Advokater, forekommer det ikke indlysende, hvorfor den kommende  

 elliberalisering kræver den foreslåede lovændring.
Der ses  

 heller ikke at være nogen teknisk begrundelse herfor.
Ministerens bemærkning om, at der i det  

 liberaliserede marked ikke længere er direkte modstridende interesser,  

 forekommer uforståelig.
Tværtimod måtte man forvente, at  

 der ikke mindst i det liberaliserede marked var modstående interesser,  

 når elproduktionen alene kan afsættes på markedet, mens  

 varmen ikke er konkurrenceudsat.
Det fastholdes, at fastlåsningen til aftaleindholdet  

 pr. 1. juli 1998 yderligere har den konsekvens, at der vil ske en  

 vilkårlig byrdefordeling.
De indgåede kontrakter mellem  

 producenter og aftagere afspejler mange individuelle forskelle, og dermed  

 opstår der forskellige afgiftsmæssige konsekvenser.
Som eksempel  

 kan det nævnes, at Amagerværket blok 3,  

 Avedøreværket og Skærbækværket ikke vil  

 få pålagt en højere afgift, idet disse værker pr. 1.  

 juli 1998 ikke som f.eks. Århus har nået det tidspunkt, hvor  

 deres aftale indebærer, at elsiden skal have » en ydelse svarende til  

 halvdelen af den sparede brændselsomkostning«.
 Denne ene formulering, som i øvrigt ikke er  

 gældende mere og heller ikke var det, da lovforslag L 244 blev fremsat,  

 er således afgørende for, om borgerne i blandt andet Århus  

 skal betale en afgift på 220 mio. kr. for brændsel, der ikke er  

 forbrugt.
 Afslutningsvis skal det i øvrigt bemærkes, at  

 lovforslaget, der som nævnt er begrundet i elloven, uden at det er  

 uddybet hvorfor, træder i kraft allerede 1. juli 1999, mens elloven i  

 sin helhed først sættes i kraft 1. januar 2000.
 Alt i alt er det indtrykket, at der ikke, som det  

 fremgår af bemærkningerne til lovforslaget, er tale om en  

 reparationslov i forhold til elloven, men derimod en reparationslov i forhold  

 til at fastholde et ifølge den nuværende lovgivning uberettiget  

 afgiftsprovenu.
 Det skal på den baggrund anbefales, at der under  

 udvalgsarbejdet foretages en kritisk vurdering af, hvorvidt liberaliseringen  

 af elmarkedet nødvendiggør lovforslaget, samt at det i  

 bekræftende fald sikres, at lovgivningen på området sker  

 med respekt for aftaler, der i overensstemmelse med gældende lovgivning  

 var indgået, før lovforslaget blev fremsat.
Med venlig hilsen Poul B.
Skou Rådmand Nils Petersen Direktør Bilag 4 Århus Kommunes talepapir brugt under foretræde  

 den 19. maj 1999 Indledning Tak fordi I vil høre på os.
Jeg vil gerne  

 først præsentere os.
Jeg tror, meget kunne have været  

 undgået, hvis vi havde haft en tættere dialog og været lidt  

 mere åben   og det er alle parter.
Det har i processen været   lad mig bruge udtrykket  

   stærkt antydet, at flere har forsøgt at snyde eller omgå  

 reglerne.
Der er ikke noget, der ligger os mere fjernt.
Faktisk støder  

 det os ganske meget.
For at forstå vores synspunkt kan det være  

 hensigtsmæssigt med lidt historie.
 Det vil jeg om ganske kort tid gennemgå, ligesom jeg  

 vil påpege tre faktuelle fejl i de svar, som er fremsendt på  

 vores akterskrivelse, og Frede Markussen vil redegøre for nogle af de  

 mere juridiske problemstillinger, herunder spørgsmålet om  

 tilbagevirkende kraft, og endelig vil jeg selv afrunde.
Forhistorie Med henblik på at reducere forbruget af kul i  

 forbindelse med varmeproduktionen blev der i Århus i årene  

 1980-85 investeret i transmissionsledning og produktionsudstyr, således  

 at den overskudsvarme, der fremkommer i forbindelse med ren elproduktion, kan  

 anvendes til at forsyne Århus m.fl. med fjernvarme.
Samproduktion betyder, at varmen som følge af  

 brændselsbesparelsen kan produceres ca. 80 mio. kr. billigere, end hvis  

 den skulle være produceret på et rent varmeproducerende  

 anlæg.
Med henblik på at kunne finansiere de store investeringer  

 blev det aftalt, at omkostningsbesparelsen frem til 1. januar 1997 fuldt ud  

 tilfaldt varmesiden.
For så vidt angår afgiftsproblematikken,  

 så er elproduktionen afgiftsfri, idet afgiften opkræves af  

 elforbruget ved stikkontakten.
Derfor betales der alene afgift af det  

 mer-brændselsforbrug, der medgår til produktionen af den  

 nødvendige fjernvarmeproduktion.
 Brændselsafgifterne er siden leveringsaftalens  

 indgåelse afregnet på basis heraf, og Told og Skat er frem til 1.  

 januar 1997 enige i disse afgiftsberegninger.
Afregningen mellem Midtkraft og Århus Kommunale  

 Værker blev principielt fastlagt i et aftalegrundlag fra 1984, hvor det  

 blev aftalt, at elsiden fra og med 1. januar 1997 skal have en ekstra ydelse  

 fra varmesiden. Ændringen skyldes ikke et ændret forbrug af  

 brændsel eller en ændret fordeling heraf, men alene en på  

 forhånd aftalt prisstigning på varmeleverancen.
Derfor blev der  

 heller ikke foretaget ændringer i afgiftsberigtigelsen.
Cirkulære af 20. august Den 20. august 1998 udsendte Told- og Skattestyrelsen et  

 cirkulære om centrale kraftværkers opgørelse og fordeling  

 af brændselsforbrug, der indebærer, at den aftalte prisstigning  

 på køb af varme på 40 mio. kr. indebærer en  

 afgiftsstigning til staten på ca. 220 mio. kr. om året.  

 Argumentet for denne voldsomme afgiftsændring er alene, at  

 prisstigningen i den gamle aftale blev knyttet op på følgende  

 formulering: »Der tilkommer elsiden en ydelse fra varmesiden svarende til  

 halvdelen af den sparede brændselsomkostning«.
Denne fortolkning er  

 indklaget for Landsskatteretten, der endnu ikke har behandlet sagen.
Ny aftale Med virkning fra 1. januar 1999 er der på  

 kommercielle vilkår indgået en ny leveringsaftale mellem  

 Midtkraft A/S og Århus Kommunale Værker.
Denne aftale knytter  

 ikke fastlæggelsen af varmeprisen op på den omtalte formulering,  

 og aftalen er herved ikke omfattet af cirkulæret af 20. august  

 1998.
 Aftalen er på sædvanlig vis anmeldt til  

 Elprisudvalget, som har bekræftet modtagelsen.
Det bemærkes i denne sammenhæng, at aftaler  

 ikke fremsendes til Elprisudvalget til godkendelse, som det tilsyneladende  

 forudsættes i lovforslaget, men netop anmeldes.
Aftalerne kan herefter  

 anvendes som grundlag, medmindre udvalget forkaster aftalen.
I svarskrivelsen fra skatteministeren står der  

 på første side: »Med hensyn til »objektivisering af  

 fordelingsnøglen« bygger lovforslaget som udgangspunkt på  

 allerede indgåede kontrakter, der var gældende den 1. juli 1998,  

 og som var godkendte af Elprisudvalget.« Som lige anført så  

 godkendes kontrakter som hovedregel ikke   de anmeldes.
Vi har ingen  

 godkendte kontrakter   overhovedet   hverken før eller efter 1. juli  

 1998   1. faktuelle fejl.
 Lovforslag L 244 om ændring af kulafgiften m.v., som  

 udvalget har til behandling, vil, for så vidt angår de  

 afgiftsmæssige problemstillinger, tilsidesætte denne aftale, idet  

 hovedindholdet af loven er, at afgifterne skal beregnes efter den kontrakt,  

 som var gældende mellem kraftvarmeværkerne og varmeaftagerne pr.  

 1. juli 1998.
Det er således ikke korrekt, når  

 skatteministeren   senest i sit brev af 18. maj 1999 til Folketingets  

 Skatteudvalg   hævder, at lovforslaget alene fastholder det  

 gældende afgiftsniveau.
Det fremgår i øvrigt af  

 ministerens egne bemærkninger, at det er i overensstemmelse med den  

 gældende lovgivning at indgå en aftale som ovenfor beskrevet.  

2. faktuelle fejl.
Da vi fra 1. januar 1999 ikke længere deler  

 kraftvarmefordelen, vil lovforslaget betyde en stigning for en almindelig  

 parcelhusejer i størrelsesordenen 2-3000 kr. om året.
 Heri ligger jo netop også, at lovforslaget reelt har  

 tilbagevirkende kraft.
 Skatteministeren peger på, at mange  

 skattelovsændringer griber ind i eksisterende retsforhold.
Den afgørende begrundelse for lovforslag L 244 er  

 ifølge ministeriet, at principaftalen om liberaliseringen af  

 elmarkedet kræver det.
Som det fremgår af den til udvalgets  

 medlemmer tidligere fremsendte juridiske vurdering fra firmaet Aros  

 Advokater, forekommer det ikke indlysende, hvorfor den kommende  

 elliberalisering kræver den foreslåede lovændring.
Der ses  

 heller ikke at være nogen teknisk begrundelse herfor.
Ministerens bemærkning om, at der i det  

 liberaliserede marked ikke længere er direkte modstridende interesser,  

 forekommer uforståelig.
Tværtimod måtte man forvente, at  

 der ikke mindst i det liberaliserede marked var modstående interesser,  

 når elproduktionen alene kan afsættes på markedet, mens  

 varmen ikke er konkurrenceudsat. 3. faktuelle fejl.
 Alt i alt er det indtrykket, at der ikke, som det  

 fremgår af bemærkningerne til lovforslaget, er tale om en  

 reparationslov i forhold til elloven, men derimod en reparationslov i forhold  

 til at fastholde et ifølge den nuværende lovgivning uberettiget  

 afgiftsprovenu.
 Det skal på den baggrund anbefales, at der under  

 udvalgsarbejdet foretages en kritisk vurdering af, hvorvidt liberaliseringen  

 af elmarkedet nødvendiggør lovforslaget, samt at det i  

 bekræftende fald sikres, at lovgivningen på området sker  

 med respekt for aftaler, der i overensstemmelse med gældende lovgivning  

 var indgået, før lovforslaget blev fremsat.
INDLÆG Lovforslaget tager som bekendt udgangspunkt i de aftaler  

 mellem kraftvarmeværk og varmeaftager, som var gældende den 1.  

 juli 1998.
 Der ses således   i hvert fald i afgiftsmæssig  

 sammenhæng   bort fra aftaler, der er indgået efter denne dato.  

 Dette er i sig selv bemærkelsesværdigt.
Det er nødvendigt et øjeblik at  

 beskæftige sig en smule med karakteren af de aftaler, der er  

 indgået mellem kraftvarmeværk og varmeaftager.
Dette sker med  

 udgangspunkt i aftalen mellem Midtkraft og Århus Kommunale  

 Værker.
 Afregningen var heri aftalt således, at  

 merbrændselsforbruget blev betalt af varmesiden og naturligvis  

 afgiftsberigtiget.
 Indtil 1. januar 1997 tilfaldt synergifordelen   kaldet  

 kraftvarmefordelen   fuldt ud varmesiden.
 Efter denne dato var der på forhånd aftalt en  

 prisstigning på varmeleverancen, idet kraftvarmefordelen herefter  

 skulle ligedeles.
 Rent teknisk udtrykkes kraftvarmefordelen som den  

 mængde brændsel, der er sparet, hvis den kombinerede produktion  

 sammenlignes med særskilt produktion af de samme mængder el og  

 varme.
 Det siger sig selv, at det faktiske forbrug af  

 brændsel er uafhængigt af, om den økonomiske værdi  

 af samproduktionen placeres alene på varmesiden eller ligedeles.
 Som bekendt er der ikke enighed mellem Skatteministeriet  

 og bl.a. Århus Kommune om, hvorvidt den ændrede deling af  

 kraftvarmefordelen har den afgiftseffekt, som fremgår af 20.  

 august-cirkulæret.
 Dette spørgsmål verserer som bekendt ved  

 Landsskatteretten og skal naturligvis ikke afgøres her.
 Der er imidlertid nogle kendsgerninger i tilknytning  

 hertil, som er ubestridte:
1. at merbrændselsforbruget gennem alle årene  

 er afgiftsberigtiget 2. at beregningen heraf indtil 1. januar 1997 er korrekt  

 ifølge Told og Skat   også i forhold til 20.  

 august-cirkulæret 3. at det stod aftalepartnerne frit for at indgå nye  

 aftaler om prisdannelsen på varme, der ikke relaterede sig til den  

 sparede brændselsmængde, men som på anden objektiv  

 måde fastlagde, at varmesiden betalte for den anvendte  

 produktionskapacitet.
Sådanne aftaler skal naturligvis anmeldes til  

 Elprisudvalget.
 Den fortolkningstvivl, der er opstået som  

 følge af formuleringen af aftalerne, kunne således ryddes af  

 vejen ved at præcisere aftalernes reelle indhold.
 Dette er sket i aftalen mellem Midtkraft og Århus  

 Kommunale Værker med virkning fra 1. januar 1999.
 Lovforslagets fastlåsning   i afgiftsmæssig  

 forstand   til kontraktsindholdet pr. 1. juli 1998 indebærer  

 således, at lovligt indgåede aftaler de facto  

 tilsidesættes.
 Lovforslaget har derfor et potentiale, der med  

 tilbagevirkende kraft ændrer den eksisterende retsstilling.
 Af fremsættelsesbemærkningerne til  

 lovforslaget fremgår som en afgørende begrundelse, at  

lovforslaget er nødvendiggjort af principaftalen om et  

 liberaliseret elmarked.
 Uanset om denne begrundelse måtte være holdbar  

 eller ej, medfører den ikke et behov for at fastfryse fordelingen af  

 brændsel til kontraktsindholdet pr. 1. juli 1998.
 I forhold til denne begrundelse er det erklærede  

 formål jo at sikre fortsat afgiftsfritagelse af brændsel til  

 elproduktion.
 Dette formål kunne lige så vel opfyldes ved at  

 lægge de gældende aftaler   f.eks. ved lovforslagets  

 fremsættelse   til grund.
 Begrundelsen for at fastfryse retstilstanden til den 1.  

 juli 1998 må derfor være en anden, nemlig at afskære de  

 afgiftsmæssige virkninger af de aftaler, der er indgået mellem  

 aftaleparterne efter 1. juli 1998   i fuld overensstemmelse med  

 gældende ret, herunder også det omstridte 20.  

 august-cirkulære.
 Hvis lovforslagets fastfrysning til  

 kontraktsgrundlaget 1. juli 1998 gennemføres, og hvis  

Skatteministeriet   mod forventning   vinder den verserende sag,  

 opnås jo, at det omstridte kontraktsgrundlag får  

 afgiftsmæssig virkning, selv om der er etableret et nyt grundlag for  

 afregningen mellem parterne, der ikke er omfattet af afgiftpålæg  

 efter 20. august-cirkulæret.
En sådan løsning kan vælges, hvis  

 formålet er at beskytte afgiftsprovenuet.
Men det kan ikke samtidig  

hævdes, at lovforslaget ikke har tilbagevirkende kraft.
 Vi forstår, at skatteministeren er enig i, at der  

 ikke på skatteområdet bør lovgives med tilbagevirkende  

 kraft, medmindre der er tale om ganske særlige situationer   typisk kun  

 til gunst for de skattepligtige.
 En sådan situation kan ikke siges at  

 foreligge.
Bilag 5 Henvendelse af 20. maj 1999 fra Århus Kommune Borgmesteren i Århus Rådmanden for Magistratens 5. Afdeling Til Skatteminister Ole Stavad Miljø- og energiminister Svend Auken Skatteudvalgets medlemmer Det Energipolitiske Udvalgs medlemmer.
Den 20. maj 1999 Vedrørende lovforslag L 244 om ændringer i  

 kulafgiftsloven Onsdag den 19. maj havde repræsentanter for  

 Århus Kommune foretræde for Folketingets Skatteudvalg m.h.p. at  

 redegøre for kommunens synspunkter på lovforslag L 244 om  

 ændringer i kulafgiftsloven.
 Foretrædet gav det indtryk, at Skatteudvalgets  

 medlemmer havde forståelse for kommunens synspunkter, men at man  

 følte sig bundet af allerede indgåede politiske aftaler på  

 el-området.
Som Borgmester og Rådmand har vi naturligvis stor  

 forståelse for, at det efter lange og vanskelige forhandlinger kan  

 være svært at ændre på indgåede forlig.
Vi  

 mener dog samtidig, at når et forlig og de deraf følgende  

 konkrete lovforslag bygger på misforståelser og samtidig  

 medfører absurde tilstande såvel afgifts- som  

 miljømæssigt, så er det de ansvarliges pligt at rette op  

 på dette.
Alt andet vil være uklædeligt for folkestyret og  

 undergrave den tillid og respekt, der bør stå om landets  

 lovgivere.
 Derfor bør der ske ændringer i lovforslag L  

 244.
Det skal ikke skjules, at vort hovedsynspunkt er, at  

 lovforslaget er unødvendigt, og evt. ændringer bør  

 afvente Skatteministeriets bebudede samlede lovpakke.
Der er intet i de  

 indgåede aftaler om elliberalisering m.v., der  

 nødvendiggør, at der er behov for at haste en så  

 kompliceret sag igennem.
 Som nævnt vil vedtagelse af L 244 få uheldige  

 og formentlig utilsigtede miljø- og afgiftsmæssige  

 konsekvenser.
For en lang række af de områder, der forsynes  

 med varme fra centrale kraftvarmeværker, betyder loven en prisstigning  

 på 25-30 pct.
Dette vil uden for al diskussion forringe denne  

 miljørigtige varmeproduktions konkurrenceevne i forhold til mere  

 miljøbelastende produktionsformer.
Rent faktisk var vi i Århus  

 ved at være i en situation, hvor det ville være en fordel for en  

 række virksomheder at gå over til fjernvarmeleverance.
Denne  

 situation ødelægges fuldstændigt med denne lovgivning.
Hertil kommer den helt barokke situation, at en vedtagelse  

 af forslaget vil indebære, at jo mere man i producentledet sparer  

 på brændselsforbruget, jo større vil den beregnede  

 kraftvarmefordel blive, og jo større vil afgiften blive.
Omvendt vil  

 et større forbrug føre til en mindre afgift.
 Da afgiften samtidig er større end prisen for kul,  

 vil loven give et incitament til at øge kulforbruget.
 Det er vor bestemte opfattelse, at der såvel i  

 Århus som ved de øvrige centrale kraftværksanlæg kan  

 gennemføres miljømæssige tiltag, der yderligere reducerer  

 brændselsforbruget ved den kombinerede produktion.
 Det vil kræve store investeringer, men med de  

 ovenfor nævnte afgiftsmæssige konsekvenser vil der ikke  

 være økonomisk incitament hertil   tværtimod.
 Dette kan næppe være lovgivernes hensigt.
 Den beskrevne situation bekræfter endvidere vort  

 synspunkt om, at der gennem det foreliggende lovforslag generelt vil ske en  

 afgiftspålæggelse af sparet brændselsforbrug.
 For så vidt angår de afgiftsmæssige  

 konsekvenser, så vil lovforslaget betyde, at fjernvarmekunderne i  

 Århus skal betale 220 mio. kr. ekstra i afgift for en kulmængde,  

 som rent faktisk ikke er forbrugt.
Af lovforslagets fremsættelsesbemærkninger  

 fremgår det, at der ikke vil være tale om nogen  

 afgiftsforhøjelse, men dette er slet og ret ikke sandt.
Faktum er, at  

 man ved at lade skæringsdatoen for, hvilke kontraktforhold der skal  

 være gældende mellem køber og sælger, være 1.  

 juli 1998 afgiftsmæssigt tilsidesætter gældende lovligt  

 indgåede kontrakter.
Der er således afgiftsmæssigt tale om  

 lovgivning med tilbagevirkende kraft.
 Midtkraft A/S og Århus Kommunale Værker har  

 med virkning fra 1. januar 1999 på kommercielle vilkår  

 indgået en kontrakt, hvorefter kraftvarmefordelen ikke deles, hvorfor  

 der jf. gældende love og cirkulærer ikke skal betales afgift af  

 den sparede brændselsmængde.
 Aftalen er fremsendt til Elprisudvalget, som har  

 bekræftet anmeldelsen den 23. februar og ikke efterfølgende har  

 gjort indsigelse.
 I konsekvens heraf er der fra og med 1. januar 1999 ikke  

 ved de månedlige afgiftsberigtigelser indbetalt en afgift på det  

 sparede brændselsforbrug, hvilket Told og Skat ikke har gjort  

 indsigelser imod.
 Med de eksisterende love og cirkulærer og de  

 indgåede aftaler kan Skatteministeriet således ikke lovligt  

 opkræve en afgift for det sparede brændelsforbrug.
 Vedtages L 244, tilsidesættes alt dette, og dermed  

 vedtager Folketinget en stigning i skatte- og afgiftstrykket.
 Af bemærkningerne til lovforslaget og af den megen  

 diskussion, der har været i forbindelse hermed, fremgår det, at  

 det ikke er hensigten at øge afgiftstrykket og gennemføre  

 miljøskadelige beslutninger, men alene at gennemføre den  

 lovgivning, der er nødvendig som følge af den kommende  

 liberalisering af el-markedet.
 Som nævnt mener vi ikke, at denne liberalisering  

 kræver de foreslåede ændringer, men hvis man i Folketinget  

 vurderer, at det er nødvendigt, så kan der peges på en  

 løsning, der både løser de miljømæssige og  

 de afgiftsmæssige problemer i forslaget.
 Dette kan gøres meget enkelt ved, at man, som det i  

 øvrigt er normal praksis, fastfryser de kontraktmæssige aftaler  

 til tidspunktet for lovforslagets ikrafttræden.
 Vi vil gerne indtrængende opfordre til, at man som  

 minimum vælger denne løsning, andet vil skade såvel  

 miljøet og Folketingets omdømme.
Med venlig hilsen Flemming Knudsen, Borgmester Poul B.
Skou, Rådmand Bilag 6 Skatteministerens kommentarer til henvendelser af 19. og  

 20. maj 1999 fra Århus Kommune og Århus Kommunes talepapir brugt  

 under foretræde den 19. maj 1999 Skatteministeriet Den 21. maj 1999 Til Folketingets Skatteudvalg Hermed fremsendes bemærkninger til henvendelser samt  

 talepapir fra Århus Kommune (L 244 - bilag 9, 10 og 12).
Ole Stavad /John Fuhrmann Underbilag Århus Kommune fremfører i deres  

 henvendelser samt i foretrædet for Skatteudvalget, at der er flere  

 faktuelle fejl i min kommentar til den første henvendelse fra  

 Århus Kommune, jf.
L 244 - bilag 8.
 For det første anfører Århus Kommune,  

 at det er fejlagtigt, når der i L 244 anvendes ordbrugen »godkendte« kontrakter.  

 Kontrakter godkendes ikke, de anmeldes.
 For det andet mener Århus Kommune ikke, at det er  

 korrekt, når jeg siger, at lovforslaget alene fastholder gældende  

 afgiftsniveau, eftersom Århus ikke længere deler  

 kraftvarmefordelen fra 1. januar 1999, men alligevel vil medføre  

 afgiftsstigninger for husholdningerne, da der skal anvendes kontrakter fra 1.  

 juli 1998.
 For det tredje anfører Århus Kommune, at  

 bemærkningen om, at der i det liberaliserede marked ikke længere  

 er modstående interesser, er uforståelig.
 Herudover fremfører Århus Kommune en  

 række andre kritikpunkter og argumenter i deres henvendelser.
 Det anføres således videre, at L 244 har  

 tilbagevirkende kraft, da der efter lovforslaget skal anvendes kontrakter,  

 der var gældende den 1. juli 1998.
 Århus Kommune bestrider også, at der skulle  

 være behov for L 244, da de nu gældende kontrakter blot kunne  

 lægges til grund.
 Århus Kommune anfører endvidere, at der er  

 miljømæssige problemer forbundet med lovforslaget, at kontrakten  

 må anses for godkendt af Elprisudvalget, og at Told og Skat ikke har  

 anfægtet  den afgift, der er indbetalt efter den 1. januar 1999.
 Endelig giver Århus Kommune sin fremstilling af  

 forløbet frem til indbringelsen af sagen for Landsskatteretten.
 Hertil bemærkes:
Indledningsvis vil jeg henvise til mit svar på den  

 første henvendelse fra Århus Kommune til Skatteudvalget, jf.
L  

 244 - bilag 8, som jeg mener giver svar på de fleste af de  

 påstande, Århus Kommune nu fremfører.
Jeg vil dog i det  

 følgende uddybe min besvarelse på ovennævnte punkter.
» Med hensyn til det, Århus Kommune kalder 1.  

 faktuelle fejl, kan jeg konstatere, at man i Århus Kommune enten ikke  

 har læst lovforslaget i sin fulde udstrækning eller bevidst  

 glemmer dele af bemærkningerne.
Der er således anført  

 følgende på side 4 i bemærkningerne til L 244:
» » Med hensyn til den 2. faktuelle fejl, jeg tilsyneladende  

 skulle have begået, kan jeg igen slå fast, at L 244 ikke har til  

 hensigt at ændre på det gældende afgiftsniveau.
 Allerede fordi den nye kontrakt er indgået på  

 et tidspunkt, hvor Midtkraft har afsat sin elproduktion til  

 markedsvilkår og derfor ikke reelt har indregnet i de faktiske  

 elpriser, er der behov for at anvende den gamle kontrakt, jf. også  

 nedenfor.
» Endelig for det tredje er det for mig særdeles  

 klart, at elliberaliseringen må medføre lovgivning på  

 kraftvarmeområdet.
Som det fremgår af mit tidligere svar, vil en  

 aftalt fordeling af brændsel (eller andre produktionsomkostninger) ikke  

 have betydning for elprisen på et liberaliseret marked.
Elsiden har  

 således ikke længere den samme tilskyndelse til at opnå en  

 rimelig fordeling af brændslet som ved omkostningsbestemte  

 elpriser.
De gældende regler for beregningen af afgifterne er  

 baseret på, at der er disse modstående interesser, samt at  

 priserne på el- og varmeområdet overvåges af Elprisudvalget  

 m.v.
Dette er, som det fremgår, ikke længere tilfældet.
Der  

 er således ikke længere nogen regulerende mekanisme i  

 lovgivningen.
Hertil kommer, at der, når elektriciteten nu  

 afsættes til markedsbestemte priser, ikke længere er tale om, at  

 der overhovedet foretages nogen indregning af omkostninger i den elpris, som  

 der faktisk sælges til på det liberaliserede elmarked.
Med  

 liberaliseringen af elmarkedet mister »indregnet i  

 elprisen« dermed sin mening, og dette må der  

 selvfølgelig rettes op på ved ny lovgivning, sådan som det  

 foreslås i L 244.
Tilbagevirkende kraft Jeg kan også konstatere, at Århus Kommune  

 må have en anden opfattelse af formuleringen tilbagevirkende kraft end  

 jeg.
Jeg kan således fastholde, at L 244 ikke har  

 tilbagevirkende kraft, da lovforslaget alene vil have virkning fra 1.  

 juli 1999, jf. lovforslagets § 5. L 244 har alene virkning for den  

fremtidige betaling af afgift.
Det er korrekt, at der bruges et »historisk« grundlag for  

 beregningen af, hvor meget brændsel som skal fritages for  

 afgiftsberegningen.
I bemærkningerne til lovforslaget er redegjort  

 herfor på side 5:
» Datoen den 1. juli 1998 er valgt ud fra det hensyn, at der  

 på dette tidspunkt har været modstående interesser mellem  

 elektricitets- og varmesiden.
Disse modstående interesser har bl.a.  

 kunnet sikre en rimelig fordeling af omkostningerne til produktionen af  

 henholdsvis elektricitet og varme, herunder også fordelingen af  

 brændslerne.
Samtidig har fordelingen været overvåget af  

 Elprisudvalget.
Dermed er de principper, der ligger til grund for disse  

 kontrakter, anvendelige i afgiftslovgivningen.« Det er endvidere anført side 5 i  

 bemærkningerne til L 244, at Skatteministeriet vil acceptere, at en  

 endelig dom, som underkender Skatteministeriets synspunkt om  

 kraftvarmefordelens placering i afgiftsmæssig henseende,  

 medfører en forpligtigelse for afgiftsmyndighederne til at genoptage  

 og ændre afgiftsansættelser, svarende til den ansættelse,  

 hvor myndighederne er blevet underkendt.
 Med andre ord vil en sådan dom også have  

 betydning for afgiftsbetalingen efter 1. juli 1999.
Miljømæssige problemer Der er med forslaget tale om en fortsættelse af de  

 gældende afgiftsregler på området.
Det betyder også,  

 at der ikke i sig selv er særlige miljømæssige problemer  

 forbundet med forslaget.
Hvis det er delingen af kraftvarmefordelen, der  

 henvises til som et miljømæssigt problem, må man sige, at  

 så har det problem været der hele tiden.
Som jeg også har  

 anført i min kommentar til henvendelsen fra Danske  

 Kraftvarmeværkers Forening (L 244 - bilag 6), er der tale om en  

 række afvejninger, ikke mindst af fordelingsmæssige hensyn,  

 når vi taler om afgiftsbelastningen og de miljømæssige  

 virkninger.
Sagt på en anden måde kan man med afgiftsreglerne  

 sagtens favorisere de mest effektive værker, men det bliver med store  

 fordelingsmæssige konsekvenser for varmekunderne i de områder,  

 hvor værkerne ikke er så effektive.
Jeg mener, at der med de  

 gældende regler er et fornuftigt snit mellem afgifter og incitament til  

 miljørigtige besparelser ved varme- og elproduktion og på den  

 anden side balancen mellem effektive og mindre effektive værker.
Kontrakten må anses for godkendt af Elprisudvalget,  

 og Told og Skat har ikke anfægtet den afgift, der er indbetalt efter 1.  

 januar 1999 Med hensyn til, at kontrakten er godkendt i  

 Elprisudvalget, henviser jeg til min besvarelse på  

 spørgsmål 1. Det har som anført der ikke været  

 muligt at få oplyst, om kontrakten er eller vil blive behandlet i  

 Elprisudvalget, som nedlægges om kort tid.
Det har imidlertid mindre  

 betydning, når det samtidig af oplysninger, som foreligger for  

 Skatteministeriet, fremgår, at tæt ved 100 pct. af den jyske  

 elproduktion allerede fra den 1. januar 1999 blev afsat til markedspriser.  

 Dermed er afgiftslovens bestemmelse om »indregnet  

 i elprisen« jo netop ikke opfyldt og kan ikke  

 opfyldes.
Derfor er det nødvendigt med denne reparationslov, og derfor  

 er det nødvendigt at bruge kontrakterne fra 1. juli 1998. Disse  

 kontrakter er indgået på et tidspunkt, hvor en mindre del af  

 elproduktionen blev afsat til markedspriser, og hvor »indregnet i elprisen«  

 således havde betydning også i praksis.
Told og Skat har den 18. februar 1999 modtaget den nye  

 kontrakt fra Midtkraft.
Kontrakten vurderes i øjeblikket i Told og  

 Skat sammen med andre afgiftsspørgsmål på dette  

 område, således at der meget snart kan træffes  

 afgørelse i sagen.
Der er således ikke tale om accept af den  

 anvendte fremgangsmåde, blot fordi værkets indbetaling af afgift  

 er modtaget.
» Med hensyn til Århus Kommunes fremstilling af  

 forløbet op til indbringelsen af klagen til Landsskatteretten er det  

 interessant at konstatere, at man erkender, at man fra 1. januar 1997 har  

 delt kraftvarmefordelen mellem el- og varmesiden, og at det samtidig var  

 aftalt, at dette skulle medføre ændringer i priserne.
Fra dette  

 tidspunkt har varmesiden således haft omkostninger til et større  

 brændselsforbrug end tidligere, og elsiden har haft tilsvarende lavere  

 omkostninger til brændsel.
 Da princippet i afgiftslovgivningen netop er, at afgiften  

 skal følge den fordeling, værkerne selv har anvendt, og som  

 kommer til udtryk ved de brændselsmængder, der indregnes i  

 elprisen, må denne ændrede fordeling af brændslet mellem  

 el- og varmesiden således også efter Skatteministeriets mening  

 få afgiftsmæssig virkning.
Da sagen nu er indklaget for Landsskatteretten, skal jeg  

 ikke her gå dybere ind i en diskussion af den konkrete sag.
Men jeg kan  

 dog tilføje, at told- og skattemyndighederne allerede i løbet  

 af 1996 og i god tid før 1. januar 1997 henvendte sig til Midtkraft og  

 gjorde opmærksom på, at man skulle huske at ændre  

 afgiftsangivelsen fra dette tidspunkt, eftersom kraftvarmefordelen nu skulle  

 deles mellem el- og varmesiden.
