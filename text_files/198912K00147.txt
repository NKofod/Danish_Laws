Nr LSF 147 Forslag til Lov om krigsmateriel m.v.
Fremsat af justitsministeren (Engell) den 17. januar 1990 Vedtaget ved tredjebehandling den 22. maj 1990 Lov nr. 400 af 13/06/1990 § 1. Lovens regler om krigsmateriel finder anvendelse på:
 1) Materiel, som er konstrueret til militær anvendelse, og som ikke finder  

 civil anvendelse.
 2) Skydevåben bortset fra våben, der er specielt konstrueret til jagtbrug,  

 sportsbrug eller lignende.
 3) Ammunition, som kan anvendes til militære formål.
 4) Krudt og sprængstoffer.
 5) Komponenter og dele, som er konstrueret til at anvendes i materiel m.v.  

 som nævnt ovenfor, og som ikke finder civil anvendelse.
 Stk. 2. Virksomheder, som staten ejer, er ikke omfattet af loven.
§ 2. Krigsmateriel må kun fremstilles, hvis justitsministeren  

 giver tilladelse dertil.
Justitsministeren fastsætter de nærmere vilkår for  

 tilladelsen.
 Stk. 2. Tilladelse kan kun gives til virksomheder, der opfylder  

 betingelserne i §§ 4-6.
 Stk. 3. Justitsministeren kan fastsætte regler om form og indhold  

 for ansøgninger om tilladelse.
 § 3. En tilladelse efter § 2, stk. 1, kan tilbagekaldes, når  

 særlige forhold taler derfor.
§ 4. Krigsmateriel må fremstilles i personligt drevne  

 virksomheder, hvis indehaveren er dansk statsborger.
Aktieselskaber,  

 anpartsselskaber, andelsselskaber eller lignende, som fremstiller  

 krigsmateriel, skal have hjemsted i Danmark.
 § 5. Direktører og tegningsberettigede medarbejdere i  

 virksomheder, som fremstiller krigsmateriel, skal være danske statsborgere.  

 Mindst 80 pct. af bestyrelsesmedlemmerne skal ligeledes være danske  

 statsborgere.
§ 6. I en virksomhed, som fremstiller krigsmateriel, skal mindst  

 60 pct. af selskabskapitalen være dansk ejet.
Udlændinge må dog tilsammen kun  

 eje en så stor del af selskabskapitalen i et selskab eller lignende, at de  

 tilsammen højst repræsenterer 20 pct. af stemmerne.
 Stk. 2. Udlændinge må i øvrigt ikke gennem besiddelse af kapital  

 eller på anden måde udøve bestemmende indflydelse på en virksomhed, der  

 producerer krigsmateriel.
 Stk. 3. Aktierne i et selskab, som fremstiller krigsmateriel, skal  

 udstedes på navn.
 § 7. Virksomheder, som fremstiller krigsmateriel, må kun optage  

 udenlandske lån eller lån med udenlandsk garanti med samtykke fra  

 justitsministeren.
 § 8. Justitsministeren afgiver hvert år til Det Udenrigspolitiske  

 Nævn en beretning om antallet af tilladelser efter § 2 til fremstilling af  

 krigsmateriel samt om, hvilke former for krigsmateriel tilladelserne  

 omfatter.
 § 9. Justitsministeren kan fastsætte regler om salg af  

 krigsmateriel, herunder om, at salg kun må ske med ministerens tilladelse.
 § 10. Virksomheder, som fremstiller krigsmateriel, er underkastet  

 tilsyn af Statens Våbenkontrol.
 Stk. 2. Statens Våbenkontrol består af 5 medlemmer.  

 Justitsministeren udnævner våbenkontrollens formand, forsvarsministeren  

 udnævner 2 medlemmer, og industriministeren og økonomiministeren udnævner  

 hver 1 medlem.
 Stk. 3. Justitsministeren kan fastsætte en forretningsorden for  

 våbenkontrollen.
 § 11. Virksomheder, som fremstiller krigsmateriel, skal efter  

 anmodning give Statens Våbenkontrol enhver oplysning om virksomheden og dens  

 produktion, herunder om økonomiske og regnskabsmæssige forhold.  

 Våbenkontrollen har adgang til forretningsbøger af enhver art, aktiebøger,  

 regnskabsbilag, kontrakter og andet materiale, som efter våbenkontrollens  

 skøn er nødvendigt for våbenkontrollen.
 Stk. 2. Virksomheden skal senest 3 måneder efter regnskabsårets  

 slutning indsende årsregnskab til våbenkontrollen.
 § 12. Statens Våbenkontrol eller de personer, som våbenkontrollen  

 bemyndiger dertil, har, hvis det skønnes nødvendigt, til enhver tid uden  

 retskendelse og mod behørig legitimation adgang til virksomheder, der  

 fremstiller krigsmateriel, med henblik på at tilvejebringe oplysninger til  

 brug for våbenkontrollens virksomhed.
 Stk. 2. Ansatte i virksomheden og dens indehaver skal efter  

 våbenkontrollens bestemmelser yde våbenkontrollen vejledning og hjælp under  

 tilsyn efter stk. 1.
 § 13. Justitsministeren fastsætter regler om, at virksomheder, som  

 har tilladelse til fremstilling af krigsmateriel, skal betale en årlig afgift  

 til dækning af omkostningerne ved administrationen af denne lov.
§ 14. Justitsministeren kan tillade, at en virksomhed, som  

 fremstiller krigsmateriel, er undtaget fra bestemmelserne i §§ 2-7, hvis den 1) kun i ringe omfang fremstiller krigsmateriel, 2) udelukkende fremstiller sprængstoffer eller krudt eller 3) udelukkende beskæftiger sig med underordnede delprocesser i  

 fremstillingen.
 Stk. 2. En tilladelse efter stk. 1 kan tilbagekaldes, hvis særlige  

 forhold taler derfor.
§ 15. Med bøde eller hæfte straffes den, der 1) overtræder § 2, stk. 1, § 7, § 12, stk. 2, 2) tilsidesætter vilkår for en tilladelse eller 3) undlader efter anmodning at give oplysninger m.v. til Statens  

 Våbenkontrol.
 Stk. 2. Straffen kan under skærpende omstændigheder stige til  

 fængsel i indtil 1 år.
 Stk. 3. I forskrifter, der udstedes efter loven, kan der  

 fastsættes straf af bøde for overtrædelse af bestemmelser i forskrifterne.
 Stk. 4. Er overtrædelsen begået af et aktieselskab, andelsselskab,  

 anpartsselskab eller lignende, kan der pålægges selskabet som sådant  

 bødeansvar.
 § 16. I lov om arbejdsformidling og arbejdsløshedsforsikring m.v.,  

 jf. lovbekendtgørelse nr. 510 af 19. juli 1989, som ændret ved lov nr. 840 af  

 20. december 1989, foretages følgende ændringer:
 1. I § 63 indsættes efter stk. 2 som nyt stykke:
» Stk. 3. Et medlem, der nægter at medvirke til udvikling og  

 produktion af krigsmateriel, jf. lov om krigsmateriel m.v., anses for at have  

 en fyldestgørende grund til at undlade at overtage arbejde eller ophøre med  

 arbejdet, jf. stk. 1.« Stk. 3-6 bliver herefter stk. 4-7.
 2. I § 63, stk. 5, der bliver stk. 6, ændres »stk. 1,  

 3 og 4« til: »stk. 1, 3, 4 og 5«.
 3. I § 63, stk. 6, der bliver stk. 7, ændres to steder  

 »stk. 1, 3, 4 og 5« til: »stk. 1 og 3-6«.
 4. Efter § 94 indsættes:
» § 94 a.
Direktøren for Arbejdsløshedsforsikringen kan  

 fastsætte regler om tavshedspligt for oplysninger i sager om ret til dagpenge  

 til medlemmer, der nægter at medvirke til udvikling og produktion af  

 krigsmateriel.
Stk. 2. Fastsættes der efter stk. 1 regler om tavshedspligt,  

 finder straffelovens § 152 og §§ 152 c-152 e tilsvarende anvendelse på  

 overtrædelse af sådanne regler.« § 17. I bistandsloven, jf. lovbekendtgørelse nr. 637 af 27.  

 september 1989, som ændret senest ved lov nr. 256 af 25. april 1990,  

 foretages følgende ændringer:
 1. I § 40 indsættes efter stk. 1 som nyt stykke:
» Stk. 2. Den, som nægter at medvirke til udvikling og  

 produktion af krigsmateriel, fortaber ikke herved retten til ydelse af  

 hjælp.« Stk. 2 og 3 bliver herefter stk. 3 og 4.
 2. I § 40, stk. 3, der bliver stk. 4, ændres »stk. 2,  

 1. pkt.« til: »stk. 3, 1. pkt.«.
 § 18. I våbenloven, jf. lovbekendtgørelse nr. 529 af 11. december  

 1985, som ændret ved lov nr. 861 af 23. december 1987 og lov nr. 62 af 7.  

 februar 1990, foretages følgende ændringer:
 1. § 2 c, stk. 1, affattes således:
»Justitsministeren kan fastsætte regler om, at skytteforeninger under  

 De Danske Skytte-, Gymnastik- og Idrætsforeningers Skyttegruppe,  

 skytteforeninger under Dansk Skytte Union og skytteforeninger under Dansk  

 Firmaidrætsforbund kan give våbenpåtegning på foreningens medlemsbeviser til  

 skydevåben, der er optaget på Skyttegruppens, Unionens eller  

 Firmaidrætsforbundets skydeprogrammer.« 2. I § 3 indsættes efter stk. 2 som nyt stykke:
 » Stk. 3. Justitsministeren eller den, ministeren bemyndiger  

 dertil, har, hvis det skønnes nødvendigt, til enhver tid mod behørig  

 legitimation uden retskendelse adgang til kontrol af:
 1) Våbensamlinger.
 2) Våbenlagre og våbenbøger hos våbenhandlere.
3) Krudtoplaget hos personer, der har tilladelse til genopladning af  

 ammunition eller til køb af sortkrudt, fænghætter m.v.« Stk. 3-4 bliver herefter stk. 4-5.
 3. § 3, stk. 3, 2. pkt., som bliver stk. 4, 2. pkt.,  

 affattes således:
»Forinden der fastsættes sådanne bestemmelser vedrørende  

 skytteforeninger under De Danske Skytte-, Gymnastik- og Idrætsforeningers  

 Skyttegruppe, skytteforeninger under Dansk Skytte Union og skytteforeninger  

 under Dansk Firmaidrætsforbund, skal der så vidt muligt forhandles med  

 Skyttegruppen, Unionen og Firmaidrætsforbundet.« 4. § 9, stk. 2, affattes således:
» Stk. 2. Skytteforeninger under De Danske Skytte-, Gymnastik-  

 og Idrætsforeningers Skyttegruppe, skytteforeninger under Dansk Skytte Union  

 og skytteforeninger under Dansk Firmaidrætsforbund kan uanset § 2, stk. 1,  

 anskaffe og besidde våben, der er optaget på Skyttegruppens, Unionens eller  

 Firmaidrætsforbundets skydeprogrammer, samt piber, låsestole og baskyler til  

 de nævnte våben og ammunition dertil.
Justitsministeren kan fastsætte regler  

 herom samt om registrering af de nævnte våben m.v.« 5. I § 10, stk. 4, ændres »§ 73« til  

 »kapitel 73«.
 § 19. Loven træder i kraft den 1. oktober 1990.
 Stk. 2. Lov om kontrol med tilvirkning af krigsmateriel m.m., jf.  

 lovbekendtgørelse nr. 626 af 15. september 1986, ophæves.
 Stk. 3. Tilladelser til fremstilling af krigsmateriel, som er  

 meddelt, bortfalder ikke ved lovens ikrafttræden.
§ 20. Loven gælder ikke for Færøerne og Grønland.
Loven kan ved  

 kongelig anordning sættes i kraft for Færøerne eller Grønland med de  

 afvigelser, som landsdelenes særlige forhold tilsiger.
Oprindeligt fremsat forslag § 1. Lovens regler om krigsmateriel finder anvendelse på:
 1) Materiel, som er konstrueret til militær anvendelse, og som ikke finder  

 civil anvendelse.
 2) Skydevåben, bortset fra våben der er specielt konstrueret til jagtbrug,  

 sportsbrug eller lignende.
 3) Ammunition, som kan anvendes til militære formål.
 4) Krudt og sprængstoffer.
 5) Komponenter og dele, som er konstrueret til at anvendes i materiel  

 m.v., som nævnt ovenfor, og som ikke finder civil anvendelse.
 Stk. 2. Virksomheder, som staten ejer, er ikke omfattet af loven.
§ 2. Krigsmateriel må kun fremstilles, hvis justitsministeren giver  

 tilladelse dertil.
Justitsministeren fastsætter de nærmere vilkår for  

 tilladelsen.
 Stk. 2. Tilladelse kan kun gives til virksomheder, der opfylder  

 betingelserne i §§ 4-6.
 Stk. 3. Justitsministeren kan fastsætte regler om form og indhold for  

 ansøgninger om tilladelse.
 § 3. En tilladelse efter § 2, stk. 1, kan tilbagekaldes, når særlige  

 forhold taler derfor.
§ 4. Krigsmateriel må fremstilles i personligt drevne virksomheder, hvis  

 indehaveren er dansk statsborger.
Aktieselskaber, anpartsselskaber,  

 andelsselskaber eller lignende, som fremstiller krigsmateriel, skal have  

 hjemsted i Danmark.
§ 5. Direktører og prokurister i virksomheder, som fremstiller  

 krigsmateriel, skal være danske statsborgere.
Mindst 80 pct. af  

 bestyrelsesmedlemmerne skal ligeledes være danske statsborgere.
§ 6. I en virksomhed, som fremstiller krigsmateriel, skal mindst 60 pct.  

 af selskabskapitalen være dansk ejet.
Udlændinge må dog tilsammen kun eje en  

 så stor del af selskabskapitalen i et selskab eller lignende, at de tilsammen  

 højst repræsenterer 20 pct. af stemmerne.
 Stk. 2. Udlændinge må i øvrigt ikke gennem besiddelse af kapital eller på  

 anden måde udøve bestemmende indflydelse på en virksomhed, der producerer  

 krigsmateriel.
 Stk. 3. Aktierne i et selskab, som fremstiller krigsmateriel, skal  

 udstedes på navn.
 § 7. Virksomheder, som fremstiller krigsmateriel, må kun optage  

 udenlandske lån eller lån med udenlandsk garanti med samtykke fra  

 justitsministeren.
 § 8. Justitsministeren afgiver hvert år til det udenrigspolitiske nævn en  

 beretning om antallet af tilladelser efter § 2 til fremstilling af  

 krigsmateriel, samt om hvilke former for krigsmateriel, tilladelserne  

 omfatter.
 § 9. Justitsministeren kan fastsætte regler om salg af krigsmateriel,  

 herunder om at salg kun må ske med ministerens tilladelse.
 § 10. Virksomheder, som fremstiller krigsmateriel, er underkastet tilsyn  

 af Statens Våbenkontrol.
Stk. 2. Statens Våbenkontrol består af 5 medlemmer.
Justitsministeren  

 udnævner våbenkontrollens formand, forsvarsministeren udnævner 2 medlemmer og  

 industriministeren og økonomiministeren udnævner hver 1 medlem.
 Stk. 3. Justitsministeren kan fastsætte en forretningsorden for  

 våbenkontrollen.
 § 11. Virksomheder, som fremstiller krigsmateriel, skal efter anmodning  

 give Statens Våbenkontrol enhver oplysning om virksomheden og dens  

 produktion, herunder om økonomiske og regnskabsmæssige forhold.  

 Våbenkontrollen har adgang til forretningsbøger af enhver art, aktiebøger,  

 regnskabsbilag, kontrakter og andet materiale, som efter våbenkontrollens  

 skøn er nødvendigt for våbenkontrollen.
 Stk. 2. Virksomheden skal senest 3 måneder efter regnskabsårets slutning  

 indsende årsregnskab til våbenkontrollen.
 § 12. Statens Våbenkontrol eller de personer, som våbenkontrollen  

 bemyndiger dertil, har, hvis det skønnes nødvendigt, til enhver tid uden  

 retskendelse og mod behørig legitimation adgang til virksomheder, der  

 fremstiller krigsmateriel, med henblik på at tilvejebringe oplysninger til  

 brug for våbenkontrollens virksomhed.
 Stk. 2. Ansatte i virksomheden og dens indehaver skal efter  

 våbenkontrollens bestemmelser yde våbenkontrollen vejledning og hjælp under  

 tilsyn efter stk. 1.
 § 13. Justitsministeren fastsætter regler om, at virksomheder, som har  

 tilladelse til fremstilling af krigsmateriel, skal betale en årlig afgift til  

 dækning af omkostningerne ved administrationen af denne lov.
§ 14. Justitsministeren kan tillade, at en virksomhed, som fremstiller  

 krigsmateriel, er undtaget fra bestemmelserne i §§ 2-7, hvis den 1) kun i ringe omfang fremstiller krigsmateriel, 2) udelukkende fremstiller sprængstoffer eller krudt, eller 3) udelukkende beskæftiger sig med underordnede delprocesser i  

 fremstillingen.
 Stk. 2. En tilladelse efter stk. 1 kan tilbagekaldes, hvis særlige forhold  

 taler derfor.
§ 15. Med bøde eller hæfte straffes den, der 1) overtræder § 2, stk. 1, § 7, § 12, stk. 2, 2) tilsidesætter vilkår for en tilladelse, eller 3) undlader efter anmodning at give oplysninger m.v. til Statens  

 Våbenkontrol.
 Stk. 2. Straffen kan under skærpende omstændigheder stige til fængsel i  

 indtil 1 år.
 Stk. 3. I forskrifter, der udstedes efter loven, kan der fastsættes straf  

 af bøde for overtrædelse af bestemmelser i forskrifterne.
 Stk. 4. Er overtrædelsen begået af et aktieselskab, andelsselskab,  

 anpartsselskab eller lignende, kan der pålægges selskabet som sådant  

 bødeansvar.
 § 16. I lov om arbejdsformidling og arbejdsløshedsforsikring m.v., jf.  

 lovbekendtgørelse nr. 510 af 19. juli 1989, foretages følgende ændringer:
 1. I § 63 indsættes efter stk. 2, som nyt stykke:
» Stk. 3. Et medlem, der nægter at medvirke til udvikling og  

 produktion af krigsmateriel, jf. lov om krigsmateriel m.v., anses for at have  

 en fyldestgørende grund til at undlade at overtage arbejde eller ophøre med  

 arbejdet, jf. stk. 1.« Stk. 3-6 bliver herefter stk. 4-7.
 2. I § 63, stk. 5, der bliver stk. 6, ændres »stk. 1, 3 og  

 4« til: »stk. 1, 3, 4 og 5«.
 3. I § 63, stk. 6, der bliver stk. 7, ændres to steder »stk.,  

 1, 3, 4 og 5« til: »stk. 1 og 3-6«.
 4. Efter § 94 indsættes:
» § 94 a.
Direktøren for Arbejdsløshedsforsikringen kan  

 fastsætte regler om tavshedspligt for oplysninger i sager om ret til dagpenge  

 til medlemmer, der nægter at medvirke til udvikling og produktion af  

 krigsmateriel.
 Stk. 2. Fastsættes der efter stk. 1 regler om tavshedspligt, finder  

 straffelovens § 152 og §§ 152c-152e tilsvarende anvendelse på overtrædelse af  

 sådanne regler.«.
 § 17. I bistandsloven, jf. lovbekendtgørelse nr. 171 af 25. marts 1987,  

 som ændret senest ved lov nr. 389 af 7. juni 1989, foretages følgende  

 ændringer:
 1. I § 40 indsættes efter stk. 1 som nyt stykke:
 » Stk. 2. Den, som nægter at medvirke til udvikling og  

 produktion af krigsmateriel, fortaber ikke herved retten til ydelse af  

 hjælp.«.
 Stk. 2 og 3 bliver herefter stk. 3 og 4.
 2. I § 40, stk. 3, der bliver stk. 4, ændres »stk. 2, 1.  

 pkt.« til: »stk. 3, 1. pkt.«.
 § 18. I våbenloven, jf. lovbekendtgørelse nr. 529 af 11. december 1985 som  

 ændret ved lov nr. 861 af 23. december 1987, foretages følgende ændringer:
 1. § 2 c, stk. 1, affattes således:
»Justitsministeren kan fastsætte regler om, at skytteforeninger under  

 De Danske Skytte-, Gymnastik- og Idrætsforeningers Skyttegruppe,  

 skytteforeninger under Dansk Skytte Union og skytteforeninger under Dansk  

 Firmaidrætsforbund kan give våbenpåtegning på foreningens medlemsbeviser til  

 skydevåben, der er optaget på Skyttegruppens, Unionens eller  

 Firmaidrætsforbundets skydeprogrammer.« 2. I § 3 indsættes efter stk. 2 som nyt stykke:
 » Stk. 3. Justitsministeren eller den, ministeren bemyndiger  

 dertil, har, hvis det skønnes nødvendigt, til enhver tid mod behørig  

 legitimation uden retskendelse adgang til kontrol af:
 1) Våbensamlinger.
 2) Våbenlagre og våbenbøger hos våbenhandlere.
3) Krudtoplaget hos personer, der har tilladelse til genopladning af  

 ammunition eller til køb af sortkrudt, fænghætter m.v.« Stk. 3-4 bliver herefter stk. 4-5.
 3. § 3, stk. 3, 2. pkt., som bliver stk. 4, 2. pkt., affattes  

 således:
»Forinden der fastsættes sådanne bestemmelser vedrørende  

 skytteforeninger under De Danske Skytte-, Gymnastik- og Idrætsforeningers  

 Skyttegruppe, skytteforeninger under Dansk Skytte Union og skytteforeninger  

 under Dansk Firmaidrætsforbund, skal der så vidt muligt forhandles med  

 Skyttegruppen, Unionen og Firmaidrætsforbundet.« 4. § 9, stk. 2, affattes således:
» Stk. 2. Skytteforeninger under De Danske Skytte-, Gymnastik-  

 og Idrætsforeningers Skyttegruppe, skytteforeninger under Dansk Skytte Union  

 og skytteforeninger under Dansk Firmaidrætsforbund kan uanset § 2, stk. 1,  

 anskaffe og besidde våben, der er optaget på Skyttegruppens, Unionens eller  

 Firmaidrætsforbundets skydeprogrammer, samt piber, låsestole og baskyler til  

 de nævnte våben og ammunition dertil.
Justitsministeren kan fastsætte regler  

 herom samt om registrering af de nævnte våben m.v.« 5. I § 10, stk. 4 ændres »§ 73« til »kapitel  

 73«.
 § 19. Loven træder i kraft den 1. april 1990.
 Stk. 2. Lov om kontrol med tilvirkning af krigsmateriel m.m., jf.  

 lovbekendtgørelse nr. 626 af 15. september 1986, ophæves.
 Stk. 3. Tilladelser til fremstilling af krigsmateriel, som er meddelt,  

 bortfalder ikke ved lovens ikrafttræden.
§ 20. Loven gælder ikke for Færøerne og Grønland.
Loven kan ved kongelig  

 anordning sættes i kraft for Færøerne eller Grønland med de afvigelser, som  

 landsdelenes særlige forhold tilsiger.
Bemærkninger til lovforslaget Almindelige bemærkninger 1. Lovforslaget er en genfremsættelse af lovforslag nr.
L 46 som blev  

 fremsat den 11. oktober 1988. 1. behandlingen er gengivet i Folketingstidende  

 1988/89, Folketingets forhandlinger, sp. 636 ff.
Retsudvalget afgav  

 betænkning over forslaget den 18. maj 1989.2. behandlingen er gengivet i  

 Folketingstidende 1988/89 a.st., sp. 10892 f. 3. behandlingen er gengivet i  

 Folketingstidende 1988/89 a.st., sp. 11409 ff.
Der er i forhold til det tidligere lovforslag foretaget enkelte  

 lovtekniske ændringer.
Herudover er der foretaget visse ændringer i  

 våbenloven, jf. pkt. 6. Endelig er bestemmelsen i det tidligere forslags § 17  

 om ændringer i våbenlovens eksportbestemmelse udgået.
Der henvises herved til  

 lovforslagets almindelige bemærkninger, pkt. 5.
Det tidligere lovforslag havde baggrund i folketingsbeslutning af 19. maj  

 1987 (B99 blad nr. 916) om produktion og eksport af krigsmateriel ved hvilken  

 regeringen blev opfordret til at fremsætte forslag til revision af lov om  

 kontrol med tilvirkning af krigsmateriel m.m., jf. lovbekendtgørelse nr. 626  

 af 15. september 1986. Beslutningsforslaget indeholdt de nærmere  

 retningslinier for lovforslaget.
Forslaget til folketingsbeslutning blev  

 fremsat den 22. januar 1987, Folketingstidende 1986/87, Folketingets  

 forhandlinger, sp. 5859, 1. behandlingen er gengivet i Folketingstidende  

 1986/87, a.st. sp. 7810 ff.
Retsudvalget afgav betænkning over forslaget den  

 14. maj 1987 (B 99 blad nr. 909). 2. behandlingen er gengivet a.st. sp. 11875  

 ff.
2. Ved lovforslagets udarbejdelse er udgangspunktet taget i den gældende  

 lov og de forslag, der er nævnt i folketingsbeslutningen.
Endvidere er der  

 foretaget forskellige ændringer i den gældende lovgivning på mindre  

 væsentlige punkter.
Disse ændringer er der redegjort for i bemærkningerne til  

 de enkelte bestemmelser.
Endelig har der fundet en vis modernisering sted af  

 lovteksten.
 Den gældende lov, jf. lovbekendtgørelse nr. 626 af 15. september 1986, er  

 optaget som bilag til lovforslaget.
3. Efter folketingsbeslutningen skal der indføres en tidssvarende  

 definition i loven af, hvad der forstås ved krigsmateriel.
Lovforslaget  

 indeholder i overensstemmelse hermed i § 1 en afgrænsning af begrebet  

 krigsmateriel.
Dette begreb er efter de gældende regler fastlagt ved  

 anordning nr. 238 af 16. juli 1937 om, hvad der forstås ved krigsmateriel.  

 Anordningen omfatter de typer af krigsmateriel, man kendte i 1937, og nogle  

 dele hertil.
Krigsmateriel af nyere dato, samt visse dele til sådant  

 krigsmateriel, er i et vist omfang i praksis anset for omfattet af  

 krigsmaterielbegrebet.
Afgørende for, om dele til krigsmateriel i praksis er  

 blevet anset for omfattet af lovens bestemmelser, har været, om delene  

 udelukkende har fundet anvendelse til militær brug, eller om de tillige har  

 en civil anvendelse.
Lovforslaget betyder på dette punkt, at spørgsmålet om,  

 hvad der omfattes af loven, bestemmes efter nogle generelle kriterier.
 4. Ved lovforslagets § 2 fastholdes kravet om, at krigsmateriel kun må  

 fremstilles med tilladelse fra justitsministeren.
Efter den gældende lov om kontrol med tilvirkning af krigsmateriel m.m.  

 kan tilladelse kun gives til virksomheder, der er 100 pct. dansk ejet og  

 ledet.
Gennemførelsen i sin tid af denne regel, skal ses i sammenhæng med den  

 særlige situation i 1937, hvor man lagde afgørende vægt på at hindre tysk  

 indflydelse på dansk krigsmaterielproduktion.
Dertil kom, at kravet ikke  

 havde synderlig betydning for dansk industri, der, så vidt vides, ikke på  

 daværende tidspunkt indgik i internationalt samarbejde om produktion af  

 krigsmateriel.
Under udarbejdelsen af lovforslaget har Industrirådet redegjort for  

 nødvendigheden af, at kapitalkravet lempes.
Også Industriministeriet og  

 Udenrigsministeriet har peget på det ønskelige i en lempelse af  

 kapitalkravet.
Bestemmelsen om, at hele kapitalen skal være på danske hænder, har ikke  

 betydning for danske myndigheders muligheder for at sikre, at danske  

 interesser varetages i forbindelse med produktionen.
Sikringen heraf må ske  

 gennem reglerne om kontrol med virksomhedernes produktion og reglerne om  

 eksport af krigsmateriel.
Det stigende internationale samarbejde navnlig i  

 såvel Nato-regi som blandt de europæiske Nato-lande om udvikling og  

 produktion af krigsmateriel tilsiger, at der åbnes mulighed for, at  

 udenlandsk kapital - i hvert fald i begrænset omfang - kan indgå som  

 ansvarlig kapital i danske virksomheder, der har produktionstilladelse.
Et samarbejde om udvikling og produktion af krigsmateriel åbner endvidere  

 mulighed for udveksling af teknologisk viden af betydelig interesse også for  

 danske virksomheders civile produktion.
Et samarbejde herom med udenlandske  

 virksomheder, f.eks. i form af joint ventures, forudsætter ofte, at de  

 samarbejdende virksomheder med henblik på fælles investeringer udveksler  

 mindre andele af selskabskapitalen, og at de samarbejder på bestyrelsesplan.
Baggrunden for forslaget til ændring af §§ 5 og 6 er derfor samtidig med  

 at åbne mulighed for begrænset udenlandsk kapital at give mulighed for, at de  

 udenlandske investorer i en vis mindre udstrækning kan få sæde i selskabets  

 bestyrelse.
Derfor foreslås § 5 ændret således, at op til 20 pct. af  

 bestyrelsespladserne kan besættes med udenlandske statsborgere.
 Kravet om, at direktører og prokurister skal være danske statsborgere,  

 fastholdes.
Ændringsforslagene medfører ikke nogen nævneværdig udenlandsk indflydelse  

 på produktionen og medfører ingen ændring i den kontrol, virksomhederne er  

 undergivet.
Det er således fortsat Statens Våbenkontrol, der påser, at loven  

 overholdes.
Forslagene vil imidlertid kunne have stor betydning for dansk  

 industris mulighed for at deltage i internationale projekter, der kan være  

 værdifulde for industriproduktionen både i den militære og den civile sektor.  

 Skabes der ikke en sådan mulighed, kan tab af danske arbejdspladser på  

 længere sigt befrygtes.
I overensstemmelse med folketingsbeslutningen er der i §§ 16 og 17  

 indarbejdet bestemmelser om, at den, der nægter at medvirke til udvikling og  

 produktion af krigsmateriel ikke derved fortaber retten til  

 arbejdsløshedsdagpenge eller sociale ydelser.
Bestemmelserne, som er  

 ændringer af lov om arbejdsformidling og arejdsløshedsforsikring m.v. og lov  

 om social bistand, er udformet i samarbejde med Arbejdsministeriet og  

 Socialministeriet, og svarer til § 15 i det tidligere forslag med lovtekniske  

 ændringer.
 Endvidere er der i § 8 indarbejdet en bestemmelse om, at justitsministeren  

 hvert år afgiver en beretning til det udenrigspolitiske nævn om omfanget og  

 arten af tilladelser til at producere krigsmateriel.
5. Det tidligere lovforslags bestemmelse i § 17 om ændringer i våbenlovens  

 eksportbestemmelse er ikke medtaget i lovforslaget.
Udenrigsministeriet  

 udtalte under behandlingen af det tidligere lovforslag bl.a., at »alt i  

 alt forekommer den gældende våbeneksportpolitiske praksis fuldt ud at  

 tilgodese de samme hensyn som ændringsforslaget, som tilmed i forhold til den  

 førte politik repræsenterer en principiel vidtgående lempelse med nærliggende  

 risiko for misbrug«.
På baggrund af Udenrigsministeriets udtalelse  

 opstod der tvivl om, hvorvidt regeringens hidtidige restriktive  

 våbeneksportpolitik ville blive opretholdt.
For at imødegå denne tvivl er  

 bestemmelsen ikke medtaget.
 6. Som noget nyt i forhold til det tidligere forslag er der medtaget visse  

 ændringer i våbenlovens § 2 c, § 3, § 9 og § 10.
 Formålet med ændringerne er bl.a. at ligestille skytteforeninger under  

 Dansk Firmaidrætsforbund med skytteforeninger under De Danske Skytte-,  

 Gymnastik- og Idrætsforeninger (DDSG & I) og skytteforeninger under Dansk  

 Skytte Union (DSU).
 Ved lovforslaget skabes der endvidere en udtrykkelig hjemmel for, at  

 politiet uden retskendelse har adgang til kontrol af våbensamlinger m.v.
 Ved lovforslaget ændres der ikke på den skærpelse af våbenlovgivningen,  

 der blev gennemført i 1985 og 1987.
 7. Lovforslaget forventes ikke at få administrative eller økonomiske  

 konsekvenser af betydning for det offentlige.
Bemærkninger til lovforslagets enkelte bestemmelser Til § 1, stk. 1 Bestemmelsen fastslår i stk. 1, hvad der skal forstås ved  

 krigsmateriel.
Som nævnt i de almindelige bemærkninger indeholder den gældende lov ikke  

 nogen afgrænsning af, hvad der skal forstås ved krigsmateriel.
Det er  

 fastlagt i en kongelig anordning fra 1937. Denne anordning omfatter stort set  

 de typer af krigsmateriel, som man kendte i 1937, og visse dele hertil.
I praksis har man ved en udvidende fortolkning af anordningen i et vist  

 omfang inddraget genstande, der ikke er nævnt i anordningen, under den  

 gældende lov.
Det drejer sig navnlig om genstande, der klart bør være  

 omfattet af lovgivningen om krigsmateriel, og som ikke var kendt i 1937,  

 f.eks. dele til raketter.
På den anden side har militært radioudstyr  

 fremdeles været holdt uden for krigsmateriellovgivningen, da  

 kommunikationsudstyr ikke er nævnt i anordningen.
§ 1, stk. 1, nr. 1, betyder, at enhver form for materiel, der er specielt  

 konstrueret til militær anvendelse, er omfattet af loven.
Radioudstyr, der er  

 specielt konstrueret til militært brug, vil således også være omfattet.  

 Materiel, der finder civil anvendelse, omfattes ikke.
Dette svarer til den  

 gældende lovgivning.
 Krigsmaterielbegrebet omfatter alle fysiske ting bortset fra  

 levnedsmidler, men ikke know-how og lignende immaterielle produkter.
Om § 1, stk. 1, nr. 2, bemærkes, at den gældende lovgivning om  

 krigsmateriel omfatter så godt som alle skydevåben.
Lovforslaget omfatter på  

 samme måde som udgangspunkt alle skydevåben, også selv om de ikke er specielt  

 konstrueret til militær anvendelse.
Lovforslaget undtager dog skydevåben, der  

 er specielt konstrueret til jagt, sport og lignende, idet der ikke er nogen  

 rimelig begrundelse for at lade disse våben, der er uden militær interesse,  

 være omfattet.
Fremstilling af disse våben kræver tilladelse efter  

 våbenloven.
 Krudt og sprængstoffer anvendes i vidt omfang til civile formål, men på  

 grund af deres særlige betydning i militære sammenhænge er de - som efter  

 gældende lovgivning - omfattet af loven og medtaget som nr. 4. Der er  

 dog, som efter den gældende lov, mulighed for at undtage fremstilling af  

 disse ting, jf. § 14, stk. 1, nr. 2.
§ 1, stk. 1, nr. 5, omfatter komponenter og dele, der er specielt  

 konstrueret til at anvendes i krigsmateriel.
Anordningen fra 1937 nævner i et  

 vist omfang dele til forskellige former for krigsmateriel, og i praksis har  

 man ved udvidende fortolkninger medtaget andre komponenter og dele.
Det  

 afgørende synspunkt har her været, om komponenterne og delene udelukkende har  

 en militær anvendelse, eller om de også har en civil anvendelse.
Hele  

 spørgsmålet, om hvilke komponenter og dele der er omfattet, har dog givet  

 anledning til tvivl.
Bestemmelsen vil betyde, at spørgsmålet, om hvilke  

 komponenter og dele der omfattes, fastlægges efter et generelt kriterium, der  

 svarer til det synspunkt, som har været dominerende i den hidtidige praksis.  

 Komponenter og dele, der også finder civil anvendelse, vil således fortsat  

 ikke være omfattet af loven.
Efter § 1, stk. 2, er virksomheder, som staten ejer, ikke omfattet  

 af loven.
Bestemmelsen svarer med sproglige ændringer til den gældende lovs §  

 9, stk. 1.
Grunden til, at denne retstilstand foreslås opretholdt, er, at sådanne  

 virksomheder, der omfattes af § 1, stk. 2, er underlagt en minister, der har  

 både det retlige og politiske ansvar for virksomheden.
Disse virksomheder er  

 således i forvejen underkastet et sådant tilsyn fra det offentlige, at det er  

 fundet naturligt at foreslå den hidtidige retstilstand opretholdt.
Det tilføjes, at våbenlovens eksportbestemmelser også finder anvendelse  

 for virksomheder, staten ejer.
Virksomhederne skal således i hvert enkelt  

 tilfælde have tilladelse fra justitsministeren, når våben og krigsmateriel  

 skal udføres fra Danmark.
Til § 2 Bestemmelsen fastsætter som den gældende lovs § 1 og § 2, stk. 1, at  

 krigsmateriel kun må fremstilles, hvis justitsministeren giver tilladelse  

 dertil, samt at der kan fastsættes nærmere vilkår for tilladelsen.
Det er som  

 udgangspunkt alle dele af fremstillingsprocessen, som omfattes af  

 bestemmelsen.
Reparation og lignende af krigsmateriel omfattes ikke af loven.  

 Ændringer af en eksisterende krigsmaterielgenstand, således at den fremtræder  

 som en ny genstand, er derimod omfattet af loven.
Virksomheder, hvis arbejde  

 med krigsmateriel er af underordnet betydning, eller som udelukkende  

 fremstiller krudt og sprængstof, har dog efter § 14 mulighed for at opnå  

 dispensation fra visse af lovens bestemmelser.
Stk. 3 giver justitsministeren bemyndigelse til at fastsætte regler om,  

 hvilke oplysninger, der skal gives i forbindelse med en ansøgning om  

 tilladelse til at producere krigsmateriel.
Det kan særligt være oplysninger  

 om virksomhedens ledelse, økonomiske forhold og ejerforhold.
Til § 3 Bestemmelsen svarer i det væsentlige til den gældende lovs § 2, stk. 2.  

 Det kan f.eks. komme på tale at tilbagekalde en tilladelse, hvis virksomheden  

 tilsidesætter vilkår, som er fastsat for tilladelsen, eller hvis virksomheden  

 får væsentlige økonomiske problemer.
Grunden til, at væsentlige økonomiske  

 problemer kan medføre, at en tilladelse tilbagekaldes, er, at denne situation  

 kan indebære en særlig fare for misbrug af produktionstilladelsen.
Endvidere  

 kan f.eks. internationale hensyn også begrunde, at en tilladelse  

 tilbagekaldes.
Tilbagekaldelsen af en tilladelse medfører ikke  

 erstatningsansvar for det offentlige.
Til § 4 Bestemmelsen svarer med sproglige ændringer til den gældende lovs § 1,  

 stk. 2, med hensyn til krav om dansk statsborgerskab for personligt drevne  

 virksomheder og krav om hjemsted i Danmark for selskaber.
Til § 5 Efter den gældende lovs § 1, stk. 2, skal det fremgå af selskabets  

 vedtægter, at samtlige bestyrelsesmedlemmer, direktører og prokurister skal  

 være danske statsborgere.
Efter forslaget opretholdes kravet om dansk  

 statsborgerskab for direktører og prokurister i selve lovteksten.
Det er på  

 den baggrund uden betydning at fastholde kravet om, at en bestemmelse herom  

 skal optages i selskabets vedtægter.
Kravet om, at samtlige bestyrelsesmedlemmer skal være danske statsborgere  

 foreslås ændret, således at mindst 80 pct. af bestyrelsesmedlemmerne skal  

 være danske statsborgere.
Reglen skal ses i sammenhæng med forslagets § 6,  

 hvorefter en vis mindre del af selskabets kapital kan være udenlandsk ejet.  

 Der henvises til de almindelige bemærkninger, pkt. 4.
Til § 6 Efter den gældende lovs § 1, stk. 2, kan tilladelse til at producere  

 krigsmateriel ikke meddeles en virksomhed, hvis der er anbragt eller agtes  

 anbragt udenlandsk kapital i virksomheden.
Efter forslagets § 6, stk. 1, foreslås dette krav ændret, således  

 at mindst 60 pct. af selskabskapitalen skal være dansk ejet.
Den udenlandsk  

 ejede del af kapitalen må dog højst repræsentere 20 pct. af stemmerne.
Som  

 nævnt under de almindelige bemærkninger, pkt. 4, er hensigten med forslaget  

 især at gøre det muligt for danske virksomheder at indgå i det stigende  

 internationale arbejde navnlig i såvel Nato-regi som blandt de europæiske  

 Nato-lande om udvikling og produktion af krigsmateriel.
Normalt vil 20 pct. af stemmerne på en generalforsamling ikke have nogen  

 bestemmende indflydelse.
I særlige tilfælde kan en mindre andel end 20 pct.  

 af stemmerne imidlertid have bestemmende indflydelse.
Dette vil således kunne  

 være tilfældet, såfremt de øvrige aktier er fordelt på et stort antal  

 aktionærer.
 Bestemmelsen i lovforslagets § 6, stk. 2, sikrer derfor, at  

 udlændinge heller ikke indirekte, f.eks. gennem aktiebesiddelser i andre  

 danske selskaber og lignende, eller på grund af spredningen af aktierne kan  

 opnå en bestemmende indflydelse på en virksomhed, der producerer  

 krigsmateriel.
Efter den gældende lovs § 1, stk. 2, skal det fremgå af selskabets  

 vedtægter, at aktierne skal lyde på navn.
Efter bestemmelsen i lovforslagets  

 § 6, stk. 3, opretholdes kravet om, at aktierne skal noteres på navn i selve  

 lovteksten.
Efter aktieselskabslovens § 4, stk. 1, nr. 11, skal dette anføres  

 i selskabets vedtægter.
Til § 7 Efter den gældende lovs § 8, stk. 2, kræver det justitsministerens  

 samtykke at ændre vedtægter, udvide aktiekapitalen eller optage lån.
Kravet  

 om justitsministerens samtykke til ændring af vedtægter og udvidelse af  

 aktiekapitalen, har ingen betydning for kontrollen med virksomhederne.
Det  

 afgørende er, at virksomhederne overholder lovens bestemmelser, hvilket påses  

 af Statens Våbenkontrol.
Da bestemmelserne således giver anledning til unødig  

 administration, er de ikke medtaget i forslaget.
 Reglen i den gældende lov om, at Justitsministeriet skal give samtykke til  

 låneoptagelse, synes også overflødig, når der er tale om lån fra danske  

 långivere.
Optagelse af lån kan undertiden give anledning til betænkeligheder, hvis  

 det er udtryk for, at virksomheden står økonomisk svagt.
Hvis en virksomhed  

 står økonomisk svagt i en sådan grad, at en fortsættelse af  

 krigsmaterielproduktionen er betænkelig, kan tilladelse efter forslagets § 3  

 kaldes tilbage.
Statens Våbenkontrol vil efter forslagets § 11, stk. 2, få  

 oplysning om virksomhedens økonomi hvert år.
For virksomheder, som der er  

 anledning til at føre en mere tæt kontrol med, kan der indhentes oplysninger  

 i fornødent omfang efter reglerne i forslagets § 11, stk. 1 og § 12. Det  

 findes herefter ikke nødvendigt at opretholde kravet om samtykke til  

 indenlandsk låneoptagelse.
Optagelse af lån fra en udenlandsk långiver eller lån, der garanteres af  

 en udlænding, betyder risiko for udenlandsk indflydelse i virksomheden.
Den  

 gældende lovs krav om samtykke til en sådan låneoptagelse er derfor  

 opretholdt.
Ved afgørelsen af, om tilladelse til udenlandske lån kan  

 meddeles, vil der blive taget hensyn til, om der foreligger en dansk kaution  

 for lånet, samt til, om den udenlandske långiver skønnes at kunne opnå  

 indflydelse i virksomheden i kraft af lånet.
Til § 8 Bestemmelsen er ny og svarer til folketingsbeslutningens punkt 3.
Til § 9 Bestemmelsen svarer med sproglige ændringer til den gældende lovs § 3.  

 Bemyndigelsen er aldrig udnyttet, men det anses for mest hensigtsmæssigt at  

 opretholde muligheden for at fastsætte regler om salg af krigsmateriel.  

 Bestemmelsens betydning er begrænset, da det efter våbenlovens § 6 i hvert  

 enkelt tilfælde kræver tilladelse at eksportere krigsmateriel.
Til § 10 Bestemmelsen svarer med sproglige ændringer til den gældende lovs § 4.
Til § 11 Bestemmelsen svarer med mindre tekniske ændringer til den gældende lovs §  

 5.
Til § 12 Bestemmelsen svarer med nogle tekniske ændringer til den gældende lovs §  

 6, stk. 1.
Til § 13 Bestemmelsen er en udbygning af den gældende lovs § 7. Den årlige afgift  

 skal dække Justitsministeriets udgifter ved behandlingen af ansøgninger om  

 tilladelser efter denne lov samt udgifterne ved våbenkontrollens tilsyn.
Til § 14 Efter den gældende lovs § 9, stk. 2, kan justitsministeren bestemme, at  

 virksomheder, der udelukkende fremstiller sprængstoffer eller krudt, eller  

 som kun i ringe omfang fremstiller krigsmateriel, undtages fra lovens  

 bestemmelser.
Virksomheder, der har dispensation, er således helt undtaget  

 fra loven, herunder også fra reglerne om tilsyn af våbenkontrollen.
I praksis  

 har man navnlig givet dispensationer til virksomheder, hvis produktion er af  

 ringe omfang.
Disse dispensationer er i almindelighed udformet således, at  

 Justitsministeriet har mulighed for at følge med i, at produktionerne fortsat  

 har et ringe omfang.
Efter den gældende lov kan der kun gives dispensation fra loven til  

 fremstilling af krudt og sprængstoffer og til virksomheder, der fremstiller  

 krigsmateriel i ringe omfang.
Efter forarbejderne til loven er der ved  

 fremstilling af krudt og sprængstoffer tænkt på fremstilling til civilt brug.  

 I øvrigt kan der som nævnt kun dispenseres, hvis fremstillingen af  

 krigsmateriel er af ringe omfang.
I praksis har man ved administrationen af  

 denne regel taget udgangspunkt i, om virksomhedens produktion af  

 krigsmateriel er af forholdsvis beskedent omfang.
I andre tilfælde skal der  

 indhentes tilladelse, uanset hvilken karakter produktionen har.
Således  

 kræves der tilladelse til at udføre mindre delprocesser, f.eks. maling eller  

 varmebehandling af genstande, der skal indgå i krigsmateriel.
Dette gælder  

 også selv om de pågældende genstande ikke i sig selv er synderligt avancerede  

 i teknisk henseende.
Virksomheder, der kun udfører disse underordnede  

 delprocesser, har ikke en sådan forbindelse med produktionen, at der ad denne  

 vej kan fremstilles noget, der fremstår som krigsmateriel i sædvanlig  

 forstand.
Forslagets § 14 åbner derfor mulighed for, at virksomheder, der  

 alene beskæftiger sig med underordnede delprocesser, også kan opnå  

 dispensation.
Samtidig indebærer forslaget, at en dispensation alene betyder,  

 at virksomheden undtages fra bestemmelsen i §§ 2-7, det vil navnlig sige  

 kravet om tilladelse efter § 2 og kapital- og ledelseskravene, mens  

 virksomheden principielt er omfattet af Statens Våbenkontrol.
Det er dog ikke  

 meningen med denne ændring, at virksomheder, der får dispensation, skal  

 underkastes et lige så intensivt tilsyn, som andre virksomheder, men det  

 forekommer rigtigt at åbne mulighed for, at våbenkontrollen kan foretage  

 nærmere undersøgelser, hvis der er særlig anledning hertil.
Ved anvendelsen af § 14, stk. 1, nr. 3, vil der blive lagt vægt på,  

 om delprocessen er et mindre led i den samlede produktion, og om delprocessen  

 efter sin karakter også foretages på civile komponenter, f.eks. sprøjtemaling  

 og varmebehandling.
Endvidere vil der blive lagt vægt på karakteren af den  

 komponent, som processerne foretages på.
Til § 15 Bestemmelserne indeholder lovens straffebestemmelser.
Til § 16 Der henvises til de almindelige bemærkninger til lovforslagets § 1.
 Ifølge folketingsbeslutningens pkt. 4 skal der ikke knyttes nogen form for  

 rettighedstab eller sanktioner i øvrigt efter arbejdsløshedsforsikringsloven  

 ved nægtelse af at medvirke til udvikling og produktioon af krigsmateriel.
 Det foreslås som konsekvens heraf i lov om arbejdsformidling og  

 arbejdsløshedsforsikring m.v., at indsætte en bestemmelse om, at medlemmer af  

 en arbejdsløshedskasse ikke mister dagpengeretten, hvis de undlader at  

 overtage eller ophører med arbejde i den omhandlede situation.
 Det bemærkes, at der allerede i arbejdsløshedsforsikringslovens § 63, stk.  

 6, er hjemmel til administrativt at fastsætte en regel om, at et medlem ikke  

 får karantæne ved at undlade at overtage et arbejde eller ophøre med at  

 arbejde med udvikling og produktion af krigsmateriel.
 Ændringsforslagene i nr. 2 og 3 er en konsekvens af, at der indsættes et  

 nyt stk. 3.
 Da afgørelser om retten til dagpenge træffes af arbejdsløshedskasserne,  

 der er private foreninger og således ikke er omfattet af forvaltningsloven,  

 og da der i den gældende arbejdsløshedsforsikringslov ikke er regler om  

 tavshedspligt, foreslås i nr. 4 en ny bestemmelse, hvorefter direktøren for  

 arbejdsløshedsforsikringen kan fastsætte strafsanktionerede regler om  

 tavshedspligt for så vidt angår medarbejdere ved arbejdsløshedskasser  

 angående oplysninger om, hvorvidt en virksomhed fremstiller krigsmateriel.
Til § 17 Bestemmelsen er udarbejdet i overensstemmelse med folketingsbeslutningens  

 punkt 4, og vedrører lovgivning, der henhører under Socialministeriets  

 område.
Det følger af bestemmelsen, at der ikke kan knyttes nogen form for  

 tab af rettigheden til kontanthjælp efter lov om social bistand ved nægtelse  

 af at medvirke til udvikling og produktion af krigsmateriel.
Til § 18, nr. 1 Ved den seneste ændring af våbenloven (lov nr. 861 af 23. december 1987)  

 blev der åbnet mulighed for, at justitsministeren kan fastsætte regler om, at  

 skytteforeninger under De Danske Skytte-, Gymnastik- og Idrætsforeningers  

 Skyttegruppe og skytteforeninger under Dansk Skytte Union kan give  

 våbenpåtegning på medlemsbeviser til skydevåben, der er optaget på  

 Skyttegruppens eller Unionens skydeprogrammer.
Ordningen blev indført som en  

 udvidelse af den tidligere gældende ordning, hvorefter personer, der dyrkede  

 flugtskydning i en skytteforening, kunne få våbenpåtegning til glatløbede  

 haglgeværer.
 Bemyndigelsen er udnyttet ved bekendtgørelse nr. 438 af 19. juli 1988  

 (våbenbekendtgørelsen). Efter denne bekendtgørelses § 5 kan politimesteren  

 (politdirektøren) godkende, at skytteforeninger under de nævnte  

 organisationer kan give våbenpåtegning på foreningens medlemsbeviser til  

 skydevåben, der er omfattet af organisatonernes skydeprogrammer.  

 Våbenpåtegning kan kun meddeles med samtykke fra politiet i hvert enkelt  

 tilfælde.
Den beskrevne ordning, hvorefter våbenpåtegning på et medlemsbevis til en  

 skytteforening kan danne grundlag for besiddelse m.v. af våben, er ikke  

 udtryk for, at de almindelige betingelser for våbenbesiddelse fraviges.  

 Behovet for våben vil være godtgjort gennem det aktive medlemskab af en  

 skytteforening.
Kravene til besidderens personlige forhold og hidtidige  

 vandel undersøges i forbindelse med politiets meddelelse af samtykke til, at  

 våbenpåtegning må gives.
Ordningen er således alene udtryk for, at  

 administrationen af ordningen er tilrettelagt på en særlig måde, der bla..  

 betyder en arbejdsmæssig lettelse for politiet, og ordningen har efter  

 Justitsministeriets opfattelse fungeret tilfredsstillende.
Ved den foreslåede ændring af § 2 c, stk. 1, åbnes der mulighed for, at  

 ordningen med våbenpåtegninger kan udvides, således at tillige Dansk  

 Firmaidrætsforbund efter justitsministerens nærmere bestemmelse får adgang  

 til at give våbenpåtegning på medlemsbeviset til skydevåben, der er optaget  

 på Firmaidrætsforbundets skydeprogram.
Dansk Firmaidrætsforbund har ca.  

 200.000 medlemmer fordelt på 6.000 klubber.
Firmaidrætsforbundets  

 skydesektion har ca. 10.000 medlemmer.
Justitsministeriet finder det på baggrund af de hidtidige erfaringer med  

 våbenpåtegninger ubetænkeligt at udvide ordningen som foreslået.
Herved opnås  

 der også en mindre administrativ lettelse for politiet.
Til § 18, nr. 2 I den afsluttende beretning om ændringer i våbenlovgivningen (Betænkning  

 nr. 1082/1986) foreslog arbejdsgruppen vedrørende våbenlovgivningen som noget  

 nyt, at seriøse våbensamlere skulle kunne meddeles tilladelse til nærmere  

 angivne våben (ældre skydevåben, glatløbede haglgeværer og blankvåben) uden  

 angivelse af det enkelte våben og antallet af våben.
Forslaget var en  

 lempelse i forhold til den dagældende regel i våbenbekendtgørelsens § 14,  

 hvorefter der kun kunne registreres eet våben på en våbentilladelse.
Denne  

 regel havde imidlertid uheldige, praktiske konsekvenser for våbensamlere, der  

 - i modsætning til f.eks. skytter og jægere - jævnligt forøger eller ændrer  

 deres våbensamling.
Arbejdsgruppen foreslog, at der i en sådan, bred  

 våbentilladelse blev stillet vilkår om, at samleren fører en liste  

 over våbensamlingen, at listen en gang årligt samt iøvrigt på begæring  

 skal indsendes til politiet, og at politiet til enhver tid skal have  

 adgang til at kontrollere samlingen.
Det sidstnævnte vilkår er nødvendigt  

 for, at politiet kan kontrollere, at våbnene opbevares forsvarligt, og at der  

 ikke opbevares våben, som ikke er omfattet af tilladelsen.
Dette vilkår er  

 således sikkerhedsmæssigt begrundet og en naturlig konsekvens af den  

 foreslåede lempelse i praksis med hensyn til tildeling af våbentilladelser  

 til samlere.
 Arbejdsgruppens beretning dannede grundlag for de ændringer, der fandt  

 sted i våbenloven med virking fra 1. februar 1988 (knive, slangebøsser m.v. -  

 lov nr. 861 af 23. december 1987), og arbejdsgruppens forslag blev fulgt op i  

 de administrative forskrifter, som blev udsendt til opfølgning af loven,  

 herunder Justitsministeriets cirkulære af 19. juli 1988 om våben m.v.
 I cirkulærets § 11, stk. 4, nr. 3, er det således bestemt, at der for en  

 samlertilladelse til skydevåben bl.a. skal fastsættes vilkår om, at politiet  

 til enhver tid uden retskendelse har adgang til kontrol af samlingen.  

 Tilsvarende vilkår skal efter cirkulæret fastsættes i tilladelser til  

 erhvervsmæssigt køb og salg af våben og ammunition, til genopladning af  

 ammunition til eget brug og til køb af sortkrudt, fænghætter m.v.
 I forbindelse med behandlingen af en konkret sag om tilladelse til  

 våbensamling er der rejst tvivl om hjemmelen til i en våbentilladelse at  

 fastsætte som vilkår, at politiet til enhver tid uden retskendelse har adgang  

 til kontrol af våbensamlingen.
I betænkning nr. 1039/1985 om tvangsindgreb uden for strafferetsplejen  

 antages det, at husundersøgelse m.v. i almindelighed kan finde sted, uden at  

 kravet om retskendelse udtrykkeligt fremgår af loven, når politiet er  

 forvaltningsmyndighed.
Betænkningen ses dog ikke at tage udtrykkelig stilling  

 til de tilfælde, hvor politiet ikke har en oprindelig kompetence - (f.eks. i  

 våbenloven) - men kun en afledet (våbenbekendtgørelsen). Betænkningen  

 anbefaler i øvrigt, at der skabes udtrykkelig lovhjemmel til uden for  

 strafferetsplejen at foretage husundersøgelse m.v. uden retskendelse.
Forslaget til et nyt stk. 3 i § 3 skal ses i lyset af ovenstående.
Der er  

 således ikke tale om, at politiet i videre udstrækning end hidtil skal have  

 mulighed for at foretage husundersøgelse, men der er alene tale om en  

 præcisering af hjemmelen.
Bestemmelsen er udformet i overensstemmelse med en  

 tilsvarende bestemmelse i fyrværkerilovens § 4.
Til § 18, nr. 3 og 4 Ændringerne under nr. 3 og 4 er konsekvenser af, at der i nr. 1 er  

 foreslået en ligestilling af skytteforeninger under Dansk Firmaidrætsforbund  

 med skytteforeninger under De Danske Skytte-, Gymnastik- og Idrætsforeninger  

 og skytteforeninger under Dansk Skytte Union.
Til § 20 Bestemmelsen betyder, at loven fra 1937 fortsat finder anvendelse på  

 Færøerne, indtil denne lov sættes i kraft ved en kongelig anordning.
Bilag Justitsministeriets lovbekendtgørelse nr. 626 af 15. september 1986 Efter 2. behandling den 18. maj 1990 § 1. Lovens regler om krigsmateriel finder anvendelse på:
 1) Materiel, som er konstrueret til militær anvendelse, og som ikke finder  

 civil anvendelse.
 2) Skydevåben bortset fra våben, der er specielt konstrueret til jagtbrug,  

 sportsbrug eller lignende.
 3) Ammunition, som kan anvendes til militære formål.
 4) Krudt og sprængstoffer.
 5) Komponenter og dele, som er konstrueret til at anvendes i materiel m.v.  

 som nævnt ovenfor, og som ikke finder civil anvendelse.
 Stk. 2. Virksomheder, som staten ejer, er ikke omfattet af loven.
§ 2. Krigsmateriel må kun fremstilles, hvis justitsministeren  

 giver tilladelse dertil.
Justitsministeren fastsætter de nærmere vilkår for  

 tilladelsen.
 Stk. 2. Tilladelse kan kun gives til virksomheder, der opfylder  

 betingelserne i §§ 4-6.
 Stk. 3. Justitsministeren kan fastsætte regler om form og indhold  

 for ansøgninger om tilladelse.
 § 3. En tilladelse efter § 2, stk. 1, kan tilbagekaldes, når  

 særlige forhold taler derfor.
§ 4. Krigsmateriel må fremstilles i personligt drevne  

 virksomheder, hvis indehaveren er dansk statsborger.
Aktieselskaber,  

 anpartsselskaber, andelsselskaber eller lignende, som fremstiller  

 krigsmateriel, skal have hjemsted i Danmark.
 § 5. Direktører og tegningsberettigede medarbejdere i  

 virksomheder, som fremstiller krigsmateriel, skal være danske statsborgere.  

 Mindst 80 pct. af bestyrelsesmedlemmerne skal ligeledes være danske  

 statsborgere.
§ 6. I en virksomhed, som fremstiller krigsmateriel, skal mindst  

 60 pct. af selskabskapitalen være dansk ejet.
Udlændinge må dog tilsammen kun  

 eje en så stor del af selskabskapitalen i et selskab eller lignende, at de  

 tilsammen højst repræsenterer 20 pct. af stemmerne.
 Stk. 2. Udlændinge må i øvrigt ikke gennem besiddelse af kapital  

 eller på anden måde udøve bestemmende indflydelse på en virksomhed, der  

 producerer krigsmateriel.
 Stk. 3. Aktierne i et selskab, som fremstiller krigsmateriel, skal  

 udstedes på navn.
 § 7. Virksomheder, som fremstiller krigsmateriel, må kun optage  

 udenlandske lån eller lån med udenlandsk garanti med samtykke fra  

 justitsministeren.
 § 8. Justitsministeren afgiver hvert år til Det Udenrigspolitiske  

 Nævn en beretning om antallet af tilladelser efter § 2 til fremstilling af  

 krigsmateriel samt om, hvilke former for krigsmateriel tilladelserne  

 omfatter.
 § 9. Justitsministeren kan fastsætte regler om salg af  

 krigsmateriel, herunder om, at salg kun må ske med ministerens tilladelse.
 § 10. Virksomheder, som fremstiller krigsmateriel, er underkastet  

 tilsyn af Statens Våbenkontrol.
 Stk. 2. Statens Våbenkontrol består af 5 medlemmer.  

 Justitsministeren udnævner våbenkontrollens formand, forsvarsministeren  

 udnævner 2 medlemmer, og industriministeren og økonomiministeren udnævner  

 hver 1 medlem.
 Stk. 3. Justitsministeren kan fastsætte en forretningsorden for  

 våbenkontrollen.
 § 11. Virksomheder, som fremstiller krigsmateriel, skal efter  

 anmodning give Statens Våbenkontrol enhver oplysning om virksomheden og dens  

 produktion, herunder om økonomiske og regnskabsmæssige forhold.  

 Våbenkontrollen har adgang til forretningsbøger af enhver art, aktiebøger,  

 regnskabsbilag, kontrakter og andet materiale, som efter våbenkontrollens  

 skøn er nødvendigt for våbenkontrollen.
 Stk. 2. Virksomheden skal senest 3 måneder efter regnskabsårets  

 slutning indsende årsregnskab til våbenkontrollen.
 § 12. Statens Våbenkontrol eller de personer, som våbenkontrollen  

 bemyndiger dertil, har, hvis det skønnes nødvendigt, til enhver tid uden  

 retskendelse og mod behørig legitimation adgang til virksomheder, der  

 fremstiller krigsmateriel, med henblik på at tilvejebringe oplysninger til  

 brug for våbenkontrollens virksomhed.
 Stk. 2. Ansatte i virksomheden og dens indehaver skal efter  

 våbenkontrollens bestemmelser yde våbenkontrollen vejledning og hjælp under  

 tilsyn efter stk. 1.
 § 13. Justitsministeren fastsætter regler om, at virksomheder, som  

 har tilladelse til fremstilling af krigsmateriel, skal betale en årlig afgift  

 til dækning af omkostningerne ved administrationen af denne lov.
§ 14. Justitsministeren kan tillade, at en virksomhed, som  

 fremstiller krigsmateriel, er undtaget fra bestemmelserne i §§ 2-7, hvis den 1) kun i ringe omfang fremstiller krigsmateriel, 2) udelukkende fremstiller sprængstoffer eller krudt eller 3) udelukkende beskæftiger sig med underordnede delprocesser i  

 fremstillingen.
 Stk. 2. En tilladelse efter stk. 1 kan tilbagekaldes, hvis særlige  

 forhold taler derfor.
§ 15. Med bøde eller hæfte straffes den, der 1) overtræder § 2, stk. 1, § 7, § 12, stk. 2, 2) tilsidesætter vilkår for en tilladelse eller 3) undlader efter anmodning at give oplysninger m.v. til Statens  

 Våbenkontrol.
 Stk. 2. Straffen kan under skærpende omstændigheder stige til  

 fængsel i indtil 1 år.
 Stk. 3. I forskrifter, der udstedes efter loven, kan der  

 fastsættes straf af bøde for overtrædelse af bestemmelser i forskrifterne.
 Stk. 4. Er overtrædelsen begået af et aktieselskab, andelsselskab,  

 anpartsselskab eller lignende, kan der pålægges selskabet som sådant  

 bødeansvar.
 § 16. I lov om arbejdsformidling og arbejdsløshedsforsikring m.v.,  

 jf. lovbekendtgørelse nr. 510 af 19. juli 1989, som ændret ved lov nr. 840 af  

 20. december 1989, foretages følgende ændringer:
 1. I § 63 indsættes efter stk. 2 som nyt stykke:
» Stk. 3. Et medlem, der nægter at medvirke til udvikling og  

 produktion af krigsmateriel, jf. lov om krigsmateriel m.v., anses for at have  

 en fyldestgørende grund til at undlade at overtage arbejde eller ophøre med  

 arbejdet, jf. stk. 1.« Stk. 3-6 bliver herefter stk. 4-7.
 2. I § 63, stk. 5, der bliver stk. 6, ændres »stk. 1,  

 3 og 4« til: »stk. 1, 3, 4 og 5«.
 3. I § 63, stk. 6, der bliver stk. 7, ændres to steder  

 »stk. 1, 3, 4 og 5« til: »stk. 1 og 3-6«.
 4. Efter § 94 indsættes:
» § 94 a.
Direktøren for Arbejdsløshedsforsikringen kan  

 fastsætte regler om tavshedspligt for oplysninger i sager om ret til dagpenge  

 til medlemmer, der nægter at medvirke til udvikling og produktion af  

 krigsmateriel.
Stk. 2. Fastsættes der efter stk. 1 regler om tavshedspligt,  

 finder straffelovens § 152 og §§ 152 c-152 e tilsvarende anvendelse på  

 overtrædelse af sådanne regler.« § 17. I bistandsloven, jf. lovbekendtgørelse nr. 637 af 27.  

 september 1989, som ændret senest ved lov nr. 256 af 25. april 1990,  

 foretages følgende ændringer:
 1. I § 40 indsættes efter stk. 1 som nyt stykke:
» Stk. 2. Den, som nægter at medvirke til udvikling og  

 produktion af krigsmateriel, fortaber ikke herved retten til ydelse af  

 hjælp.« Stk. 2 og 3 bliver herefter stk. 3 og 4.
 2. I § 40, stk. 3, der bliver stk. 4, ændres »stk. 2,  

 1. pkt.« til: »stk. 3, 1. pkt.«.
 § 18. I våbenloven, jf. lovbekendtgørelse nr. 529 af 11. december  

 1985, som ændret ved lov nr. 861 af 23. december 1987 og lov nr. 62 af 7.  

 februar 1990, foretages følgende ændringer:
 1. § 2 c, stk. 1, affattes således:
»Justitsministeren kan fastsætte regler om, at skytteforeninger under  

 De Danske Skytte-, Gymnastik- og Idrætsforeningers Skyttegruppe,  

 skytteforeninger under Dansk Skytte Union og skytteforeninger under Dansk  

 Firmaidrætsforbund kan give våbenpåtegning på foreningens medlemsbeviser til  

 skydevåben, der er optaget på Skyttegruppens, Unionens eller  

 Firmaidrætsforbundets skydeprogrammer.« 2. I § 3 indsættes efter stk. 2 som nyt stykke:
 » Stk. 3. Justitsministeren eller den, ministeren bemyndiger  

 dertil, har, hvis det skønnes nødvendigt, til enhver tid mod behørig  

 legitimation uden retskendelse adgang til kontrol af:
 1) Våbensamlinger.
 2) Våbenlagre og våbenbøger hos våbenhandlere.
3) Krudtoplaget hos personer, der har tilladelse til genopladning af  

 ammunition eller til køb af sortkrudt, fænghætter m.v.« Stk. 3-4 bliver herefter stk. 4-5.
 3. § 3, stk. 3, 2. pkt., som bliver stk. 4, 2. pkt.,  

 affattes således:
»Forinden der fastsættes sådanne bestemmelser vedrørende  

 skytteforeninger under De Danske Skytte-, Gymnastik- og Idrætsforeningers  

 Skyttegruppe, skytteforeninger under Dansk Skytte Union og skytteforeninger  

 under Dansk Firmaidrætsforbund, skal der så vidt muligt forhandles med  

 Skyttegruppen, Unionen og Firmaidrætsforbundet.« 4. § 9, stk. 2, affattes således:
» Stk. 2. Skytteforeninger under De Danske Skytte-, Gymnastik-  

 og Idrætsforeningers Skyttegruppe, skytteforeninger under Dansk Skytte Union  

 og skytteforeninger under Dansk Firmaidrætsforbund kan uanset § 2, stk. 1,  

 anskaffe og besidde våben, der er optaget på Skyttegruppens, Unionens eller  

 Firmaidrætsforbundets skydeprogrammer, samt piber, låsestole og baskyler til  

 de nævnte våben og ammunition dertil.
Justitsministeren kan fastsætte regler  

 herom samt om registrering af de nævnte våben m.v.« 5. I § 10, stk. 4, ændres »§ 73« til  

 »kapitel 73«.
 § 19. Loven træder i kraft den 1. oktober 1990.
 Stk. 2. Lov om kontrol med tilvirkning af krigsmateriel m.m., jf.  

 lovbekendtgørelse nr. 626 af 15. september 1986, ophæves.
 Stk. 3. Tilladelser til fremstilling af krigsmateriel, som er  

 meddelt, bortfalder ikke ved lovens ikrafttræden.
§ 20. Loven gælder ikke for Færøerne og Grønland.
Loven kan ved  

 kongelig anordning sættes i kraft for Færøerne eller Grønland med de  

 afvigelser, som landsdelenes særlige forhold tilsiger.
