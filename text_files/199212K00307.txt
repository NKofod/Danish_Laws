Nr LSF 307 Forslag til Lov om statstilskud til hjemmeservice Fremsat af industriministeren (Trøjborg) den 19. maj 1993 Vedtaget ved tredjebehandling den 25. juni 1993 Lov nr. 455 af 30/06/1993 § 1. Industriministeren kan inden for en bevilling, der fastsættes på de årlige finanslove, yde tilskud til private husholdningers køb af husholdningsservice fra momsregistrerede virksomheder.
 § 2. Tilskud kan ydes til husholdningsarbejde, som en virksomhed  

 udfører for en forbruger på forbrugerens bopæl, såsom indkøb af dagligvarer,  

 rengøring, vinduespudsning, madlavning, vask, havearbejde, snerydning og  

 andet lignende arbejde.
Stk. 2. Ved en forbruger forstås i denne lov en person, der til  

 brug for sin private husholdning køber serviceydelser.
Ejerboligforeninger,  

 andelsboligforeninger og almennyttige boligselskaber anses ligeledes for  

 forbrugere, når de køber serviceydelser til brug for beboerne i ejendommen.
 Stk. 3. Tilskud kan ikke ydes til pasning eller pleje af  

 familiemedlemmer eller til madlavning og servering ved enkeltstående  

 lejligheder.
 Stk. 4. Tilskud kan ikke ydes til det arbejde, som en virksomhed  

 udfører for virksomhedens ejere og for forbrugere, der er nærtstående i  

 forhold til virksomhedens ejere.
 Stk. 5. Tilskud kan ikke ydes til det arbejde, der overstiger 125  

 timer pr. kvartal, som en virksomhed udfører for en bestemt forbruger og  

 dennes husstand, for en bestemt ejerboligforening, for en bestemt  

 andelsboligforening eller for et bestemt almennyttigt boligselskab.
 Stk. 6. Tilskuddet kan ikke ydes til transport af virksomhedens  

 ansatte til og fra forbrugeren.
 Stk. 7. Industriministeren kan fastsætte regler, hvorved arten og  

 omfanget af det arbejde, hvortil der ydes tilskud, indskrænkes eller udvides.
§ 3. Tilskuddet udgør 65 kr. pr. times arbejde, som virksomheden  

 har udført i overensstemmelse med § 2 og bestemmelser fastsat i henhold til  

 denne lov.
Tilskuddet kan dog ikke overstige 130 pct. af det beløb, som  

 forbrugeren skal betale efter fradrag af eventuelle udgifter inkl. moms til  

 materialer, kørsel og lignende.
Tilskuddet kan ikke overstige det beløb,  

 hvormed virksomheden har foretaget fradrag i regningen til forbrugeren, jf. §  

 4, stk. 3.
 Stk. 2. Industriministeren kan fastsætte regler, hvorved  

 størrelsen af de i stk. 1, 1. og 2. pkt., angivne tilskud ændres.
§ 4. Tilskuddet udbetales til den virksomhed, der har udført  

 arbejdet.
Det er en betingelse, at arbejdet udføres af en virksomhed, der er  

 registreret efter lov om almindelig omsætningsafgift, at virksomheden  

 opfylder de betingelser, der fastsættes i medfør af § 4, stk. 5, og at  

 virksomheden forud for arbejdets udførelse er tilmeldt tilskudsordningen i  

 den kommune, hvortil virksomheden afleverer skatteregnskab.
Virksomheder, der  

 er hjemmehørende i et andet land inden for De Europæiske Fællesskaber, kan  

 tilmeldes tilskudsordningen i Københavns Kommune.
Stk. 2. Tilskuddet udbetales på grundlag af virksomhedens  

 opgørelse til kommunen over det tilskudsberettigede arbejde, som virksomheden  

 har udført i den forudgående kalendermåned.
Det udførte arbejde skal være  

 indberettet til kommunen på en månedsopgørelse senest 3 måneder efter, at  

 arbejdet er udført for forbrugeren.
Kommunalbestyrelsen kan i særlige  

 tilfælde dispensere fra denne frist.
Stk. 3. Det er en betingelse for udbetalingen af tilskud, at der  

 med månedsopgørelsen følger genpart af regningerne for det arbejde, der er  

 opført på opgørelsen.
Regningerne skal indeholde 1) fradrag for et beløb svarende til det tilskud, virksomheden modtager  

 efter denne ordning, 2) oplysning om forbrugerens navn og adresse, 3) oplysning om, hvilket arbejde der er udført, og hvem der har udført  

 det, 4) oplysning om, hvor mange arbejdstimer der er anvendt, 5) oplysning om, i hvilken periode arbejdet er udført, og 6) forbrugerens kvittering for, at det anførte arbejde er udført.
Stk. 4. Tilskudsberettiget arbejde må ikke udføres af  

 arbejdstagere, som 1) er under 18 år, hvis deres ugentlige arbejdstid er mindre end 30 timer, 2) modtager folkepension eller 3) er ansat med offentlige løntilskud.
 Stk. 5. Industriministeren kan fastsætte regler om, at  

 virksomheden skal tegne ansvarsforsikring og stille garanti for  

 tilbagebetalingskrav efter § 5, stk. 2.
 § 5. Kommunalbestyrelsen afgør, om det udførte arbejde er omfattet  

 af tilskudsordningen, og fastsætter størrelsen af det tilskud, der skal  

 udbetales efter § 4, jf. § 3.
 Stk. 2. Kommunalbestyrelsen træffer afgørelse om, at en virksomhed  

 skal tilbagebetale de tilskud, virksomheden uretmæssigt har oppebåret.
Stk. 3. Kommunalbestyrelsen kan iværksætte særlige  

 foranstaltninger til kontrol med de arbejder, hvortil der ydes tilskud efter  

 denne lov.
Skattemyndighederne kan indhente oplysning fra  

 kommunalbestyrelserne om det tilskudsberettigede arbejde, som de enkelte  

 virksomheder udfører.
Stk. 4. Kommunalbestyrelsens afgørelse i henhold til stk. 1 og  

 forskrifter udstedt i medfør af denne lov kan ikke indbringes for anden  

 administrativ myndighed.
Kommunalbestyrelsens afgørelse efter stk. 2 kan  

 inden 4 uger efter, at afgørelsen er meddelt den pågældende, indbringes for  

 industriministeren.
 Stk. 5. Udgifterne til tilskud afholdes af staten.
§ 6. Kommunalbestyrelsen kan nægte at optage en virksomhed under  

 tilskudsordningen, såfremt den pågældende virksomhed eller en personligt  

 ansvarlig ejer har betydelig forfalden gæld til det offentlige, hvorved  

 forstås beløb i størrelsesordenen 50.000 kr. og derover.
Kommunalbestyrelsen  

 kan endvidere slette en virksomhed fra tilskudsordningen, hvis den pågældende  

 virksomhed eller en personligt ansvarlig ejer oparbejder en betydelig gæld  

 til det offentlige, hvorved forstås beløb i størrelsesordenen 50.000 kr. og  

 derover.
En slettelse fra tilskudsordningen har virkning for arbejder, der  

 udføres af virksomheden, efter at kommunalbestyrelsens afgørelse om slettelse  

 fra tilskudsordningen er meddelt den pågældende virksomhed.
Stk. 2. Kommunalbestyrelsens afgørelse efter stk. 1 kan inden 4  

 uger efter, at afgørelsen er meddelt den pågældende, indbringes for  

 industriministeren.
Afgørelsens indbringelse for industriministeren har ikke  

 opsættende virkning.
 Stk. 3. Bestemmelserne i stk. 1 og 2 finder tilsvarende  

 anvendelse, hvis en virksomhed er blevet pålagt at tilbagebetale tilskud  

 efter bestemmelsen i § 5, stk. 2, eller hvis en virksomhed gentagne gange  

 afgiver mangelfulde eller urigtige oplysninger til kommunalbestyrelsen.
 § 7. Industriministeren kan fastsætte nærmere regler om lovens  

 gennemførelse, herunder om udbetaling af tilskud samt hvilke oplysninger  

 virksomhederne skal afgive om det tilskudsberettigede arbejde, og hvordan de  

 skal afgives.
Stk. 2. Industriministeren kan suspendere tilskudsordningen,  

 såfremt dette er nødvendigt af bevillingsmæssige grunde.
Lovens gyldighed kan  

 bringes til ophør ved kongelig anordning.
§ 8. Industriministeren kan henlægge sine beføjelser efter loven  

 til en styrelse under Industriministeriet.
Henlægger industriministeren sine  

 beføjelser til en styrelse, kan ministeren fastsætte regler om klageadgangen,  

 herunder at klager ikke kan indbringes for anden administrativ myndighed.
 § 9. Den, der afgiver urigtige eller vildledende oplysninger til  

 brug for kommunalbestyrelsens afgørelser efter denne lov, straffes med bøde  

 eller hæfte, medmindre strengere straf er forskyldt efter den øvrige  

 lovgivning.
 § 10. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 1223 af 17. december 1992, som  

 senest ændret ved lov nr. 271 af 6. maj 1993, foretages følgende ændring:
 I § 7 indsættes som litra å:
»å) Tilskud efter lov om statstilskud til hjemmeservice.« § 11. Tidspunktet for lovens ikrafttræden fastsættes af  

 industriministeren.
 § 12. Loven gælder ikke for Færøerne og Grønland.
Oprindeligt fremsat forslag § 1. Industriministeren kan inden for en bevilling, der fastsættes på de årlige finanslove, yde tilskud til private husholdningers køb af husholdningsservice fra momsregistrerede virksomheder.
 § 2. Tilskud kan ydes til husholdningsarbejde, som en virksomhed  

 udfører for en forbruger på forbrugerens bopæl såsom indkøb af dagligvarer,  

 rengøring, vinduespudsning, madlavning, vask, havearbejde, snerydning og  

 andet lignende arbejde.
Stk 2. Ved en forbruger forstås i denne lov en person, der til  

 brug for sin private husholdning køber serviceydelser.
Ejerboligforeninger,  

 andelsboligforeninger og almennyttige boligselskaber anses ligeledes for  

 forbrugere, når de køber serviceydelser til brug for beboerne i ejendommen.
 Stk. 3. Tilskud kan ikke ydes til pasning eller pleje af  

 familiemedlemmer eller til madlavning og servering ved enkeltstående  

 lejligheder.
 Stk. 4. Tilskud kan ikke ydes til det arbejde, som en virksomhed  

 udfører for virksomhedens ejere og for forbrugere, der er nærtstående i  

 forhold til virksomhedens ejere.
 Stk. 5. Tilskud kan ikke ydes til det arbejde, der overstiger 125  

 timer pr. kvartal, som en virksomhed udfører for en bestemt forbruger og  

 dennes husstand, for en bestemt ejerboligforening, for en bestemt  

 andelsboligforening eller for et bestemt almennyttigt boligselskab.
 Stk. 6. Tilskuddet kan ikke ydes til transport af virksomhedens  

 ansatte til og fra forbrugeren.
 Stk. 7. Industriministeren kan fastsætte regler, hvorved arten og  

 omfanget af det arbejde, hvortil der ydes tilskud, indskrænkes eller udvides.
§ 3. Tilskuddet udgør 65 kr. pr. times arbejde, som virksomheden  

 har udført i overensstemmelse med § 2 og bestemmelser fastsat i henhold til  

 denne lov.
Tilskuddet kan dog ikke overstige 130 pct. af det beløb, som  

 forbrugeren skal betale efter fradrag af eventuelle udgifter inkl. moms til  

 materialer, kørsel og lignende.
Tilskuddet kan ikke overstige det beløb,  

 hvormed virksomheden har foretaget fradrag i regningen til forbrugeren, jf §  

 4, stk. 3.
 Stk. 2. Industriministeren kan fastsætte regler, hvorved  

 størrelsen af de i stk. 1, 1. og 2. pkt., angivne tilskud ændres.
§ 4. Tilskuddet udbetales til den virksomhed, der har udført  

 arbejdet.
Det er en betingelse, at arbejdet udføres af en virksomhed, der er  

 registreret efter lov om almindelig omsætningsafgift, og at virksomheden  

 forud for arbejdets udførelse er tilmeldt tilskudsordningen i den kommune,  

 hvortil virksomheden afleverer skatteregnskab.
Virksomheder, der er  

 hjemmehørende i et andet land inden for de Europæiske Fællesskaber, kan  

 tilmeldes tilskudsordningen i Københavns Kommune.
Stk. 2. Tilskuddet udbetales på grundlag af virksomhedens  

 opgørelse til kommunen over det tilskudsberettigede arbejde, som virksomheden  

 har udført i den forudgående kalendermåned.
Det udførte arbejde skal være  

 indberettet til kommunen på en månedsopgørelse senest 3 måneder efter, at  

 arbejdet er udført for forbrugeren.
Kommunalbestyrelsen kan i særlige  

 tilfælde dispensere fra denne frist.
Stk. 3. Det er en betingelse for udbetalingen af tilskud, at der  

 med månedsopgørelsen følger genpart af regningerne for det arbejde, der er  

 opført på opgørelsen.
Regningerne skal indeholde:
1) Fradrag for et beløb svarende til det tilskud, virksomheden modtager  

 efter denne ordning, 2) oplysning om forbrugerens navn og adresse, 3) oplysning om hvilket arbejde, der er udført, og hvem der har udført  

 det, 4) oplysning om hvor mange arbejdstimer, der er anvendt, 5) oplysning om i hvilken periode, arbejdet er udført, og 6) forbrugerens kvittering for, at det anførte arbejde er udført.
 Stk. 4. Tilskudsberettiget arbejde må ikke udføres af  

 arbejdstagere, der er ansat med offentlige løntilskud.
 § 5. Kommunalbestyrelsen afgør, om det udførte arbejde er omfattet  

 af tilskudsordningen, og fastsætter størrelsen af det tilskud, der skal  

 udbetales efter § 4, jf. § 3.
 Stk 2. Kommunalbestyrelsen træffer afgørelse om, at en virksomhed  

 skal tilbagebetale de tilskud, virksomheden uretmæssigt har oppebåret.
Stk. 3. Kommunalbestyrelsen kan iværksætte særlige  

 foranstaltninger til kontrol med de arbejder, hvortil der ydes tilskud efter  

 denne lov.
Skattemyndighederne kan indhente oplysning fra  

 kommunalbestyrelserne om det tilskudsberettigede arbejde, som de enkelte  

 virksomheder udfører.
Stk. 4. Kommunalbestyrelsens afgørelse i henhold til stk. 1 og  

 foreskrifter udstedt i medfør af denne lov kan ikke indbringes for anden  

 administrativ myndighed.
Kommunalbestyrelsens afgørelse efter stk. 2 kan  

 inden 4 uger, efter afgørelsen er meddelt den pågældende, indbringes for  

 industriministeren.
 Stk. 5. Udgifterne til tilskud afholdes af staten.
§ 6. Kommunalbestyrelsen kan nægte at optage en virksomhed under  

 tilskudsordningen, såfremt den pågældende virksomhed har betydelig forfalden  

 gæld til det offentlige, hvorved forstås beløb i størrelsesordenen 50.000 kr.  

 og derover.
Kommunalbestyrelsen kan endvidere slette en virksomhed fra  

 tilskudsordningen, hvis den pågældende virksomhed oparbejder en betydelig  

 gæld til det offentlige, hvorved forstås beløb i størrelsesordenen 50.000 kr.  

 og derover.
En slettelse fra tilskudsordningen har virkning for arbejder, der  

 udføres af virksomheden, efter at kommunalbestyrelsens afgørelse om slettelse  

 fra tilskudsordningen er meddelt den pågældende virksomhed.
Stk. 2. Kommunalbestyrelsens afgørelse efter stk. 1 kan inden 4  

 uger, efter at afgørelsen er meddelt den pågældende, indbringes for  

 industriministeren.
Afgørelsens indbringelse for industriministeren har ikke  

 opsættende virkning.
 Stk. 3. Bestemmelserne i stk. 1 og 2 finder tilsvarende  

 anvendelse, hvis en virksomhed er blevet pålagt at tilbagebetale tilskud  

 efter bestemmelsen i § 5, stk 2, eller hvis en virksomhed gentagne gange  

 afgiver mangelfulde eller urigtige oplysninger til kommunalbestyrelsen.
 § 7. Industriministeren kan fastsætte nærmere regler om lovens  

 gennemførelse, herunder om udbetaling af tilskud samt hvilke oplysninger  

 virksomhederne skal afgive om det tilskudsberettigede arbejde, og hvordan de  

 skal afgives.
Stk. 2. Industriministeren kan suspendere tilskudsordningen,  

 såfremt dette er nødvendigt af bevillingsmæssige grunde.
Lovens gyldighed kan  

 bringes til ophør ved kongelig anordning.
§ 8. Industriministeren kan henlægge sine beføjelser efter loven  

 til en styrelse under Industriministeriet.
Henlægger industriministeren sine  

 beføjelser til en styrelse, kan ministeren fastsætte regler om klageadgangen,  

 herunder at klager ikke kan indbringes for anden administrativ myndighed.
 § 9. Den, der afgiver urigtige eller vildledende oplysninger til  

 brug for kommunalbestyrelsens afgørelser efter denne lov, straffes med bøde  

 eller hæfte, medmindre strengere straf er forskyldt efter den øvrige  

 lovgivning.
 § 10. I lov om påligningen af indkomst- og formueskat til staten  

 (ligningsloven) jf. lovbekendtgørelse nr. 1223 af 17. december 1992, som  

 senest ændret ved lov nr. 271 af 6. maj 1993, foreslås følgende ændring:
 I § 7 indsættes som litra å:
 »å) Tilskud efter lov om statstilskud til hjemmeservice.«.
 § 11. Tidspunktet for lovens ikrafttræden fastsættes af  

 industriministeren.
 § 12. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Lovforslagets baggrund og formål Regeringen lægger vægt på, at der - i overensstemmelse med  

 regeringsgrundlaget - gribes ind over for negative virkninger af den høje  

 marginalbeskatning til gavn for beskæftigelse og investeringer.
Regeringens  

 aktuelle overvejelser om omlægning af skattesystemet indeholder derfor en  

 sænkning af den høje direkte beskatning af arbejdsindkomsterne med dette  

 formål for øje.
 Med nærværende lovforslag suppleres disse generelle overvejelser af en  

 ordning, der retter sig specifikt mod de uheldige virkninger for  

 husholdningernes hjemmeservice af den høje beskatning af arbejdsindkomsterne.
 På dette område giver den høje beskatning af arbejdsindkomster specielt  

 uheldige virkninger, da beskatningen indebærer, at det er attraktivt for  

 private husholdninger enten at gøre arbejdet selv eller købe ydelserne på det  

 sorte marked i stedet for at købe ydelserne på det regulære marked.
Af Finansministeriets oplæg fra oktober 1992 »Vejen til fuld  

 beskæftigelse« fremgår det, at en stor del af de fremtidige  

 arbejdspladser skal findes i forbrugerservicesektoren.
Forbrugerservice er en  

 betegnelse for de tjenesteydelser, som den private sektor leverer til  

 forbrugerne, excl. velfærds-tjenesteydelser som f.eks. social-, uddannelses-  

 og sundhedsydelser.
Finansministeriets opfattelse hænger sammen med, at der  

 finder store produktivitetsstigninger sted i de vareproducerende erhverv,  

 mens mulighederne for at anvende de tekniske fremskridt i  

 forbrugerserviceerhvervene er mere begrænsede.
Samtidig har andelen af  

 forbrugernes indkomst, der går til serviceydelser, i et historisk perspektiv  

 været stigende.
Siden 60'erne er denne stigning dog standset.
Dette skyldes,  

 at den stigende efterspørgsel efter forbrugerservice sidenhen, pga. forhøjede  

 marginalskatter, har givet sig udtryk i gør-det-selv arbejde og sort arbejde,  

 hvorfor det ikke registreres i de officielle statistikker.
Stigningen i gør-det-selv arbejdet skyldes kun i begrænset omfang, at  

 husholdningerne har fået mere fritid.
Den normale arbejdstid er faldet, men  

 samtidig er kvinderne kommet ud på arbejdsmarkedet, hvorfor familiens samlede  

 fritid kun er steget ganske lidt.
Hovedårsagen til stigningen i gør-det-selv  

 arbejdet er derfor udviklingen i skattetrykket.
Stigningen i det sorte  

 arbejde må også i væsentlig grad tilskrives det høje skattetryk.
 Stigningen i skattetrykket har desuden påført virksomheder inden for den  

 traditionelle forbrugerservice en næsten umulig konkurrence med gør-det-selv  

 arbejdet og det sorte arbejde.
Af Finansministeriets oplæg fremgår, at det er muligt at skabe mange  

 arbejdspladser, hvis blot en mindre del af gør-det-selv arbejdet og det sorte  

 arbejde bliver omlagt til regulære arbejdspladser.
En reduktion af  

 marginalskatten - udover, hvad der allerede indgår i regeringens planer for  

 skatteomlægningen - vil selvfølgelig gøre forvridningerne mindre, men der kan  

 ikke opnås en betydelig beskæftigelseseffekt ad denne vej, medmindre der  

 foretages meget radikale ændringer i marginalskattesatserne.
 Dette lovforslag retter sig specifikt mod de forvridninger, den høje  

 marginalskat giver for den del af forbrugerservicen, som omfatter  

 tjenesteydelser i forbindelse med egentlig husholdningsarbejde.
Forslaget skal yderligere ses i sammenhæng med Regeringens initiativer,  

 der retter sig mod nedbrydning af barriererne for etablering af egen  

 virksomhed.
Bl.a. sigter regeringen mod at fremsætte forslag om en reform af  

 iværksætterpolitikken, ligesom en række øvrige initiativer sigter på at  

 forbedre nystartede virksomheders finansieringsvilkår.
Forslaget vil således  

 bidrage til, at etablering af egen virksomhed med henblik på at udbyde  

 tjenesteydelser til husholdninger ikke længere i så høj grad vanskeliggøres  

 af skattesystemets forvridningsvirkninger.
Det er hensigten med forslaget, at  

 virksomheder, der udbyder ydelser i konkurrence med gør-det-selv arbejdet i  

 husholdningerne, i højere grad gives mulighed for at tilbyde  

 konkurrencedygtig hjemmeservice.
En vigtig sideeffekt ved ordningen er, at  

 husholdningernes arbejdskraft derved i et vist omfang frigøres til anden  

 side.
Forslaget indebærer, at incitamentet til at købe ydelserne på det sorte  

 marked mindskes, hvorfor det forventes, at en del af det sorte arbejde vil  

 overgå til det regulære marked.
Endvidere vil forslaget have positiv virkning  

 på beskæftigelsen for især ufaglærte grupper, som i dag er blandt de hårdest  

 ramte med hensyn til ledighed.
Forslaget vil sandsynligvis indebære, at den  

 strukturelle ledighed permanent kan nedbringes til gavn for beskæftigelsen på  

 langt sigt.
 Formålet med lovforslaget er således firstrenget; 1)  

 beskæftigelsesmulighederne forbedres, 2) incitamentet til at købe sort  

 arbejde mindskes, 3) virksomheder, der udbyder serviceydelser i konkurrence  

 med husholdningsarbejdet, opnår en forbedret konkurrencesituation og 4)  

 husholdningerne får bedre mulighed for at frigøre arbejdskraft fra  

 gør-det-selv arbejde til andre formål.
2. Lovforslagets hovedindhold Der er tale om en 3-årig forsøgsordning, hvorefter industriministeren  

 inden for en årlig ramme på 1 mia. kr. yder tilskud til betaling for  

 hjemmeservice, der udføres af en momsregistreret virksomhed for den private  

 husholdning.
Denne hjemmeservice kan bl.a. omfatte rengøring,  

 vinduespudsning, madlavning, indkøb, havearbejde og snerydning.
 Det er en betingelse, at modtageren af tjenesteydelsen er en privat  

 husholdning, ligesom den, der udfører arbejdet, skal være momsregistreret.
Tilskuddet udgør 65 kr. pr. udført arbejdstime.
Tilskuddet kan dog ikke  

 overstige 130 pct. af den pris, forbrugeren skal betale, når udgifterne til  

 materialer, kørsel m.v. er fraregnet.
Denne regel begrænser mulighederne for  

 at spekulere i ordningen ved at oplyse fejlagtige timeantal og  

 lønomkostninger pr. time.
Tilskuddet modregnes på regningen ved forbrugernes betaling for ydelsen,  

 hvorved forbrugerprisen reduceres.
Tilskuddet udbetales til de virksomheder,  

 der udfører arbejdet.
Disse virksomheder skal være momsregistrerede og  

 tilmeldt ordningen hos den kommune, hvortil virksomheden afleverer  

 skatteregnskab.
Virksomheder fra andre EF-lande vil kunne blive tilmeldt  

 ordningen i Københavns kommune.
Mod forevisning af dokumentation for udført  

 arbejde refunderes virksomheden på månedsbasis det samlede beløb for de  

 akkumulerede tilskud.
Hypotekbanken forestår udbetalingen af tilskuddene, men  

 det er kommunalbestyrelserne, der administrerer selve tilskudsordningen  

 herunder afgør hvilke ydelser, der er omfattet af ordningen, og fastsætter  

 tilskuddets størrelse.
Kommunalbestyrelsen giver endvidere forbrugerne adgang til information og  

 rådgivning om ordningen.
Da ordningen er ny, er der behov for at sikre, at  

 ordningen kommer godt fra start.
Borgerne og virksomhederne skal således have  

 kendskab til ordningens eksistens, og borgerne skal kende de virksomheder,  

 der tilbyder husholdningsserviceydelser.
 Kommunerne bør derfor optræde som formidlere, således at borgerne ved  

 henvendelse til kommunen kan få oplysning om, hvilke virksomheder, der  

 udfører tilskudsberettigede husholdningsserviceydelser i lokalområdet.  

 Virksomheder uden for kommunen kan udføre arbejde i kommunen, og disse  

 virksomheder har krav på at blive omfattet af kommunens formidlingsarbejde.
 Da ordningen fungerer på markedsvilkår forudsættes det iøvrigt, at  

 virksomhederne via deres almindelige markedsføring relativt hurtigt vil gøre  

 kunderne opmærksom på, at de udfører tilskudsberettiget husholdningsarbejde.
 Industriministeren er ansvarlig for administrationen af loven.  

 Industriministeren kan delegere kompetencen efter loven til en styrelse under  

 Industriministeriet.
 Industriministeren fortolker loven i tilfælde af tvivl og udsteder  

 supplerende bekendtgørelser og vejledninger, såfremt dette måtte anses for  

 nødvendigt.
Industriministeren vil således kunne udarbejde et fælles  

 informationsmateriale, som virksomhederne og borgerne har adgang til.
Herved  

 kan det sikres, at borgerne har adgang til samme information, og at ordningen  

 administreres ens i hele landet.
Samtidig vil de enkelte kommuner kunne  

 udarbejde mere specifik informationsmateriale, som er af interesse for  

 borgerne i lokalområdet.
3. Høring Lovforslaget har været sendt i høring hos: Arbejdsministeriet,  

 Boligministeriet, Finansministeriet, Indenrigsministeriet,  

 Justitsministeriet, Kongeriget Danmarks Hypotekbank og Finansforvaltning,  

 Ministeriet for Erhvervspolitisk Samordning, Skatteministeriet og  

 Økonomiministeriet.
 Samtidig med fremsættelsen er lovforslaget endvidere sendt i høring hos:  

 Advokatrådet, Andelsboligforeningernes Fællesrepræsentation,  

 Arbejderbevægelsens Erhvervsråd, Boligselskabernes Landsforening, Dansk  

 Arbejdsgiverforening, Dansk Industri, Det Danske Handelskammer,  

 Detailhandelens Fællesråd, Frederiksberg Kommunalbestyrelse, Forbrugerrådet,  

 Grundejernes Landsorganisation, Husligt Arbejder Forbund, Håndværksrådet,  

 Kommunernes Landsforening, Københavns Magistrat, Landsforeningen af Danske  

 Anlægsgartnermestre, Kvindeligt Arbejderforbund, Landsforeningen Loyal  

 Handel, Landsorganisationen i Danmark, Lejernes Landsorganisation, Liberale  

 Erhvervs Råd, Parcelhusejernes Landsforening og Specialarbejderforbundet i  

 Danmark.
4. Beskæftigelsesmæssige konsekvenser Udnyttes tilskudsrammen på 1 mia. kr. fuldt ud til køb af hjemmeservice,  

 svarer det til ca. 10.000 fuldtidsarbejdspladser.
Det svarer til en  

 forudsætning om, at knap 10 pct. af alle husstande hver køber 2 timers  

 hjemmeservice ugentligt.
Effekten på den samlede beskæftigelse vil dog være  

 noget mindre på grund af et vist omfang af støttespild og en mindre reduktion  

 i husholdningernes forbrug af andre varer og tjenester.
Det kan ikke undgås, at der i et vist omfang vil være tale om støttespild  

 - dvs. udbetaling af tilskud til aktiviteter, der var blevet udført alligevel  

 - også uden tilskud.
Omfanget af støttespild skønnes dog at være begrænset,  

 fordi der i dag kun er begrænset aktivitet på det regulære marked for  

 hjemmeservice.
 På grund af husholdningernes egenbetaling vil en forøgelse af  

 serviceforbruget i et vist omfang reducere forbruget af andre varer og  

 tjenester, hvilket isoleret set giver negativt bidrag til beskæftigelsen i  

 andre erhverv.
Den samlede virkning på beskæftigelsen skønnes derfor til 5.000 til 8.000  

 personer.
Virkningerne på beskæftigelsen vil imidlertid være væsentligt  

 gunstigere end ved en traditionel finanspolitisk lempelse af samme omfang.
 Virkningerne på ledigheden vil sandsynligvis være noget mindre på grund af  

 afledte effekter på arbejdsudbuddet, bl.a. som følge af at noget af  

 husholdningernes arbejdskraft frigøres ved køb af serviceydelser.
5. Administrative og statsfinansielle konsekvenser Der afsættes en ramme på 1 mia. kr. til ordningen i 1994.
 I det omfang, ordningen medvirker til at øge forbruget af hjemmeservice,  

 vil der være betydelige afledte effekter på de offentlige finanser.
 Konvertering af sort arbejde til regulære arbejdspladser vil - i sig selv  

 - medføre afledte skatte- og momsindbetalinger, som antages fuldt ud at  

 opveje det direkte provenutab som følge af tilskud til konvertering.
 Omlægning af husholdningernes forbrug mod øget forbrug af hjemmeservice  

 medvirker til at øge beskæftigelse og indkomst, hvorved skattebasen forøges.  

 Det skyldes, at der i højere grad efterspørges service produceret ved  

 indenlandsk arbejdskraft fremfor varer med et stort importindhold.
 Dertil kommer, at en forøgelse af den samlede beskæftigelse vil medvirke  

 til at sænke udgifterne til overførselsindkomster (dagpenge og kontanthjælp).
 Alt i alt vil tilskudsordningen have afledte effekter på de offentlige  

 finanser, der er væsentligt større end ved andre finanspolitiske lempelser,  

 fordi tilskuddet målrettes mod indenlandsk produktion i arbejdskraftintensive  

 erhverv.
 Antages - med et forsigtigt skøn - at støttespild udgør op til halvdelen  

 af det udbetalte tilskudsprovenu, skønnes de afledte effekter på de  

 offentlige finanser at være i størrelsesordenen 0,6-0,7 mia.kr.  

 Nettovirkningen på de offentlige finanser skønnes derved i de første år at  

 udgøre ca. 0,3-0,4 mia. kr. pr. år.
På grund af de forventede gunstige effekter på den strukturelle ledighed  

 vil ordningen også på længere sigt medvirke til en permanent bedre  

 beskæftigelsessituation.
Det vil have en positiv effekt på de offentlige  

 finanser på langt sigt.
Tilskuddet til hjemmeservice ydes af staten.
Størsteparten - omkring 2/3 -  

 af de afledte effekter på de offentlige finanser tilfalder kommunerne.
Der  

 foretages modregning for dette i de generelle overførsler til kommunerne.
 Industriministeriet kompenseres for de udgifter, herunder  

 administrationsudgifter, ordningen medfører for ministeriet, ligesom  

 Hypotekbanken og kommunerne kompenceres for deres administrationsudgifter.  

 Det skønnes, at der medgår 3 årsværk til Industriministeriets administration  

 af ordningen og 1 årsværk til Hypotekbankens administration.
Bemærkninger til de enkelte bestemmelser Til § 1 Der foreslås indført en tilskudsordning til private husholdningers køb af  

 husholdningsarbejde.
Ordningen gælder også for husholdningsarbejde, der  

 udføres for beboerne i ejerboliger, andelsboliger eller almennyttige  

 beboelser, når arbejdet bekostes af ejerforeningen, andelsforeningen eller  

 det almennyttige boligselskab, jf. forslagets § 2, stk. 2.
Til § 2 Bestemmelsen angiver, hvilke typer arbejder, der ydes tilskud til, når de  

 udføres af en momsregistreret virksomhed.
Der ydes alene tilskud til arbejde,  

 der udføres for en forbruger.
Begrebet forbruger er defineret i stk. 2.
I stk. 1 foreslås det, at der kan ydes tilskud til virksomheders  

 udførelse af husholdningsarbejde på forbrugerens bopæl.
Ved udtrykket  

 »forbrugerens bopæl« forstås det sted, hvor forbrugeren jævnligt  

 bor.
Har forbrugeren flere boliger, f.eks. tillige et sommerhus, vil dette  

 også være forbrugerens bopæl.
Opregningen af de serviceydelser, hvortil der kan ydes tilskud, er ikke  

 udtømmende.
Bestemmelsen omfatter således alle former for almindeligt  

 forekommende husholdningsarbejde, som f.eks. vask, rengøring, madlavning og  

 havearbejde.
 Derimod omfatter ordningen ikke pasning og pleje af børn eller andre  

 familiemedlemmer, jf. stk. 3. Ligeledes er madlavning og servering ved  

 enkeltstående lejligheder - f.eks. fødselsdage, konfirmationer, jubilæer  

 o.lign. - heller ikke omfattet af tilskudsordningen, idet der herved vil  

 opstå en konkurrenceforvridning i forhold til arrangementer, der afholdes  

 uden for hjemmet - f.eks. i en restauration.
Husholdningsarbejde skal forstås bogstaveligt.
Således omfatter  

 bestemmelsen ikke anlæg-, reparations- eller vedligeholdelsesarbejder.
Det  

 gælder uanset, om det er på boligen eller på andre formuegoder - f.eks.  

 køleskab eller radio - i hjemmet.
Ligeledes er f.eks. skorstensfejning,  

 skadedyrsbekæmpelse eller personlig pleje - i form af f.eks. frisørarbejde,  

 manicure eller fodpleje - ikke husholdningsarbejde.
Rådgivning fra  

 f.eks. revisor eller advokat er heller ikke husholdningsarbejde.
I stk. 4 forslås det, at der ikke ydes tilskud til det arbejde, en  

 virksomhed udfører for forbrugere, der er nærtstående i forhold til  

 virksomhedens ejere.
Reglen er indsat for at undgå misbrug af ordningen.
Det  

 er således ikke muligt for f.eks. en enkeltmandsvirksomhed at udføre  

 tilskudsberettiget arbejde for ægtefællen, børn og andre nærtstående.
Da  

 reglen skal forhindre misbrug, er det ikke fundet hensigtsmæssigt nærmere at  

 afgrænse, hvem der er nærtstående, idet dette må afhænge af de nærmere  

 omstændigheder.
Ved en systematisk udnyttelse af ordningen - f.eks. hvor der  

 alene udføres arbejde for et fåtal af kunder - vil også fjernere  

 familiemedlemmer og bekendte være omfattet af bestemmelsen, således at  

 virksomheden ikke kan udføre tilskudsberettiget arbejde for disse.
I stk. 5 foreslås det, at der maksimalt kan gives tilskud for 125  

 timers arbejde pr. kvartal, som en virksomhed udfører for en forbruger og  

 dennes husstand.
Et ægtepar vil således højst kunne få udført 125 timers  

 tilskudsberettiget arbejde pr. kvartal fra en bestemt virksomhed.
Derimod er  

 der ikke noget til hinder for, at ægteparret på et kvartal køber f.eks. 90  

 timers husholdningsarbejde fra en virksomhed og 80 timers tilskudsberettiget  

 arbejde fra en anden virksomhed.
Reglen er indsat for at undgå, at egentlige ansættelsesforhold konverteres  

 til erhvervsmæssige tjenesteydelser, der leveres med tilskud.
En husholdning  

 vil således ikke kunne »fuldtidsbeskæftige« f.eks. en  

 enkeltmandsvirksomhed, der udfører tilskudsberettiget arbejde for  

 husholdningen.
Det følger af definitionen i stk. 2 af en forbruger, at f.eks. en  

 andelsboligforening også anses som en forbruger.
En vicevært i en  

 andelsbolig, der etablerer selvstændig virksomhed, vil således højst kunne  

 udføre 125 timers tilskudsberettiget arbejde pr. kvartal for den pågældende  

 andelsboligforening.
Serviceydelser under tilskudsordningen vil således ikke  

 være et alternativ til almindelige ansættelsesforhold.
Det foreslås i stk. 7, at industriministeren vil kunne fravige  

 reglerne i forslagets § 2, ligesom der vil kunne fastsættes supplerende  

 regler om, hvilke arbejder, der kan ydes tilskud til.
Tilskudsordningen vil  

 således kunne indskrænkes eller udvides, hvis det måtte vise sig, at der  

 finder misbrug sted af ordningen, hvis der er behov for præciseringer, eller  

 hvis der viser sig at være andre serviceydelser til hjemmet, som bør være  

 omfattet af ordningen, men som ikke omfattet af forslagets § 2.
 Til § 3.
Bestemmelsen fastsætter størrelsen af det tilskud, der kan ydes til  

 husholdningsarbejdet.
Det foreslås, at tilskuddet udgør 65 kr. pr. times  

 udført arbejde.
I stk. 2 foreslås det, at industriministeren kan ændre  

 tilskuddets størrelse.
Bemyndigelsen tænkes primært brugt til at sikre, at  

 tilskuddet følger den almindelige pris- og lønudvikling, men bemyndigelsen  

 vil også kunne bruges til en justering af tilskuddet iøvrigt, såfremt dette  

 måtte vise sig hensigtsmæssigt af hensyn til markedsforholdene.
Tilskuddet beregnes ud fra den tid, der er medgået til arbejdets  

 udførelse.
Det er kun selve udførelsen af husholdningsarbejdet, der er  

 tilskudsberettiget.
Andre omkostninger - f.eks materialeomkostninger,  

 omkostninger til leje af maskiner eller kørselsomkostninger for virksomhedens  

 ansatte til og fra forbrugerens bopæl - er ikke tilskudsberettigede.
Reglen om tilskuddets størrelse suppleres af to andre regler.
Disse regler  

 er indsat for at undgå misbrug af ordningen.
Af administrative grunde udbetales tilskuddet til den virksomhed, der har  

 udført arbejdet for forbrugeren.
Det er derfor en forudsætning for udbetaling  

 af tilskud til en virksomhed, at virksomheden har foretaget fradrag i  

 regningen til forbrugeren, således at tilskuddet reelt tilfalder forbrugeren.  

 Har en virksomhed eksempelvis udført 10 timers tilskudsberettiget arbejde for  

 en forbruger, vil der kunne opnås 10 x 65 kr. = 650 kr. i tilskud.
Er der  

 alene foretaget et fradrag på 400 kr. i regningen til forbrugeren, vil  

 virksomheden alene kunne få 400 kr. i tilskud.
Dette følger af sidste pkt. i  

 § 3, stk. 1.
Ligeledes er der i stk. 1, 2. pkt., fastsat en grænse for, hvor stort  

 tilskuddet kan være i forhold til det regningsbeløb, som forbrugeren skal  

 betale.
Denne grænse er fastsat til 130 % af det beløb, forbrugeren skal  

 betale efter fradrag af alle andre udgifter inkl. moms - bortset fra  

 lønudgiften - der er posteret på regningen til forbrugeren.
Denne regel skal  

 sikre, at antallet af arbejdstimer ikke opskrives for derved at opnå  

 uforholdsmæssigt høje tilskud.
Har en virksomhed eksempelvist udført 10 timers tilskudsberettiget arbejde  

 af 150 kr. i timen, kan der opnås et tilskud på 10 x 65 kr. = 650 kr.  

 Regningen til forbrugeren vil herefter lyde på 850 kr. (1500 kr. - 650 kr.) Opgøres regningen fejlagtigt som 15 arbejdstimer af 100 kr. i timen, kunne  

 der opnås et tilskud på 15 x 65 kr. = 975 kr., således at regningen til  

 forbrugeren ville blive på 525 kr. (1.500 kr - 975 kr. = 525 kr.). Her vil  

 130%-reglen indebære, at tilskuddet bliver maksimeret til 682,50 kr. (1,3 x  

 525 kr.) - og ikke som ellers anført 975 kr.
130%-reglen vil således begrænse virksomhedens og forbrugerens  

 incitamentet til at ændre på faktureringsprincippet for derved at opnå større  

 tilskud.
Samtidig hindrer reglen, at timeantallet forøges i forbindelse med,  

 at der ydes forbrugeren forskellige rabatter.
 130%-grænsen vil blive reguleret i takt med, at selve tilskuddet på 65 kr.  

 ændres.
 Ved udførelse af arbejde efter almindelige fakturerings- og  

 omkostningsprincipper vil ordningen være ganske ukompliceret, idet tilskuddet  

 vil udgøre 65 kr. pr. times udført arbejde, hvis den timeløn, virksomheden  

 opkræver inkl. moms, udgør 115 kr. eller derover.
Til §§ 4-6 Af administrative grunde foreslås det i § 4, at tilskuddet  

 udbetales til den virksomhed, der har udført arbejdet for forbrugeren.
Herved  

 vil det alene være et mindre antal virksomheder, der behøver at sætte sig ind  

 i ordningen, hvilket er administrativt enkelt såvel for borgerne og  

 virksomhederne samt for kommunerne, der administrerer ordningen.  

 Virksomhederne skal en gang om måneden indlevere en opgørelse med relevante  

 regninger over det udførte, tilskudsberettigede arbejde til kommunen.
Efter at kommunen har kontrolleret opgørelsen, anvises beløbet til  

 udbetaling, og tilskuddet udbetales til virksomheden via Kongeriget Danmarks  

 Hypotekbank og Finansforvaltning.
Ordningen tilrettelægges således, at den  

 kommunale sagsbehandling bliver mindst mulig, og således at kommunerne og  

 Hypotekbanken stort set kan anvende det styrings- og udbetalingssystem, der i  

 dag anvendes ved udbetaling af statstilskud til forbedringsarbejder m.v. i  

 boliger.
Kommunens afgørelse af, hvilke arbejder, der er tilskudsberettigede, og  

 fastsættelsen af tilskuddets størrelse kan ikke indbringes for anden  

 administrativ myndighed, jf. § 5, stk. 1 og stk. 4. Industriministeren kan  

 fastsætte nærmere retningslinier for ordningen, herunder afgive  

 fortolkningsbidrag til, hvordan ordningen skal administreres.
Kommunerne skal  

 foretage administrationen på dette grundlag, således at der vil være en  

 ensartet praksis i hele landet.
 Efter § 4, stk. 1, er det en betingelse for udbetaling af tilskud, at  

 virksomheden er momsregistreret, og at den på forhånd er tilmeldt ordningen i  

 den kommune, hvortil den afleverer skatteregnskab.
 Beskæftiger en virksomhed personer, der er ansat med offentlige  

 løntilskud, f.eks. langtidsledige, kan virksomheden ikke lade disse personer  

 udføre tilskudsberettiget arbejde og samtidig opnå tilskud efter denne lov,  

 jf. § 4, stk. 4. Optager en virksomhed ikke desto mindre sådanne  

 arbejdsydelser på månedsopgørelserne, kan det udbetalte tilskud kræves  

 tilbagebetalt af kommunen efter § 5, stk. 2, ligesom virksomheden kan slettes  

 af tilskudsordningen, jf. § 6, stk. 3. En langtidsledig må derimod godt  

 udføre andet arbejde for den pågældende virksomhed.
Efter § 4, stk. 2, skal det udførte arbejde være indberettet senest  

 3 måneder efter arbejdets udførelse.
Er dette ikke sket, kan tilskuddet alene  

 udbetales, såfremt kommunen dispenserer fra 3 månedersindberetningsfristen.  

 Reglen er indført af hensyn til den bevillingsmæssige styring af  

 tilskudsordningen.
 Efter § 5, stk. 3, kan kommunalbestyrelsen iværksætte særlige  

 foranstaltninger til kontrol med de arbejder, hvortil der ydes tilskud,  

 ligesom industriministeren efter § 7 kan udstede nærmere regler om lovens  

 gennemførelse, herunder om hvilke oplysninger virksomhederne skal afgive om  

 det tilskudsberettigede arbejde.
Ligeledes kan skattemyndighederne efter § 5, stk. 3, indhente de  

 oplysninger om en virksomheds udførelse af tilskudsberettiget arbejde, som er  

 nødvendige i forbindelse med skattemyndighedernes ligningskontrol.
Da  

 virksomheden indsender samtlige tilskudsansøgninger til den kommune, hvortil  

 virksomheden også afleverer skatteregnskab, vil skattemyndighederne nemt  

 kunne kontrollere, at virksomhederne selvangiver det arbejde, hvortil der  

 udbetales tilskud.
Efter § 6 kan kommunen nægte at registrere en virksomhed under  

 tilskudsordningen, ligesom kommunen kan slette en allerede optaget virksomhed  

 fra ordningen, hvis virksomheden enten har betydelig gæld til det offentlige,  

 jf. stk. 1, eller hvis virksomheden har skulle tilbagebetale modtagne  

 tilskud, som virksomheden uretmæssigt har oppebåret, f.eks. fordi  

 betingelserne i §§ 2-4 ikke er opfyldt, eller fordi virksomheden har afgivet  

 urigtige eller vildledende oplysninger i forbindelse med tidligere indsendte  

 månedsopgørelser over udført, tilskudsberettiget arbejde, jf. § 6, stk. 3.  

 Skyldes tilbagebetalingskravet en undskyldelig fejl fra virksomheden, kan  

 kommunen undlade at slette virksomheden fra ordningen.
En virksomhed, der  

 gentagne gange afgiver mangelfulde eller urigtige oplysninger vil i øvrigt  

 også kunne slettes fra ordningen.
Dette gælder selvom der ikke er  

 rejst krav om tilbagebetaling, f.eks. fordi manglerne er opdaget af kommunen  

 i forbindelse med behandlingen af de pågældende månedsopgørelser.
 Er en virksomhed slettet fra ordningen i medfør af § 6, stk. 3, bør  

 virksomheden som hovedregel ikke senere genoptages under tilskudsordningen.
Reglen i § 6, stk. 1, om, at virksomheder med betydelig gæld til det  

 offentlige kan udelukkes fra ordningen, er et led i bestræbelserne på at  

 forbedre det offentliges inddrivelsesmuligheder.
Reglen skal ses i lyset af  

 de regler om udstedelse og fratagelse af autorisationer m.v., der blev  

 indført for en række lovregulerede erhverv ved lov nr. 936 af 27. december  

 1991. Virksomheder, der ikke er tilknyttet tilskudsordningen, vil kunne  

 nægtes optagelse i ordningen, hvis de har en gæld til det offentlige i  

 størrelsesordenen 50.000 kr. og derover.
Virksomheder, der er tilsluttet  

 ordningen, vil ligeledes kunne slettes, hvis de har en gæld til det  

 offentlige i størrelsesordenen 50.000 kr. og derover.
Det er herved sikret,  

 at virksomheder behandles ens, uanset om de er tilmeldt ordningen eller ej.
Til §§ 7 og 8 Det foreslås i § 7, at industriministeren bemyndiges til at  

 fastsætte de nærmere regler om lovens gennemførelse, ligesom  

 indutriministeren kan suspendere ordningen, såfremt der ikke er den fornødne  

 bevillingsmæssige hjemmel til at fortsætte udbetalingen af tilskud.
Ordningen kan ophæves ved kongelig anordning.
Dette vil alene ske, såfremt  

 der ikke afsættes midler på finansloven til udbetaling af tilskud.
 Bemyndigelsen til industriministeren indebærer bl.a., at der kan  

 fastsættes regler om, at oplysningerne om det tilskudsberettigede arbejde  

 skal indberettes på særlige skemaer.
Det følger af bestemmelserne i § 2, stk. 7, og § 3, stk. 2, at  

 industriministeren også kan fastsættes regler om, hvilke arbejder der ydes  

 tilskud til, ligesom tilskuddets størrelse kan reguleres.
Såfremt der er  

 behov herfor, kan ordningen udvides, således at der ydes tilskud til andre  

 arbejder end dem, der er nævnt i § 2. Tilsvarende kan ordningen indskrænkes.
Efter § 8 kan industriministeren delegere de opgaver, der efter  

 loven påhviler ministeren, til en styrelse under Industriministeriet, ligesom  

 ministeren kan fastsætte regler om klageadgangen.
Styrelsen vil herefter  

 fungere som klageinstans for de afgørelser, kommunalbestyrelserne træffer i  

 medfør af § 5, stk. 2, og § 6. Det vil blive fastsat, at styrelsens  

 afgørelser ikke kan indbringes for anden administrativ myndighed.
Til § 9 Det foreslås, at den, der afgiver urigtige eller vildledende oplysninger  

 til kommunalbestyrelsen, kan straffes med bøde eller hæfte.
Er strengere  

 straf forskyldt efter staffelovens regler, finder disse regler anvendelse.
Til § 10 Det foreslås, at Ligningsloven ændres, således at forbrugeren ikke skal  

 medregne de pågældende tilskud til den skattepligtige indkomst.
Til § 11 Det foreslås, at lovens ikrafttræden fastsættes af industriministeren.  

 Dette skyldes, at det er fundet hensigtsmæssigt at forelægge lovforslaget for  

 EFKommissionen, således at det forud for lovens ikrafttræden kan bekræftes,  

 at ordningen ikke er i strid med EF-reglerne om statsstøtte.
Loven forventes  

 at kunne træde i kraft den 1. januar 1994.
Til § 12 Loven gælder ikke for Færøerne og Grønland.
Efter 2. behandling den 23. juni 1993 § 1. Industriministeren kan inden for en bevilling, der fastsættes på de årlige finanslove, yde tilskud til private husholdningers køb af husholdningsservice fra momsregistrerede virksomheder.
 § 2. Tilskud kan ydes til husholdningsarbejde, som en virksomhed  

 udfører for en forbruger på forbrugerens bopæl, såsom indkøb af dagligvarer,  

 rengøring, vinduespudsning, madlavning, vask, havearbejde, snerydning og  

 andet lignende arbejde.
Stk. 2. Ved en forbruger forstås i denne lov en person, der til  

 brug for sin private husholdning køber serviceydelser.
Ejerboligforeninger,  

 andelsboligforeninger og almennyttige boligselskaber anses ligeledes for  

 forbrugere, når de køber serviceydelser til brug for beboerne i ejendommen.
 Stk. 3. Tilskud kan ikke ydes til pasning eller pleje af  

 familiemedlemmer eller til madlavning og servering ved enkeltstående  

 lejligheder.
 Stk. 4. Tilskud kan ikke ydes til det arbejde, som en virksomhed  

 udfører for virksomhedens ejere og for forbrugere, der er nærtstående i  

 forhold til virksomhedens ejere.
 Stk. 5. Tilskud kan ikke ydes til det arbejde, der overstiger 125  

 timer pr. kvartal, som en virksomhed udfører for en bestemt forbruger og  

 dennes husstand, for en bestemt ejerboligforening, for en bestemt  

 andelsboligforening eller for et bestemt almennyttigt boligselskab.
 Stk. 6. Tilskuddet kan ikke ydes til transport af virksomhedens  

 ansatte til og fra forbrugeren.
 Stk. 7. Industriministeren kan fastsætte regler, hvorved arten og  

 omfanget af det arbejde, hvortil der ydes tilskud, indskrænkes eller udvides.
§ 3. Tilskuddet udgør 65 kr. pr. times arbejde, som virksomheden  

 har udført i overensstemmelse med § 2 og bestemmelser fastsat i henhold til  

 denne lov.
Tilskuddet kan dog ikke overstige 130 pct. af det beløb, som  

 forbrugeren skal betale efter fradrag af eventuelle udgifter inkl. moms til  

 materialer, kørsel og lignende.
Tilskuddet kan ikke overstige det beløb,  

 hvormed virksomheden har foretaget fradrag i regningen til forbrugeren, jf. §  

 4, stk. 3.
 Stk. 2. Industriministeren kan fastsætte regler, hvorved  

 størrelsen af de i stk. 1, 1. og 2. pkt., angivne tilskud ændres.
§ 4. Tilskuddet udbetales til den virksomhed, der har udført  

 arbejdet.
Det er en betingelse, at arbejdet udføres af en virksomhed, der er  

 registreret efter lov om almindelig omsætningsafgift, at virksomheden  

 opfylder de betingelser, der fastsættes i medfør af § 4, stk. 5, og at  

 virksomheden forud for arbejdets udførelse er tilmeldt tilskudsordningen i  

 den kommune, hvortil virksomheden afleverer skatteregnskab.
Virksomheder, der  

 er hjemmehørende i et andet land inden for De Europæiske Fællesskaber, kan  

 tilmeldes tilskudsordningen i Københavns Kommune.
Stk. 2. Tilskuddet udbetales på grundlag af virksomhedens  

 opgørelse til kommunen over det tilskudsberettigede arbejde, som virksomheden  

 har udført i den forudgående kalendermåned.
Det udførte arbejde skal være  

 indberettet til kommunen på en månedsopgørelse senest 3 måneder efter, at  

 arbejdet er udført for forbrugeren.
Kommunalbestyrelsen kan i særlige  

 tilfælde dispensere fra denne frist.
Stk. 3. Det er en betingelse for udbetalingen af tilskud, at der  

 med månedsopgørelsen følger genpart af regningerne for det arbejde, der er  

 opført på opgørelsen.
Regningerne skal indeholde 1) fradrag for et beløb svarende til det tilskud, virksomheden modtager  

 efter denne ordning, 2) oplysning om forbrugerens navn og adresse, 3) oplysning om, hvilket arbejde der er udført, og hvem der har udført  

 det, 4) oplysning om, hvor mange arbejdstimer der er anvendt, 5) oplysning om, i hvilken periode arbejdet er udført, og 6) forbrugerens kvittering for, at det anførte arbejde er udført.
Stk. 4. Tilskudsberettiget arbejde må ikke udføres af  

 arbejdstagere, som 1) er under 18 år, hvis deres ugentlige arbejdstid er mindre end 30 timer, 2) modtager folkepension eller 3) er ansat med offentlige løntilskud.
 Stk. 5. Industriministeren kan fastsætte regler om, at  

 virksomheden skal tegne ansvarsforsikring og stille garanti for  

 tilbagebetalingskrav efter § 5, stk. 2.
 § 5. Kommunalbestyrelsen afgør, om det udførte arbejde er omfattet  

 af tilskudsordningen, og fastsætter størrelsen af det tilskud, der skal  

 udbetales efter § 4, jf. § 3.
 Stk. 2. Kommunalbestyrelsen træffer afgørelse om, at en virksomhed  

 skal tilbagebetale de tilskud, virksomheden uretmæssigt har oppebåret.
Stk. 3. Kommunalbestyrelsen kan iværksætte særlige  

 foranstaltninger til kontrol med de arbejder, hvortil der ydes tilskud efter  

 denne lov.
Skattemyndighederne kan indhente oplysning fra  

 kommunalbestyrelserne om det tilskudsberettigede arbejde, som de enkelte  

 virksomheder udfører.
Stk. 4. Kommunalbestyrelsens afgørelse i henhold til stk. 1 og  

 forskrifter udstedt i medfør af denne lov kan ikke indbringes for anden  

 administrativ myndighed.
Kommunalbestyrelsens afgørelse efter stk. 2 kan  

 inden 4 uger efter, at afgørelsen er meddelt den pågældende, indbringes for  

 industriministeren.
 Stk. 5. Udgifterne til tilskud afholdes af staten.
§ 6. Kommunalbestyrelsen kan nægte at optage en virksomhed under  

 tilskudsordningen, såfremt den pågældende virksomhed eller en personligt  

 ansvarlig ejer har betydelig forfalden gæld til det offentlige, hvorved  

 forstås beløb i størrelsesordenen 50.000 kr. og derover.
Kommunalbestyrelsen  

 kan endvidere slette en virksomhed fra tilskudsordningen, hvis den pågældende  

 virksomhed eller en personligt ansvarlig ejer oparbejder en betydelig gæld  

 til det offentlige, hvorved forstås beløb i størrelsesordenen 50.000 kr. og  

 derover.
En slettelse fra tilskudsordningen har virkning for arbejder, der  

 udføres af virksomheden, efter at kommunalbestyrelsens afgørelse om slettelse  

 fra tilskudsordningen er meddelt den pågældende virksomhed.
Stk. 2. Kommunalbestyrelsens afgørelse efter stk. 1 kan inden 4  

 uger efter, at afgørelsen er meddelt den pågældende, indbringes for  

 industriministeren.
Afgørelsens indbringelse for industriministeren har ikke  

 opsættende virkning.
 Stk. 3. Bestemmelserne i stk. 1 og 2 finder tilsvarende  

 anvendelse, hvis en virksomhed er blevet pålagt at tilbagebetale tilskud  

 efter bestemmelsen i § 5, stk. 2, eller hvis en virksomhed gentagne gange  

 afgiver mangelfulde eller urigtige oplysninger til kommunalbestyrelsen.
 § 7. Industriministeren kan fastsætte nærmere regler om lovens  

 gennemførelse, herunder om udbetaling af tilskud samt hvilke oplysninger  

 virksomhederne skal afgive om det tilskudsberettigede arbejde, og hvordan de  

 skal afgives.
Stk. 2. Industriministeren kan suspendere tilskudsordningen,  

 såfremt dette er nødvendigt af bevillingsmæssige grunde.
Lovens gyldighed kan  

 bringes til ophør ved kongelig anordning.
§ 8. Industriministeren kan henlægge sine beføjelser efter loven  

 til en styrelse under Industriministeriet.
Henlægger industriministeren sine  

 beføjelser til en styrelse, kan ministeren fastsætte regler om klageadgangen,  

 herunder at klager ikke kan indbringes for anden administrativ myndighed.
 § 9. Den, der afgiver urigtige eller vildledende oplysninger til  

 brug for kommunalbestyrelsens afgørelser efter denne lov, straffes med bøde  

 eller hæfte, medmindre strengere straf er forskyldt efter den øvrige  

 lovgivning.
 § 10. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 1223 af 17. december 1992, som  

 senest ændret ved lov nr. 271 af 6. maj 1993, foretages følgende ændring:
 I § 7 indsættes som litra å:
»å) Tilskud efter lov om statstilskud til hjemmeservice.« § 11. Tidspunktet for lovens ikrafttræden fastsættes af  

 industriministeren.
 § 12. Loven gælder ikke for Færøerne og Grønland.
