Nr LSF 35 Forslag til International købelov Fremsat af justitsministeren (Ninn-Hansen) den 6. oktober 1988 Vedtaget ved tredjebehandling den 1. december 1988 Lov nr. 733 af 07/12/1988 § 1. Bestemmelserne i De Forenede Nationers konvention af 11. april 1980 om aftaler om internationale køb, jf. bilaget til denne lov, gælder her i landet.
Dette gælder dog ikke konventionens del II om aftalens indgåelse.
§ 2. Loven finder ikke anvendelse, hvis både sælger og køber har deres  

 forretningssteder i Danmark, Finland, Island, Norge eller Sverige.
Hvis en  

 part ikke har et forretningssted, sidestilles partens bopæl med et  

 forretningssted.
 § 3. I lov om køb, jf. lovbekendtgørelse nr. 28 af 21. januar 1980,  

 indsættes i § 1a som stk. 4:
»Stk. 4. Loven gælder ikke for køb, der er omfattet af den  

 internationale købelov.« § 4. Tidspunktet for lovens ikrafttræden fastsættes af justitsministeren.
 § 5. Loven gælder ikke for Færøerne og Grønland, men kan ved kgl.  

 anordning sættes i kraft for disse landsdele med de afvigelser, som de  

 særlige færøske eller grønlandske forhold tilsiger.
Bilag De Forenende Nationers konvention om aftaler om internationale køb De kontraherende stater, som under hensyn til de generelle målsætninger i de resolutioner, som blev  

 vedtaget af de Forenede Nationers sjette særlige generalforsamling om  

 etablering af en ny international økonomisk orden, som anser at en udvikling af den internationale handel på grundlag af  

 lighed og gensidige fordele er en vigtig faktor for fremme af venskabelige  

 forbindelser mellem stater, som anser at vedtagelsen af ensartede regler, som regulerer aftaler om  

 internationale løsørekøb, og som tager hensyn til forskellige sociale,  

 økonomiske og retlige systemer, vil bidrage til fjernelsen af retlige  

 hindringer i den internationale handel og fremme dennes udvikling, er blevet enige om følgende:
 DEL I.
KONVENTIONENS ANVENDELSESOMRÅDE OG ALMINDELIGE BESTEMMELSER Kapitel I Anvendelsesområdet Artikel 1 1. Denne konvention gælder for aftaler om løsørekøb mellem parter, som har  

 deres respektive forretningssteder i forskellige stater:
a) når staterne er kontraherende stater, eller b) når international privatrets regler fører til anvendelsen af en  

 kontraherende stats ret.
 2. Den omstændighed, at parterne har deres respektive forretningssteder i  

 forskellige stater er uden betydning, hvis dette hverken fremgår af aftalen  

 eller af tidligere forretningsforbindelse mellem parterne, eller af  

 oplysninger der er afgivet af parterne før eller ved aftalens indgåelse.
 3. Ved afgørelsen af om denne konvention skal finde anvendelse, skal der  

 hverken tages hensyn til parternes statsborgerskab, eller om aftalen har  

 karakter af handelskøb eller civilt køb.
Artikel 2 Denne konvention gælder ikke for:
a) køb af varer købt til personlig brug eller til brug for familien eller  

 husholdningen, medmindre sælgeren før eller ved aftalens indgåelse hverken  

 vidste eller burde have vidst, at varen var købt til en sådan anvendelse, b) køb på auktion, c) køb der står i forbindelse med tvangsfuldbyrdelse eller anden form for  

 tvangssalg i henhold til lov, d) køb af aktier, værdipapirer, omsætningspapirer eller penge, e) køb af skibe, fartøjer, luftpudefartøjer eller fly, f) køb af elektricitet.
Artikel 3 1. Aftaler om levering af varer, der skal tilvirkes eller fremstilles,  

 anses som køb, medmindre den part, der bestiller varen, påtager sig at levere  

 en væsentlig del af de materialer, der er nødvendige for varens tilvirkning  

 eller fremstilling.
 2. Denne konvention gælder ikke for aftaler, hvor den overvejende del af  

 leverandørens forpligtelser består i at levere arbejdskraft eller andre  

 tjenesteydelser.
Artikel 4 Denne konvention gælder kun for købeaftalens indgåelse og sælgers og  

 købers rettigheder og forpligtelser i henhold til denne aftale.
Medmindre  

 andet udtrykkeligt er bestemt i konventionen, gælder den især ikke for:
 a) gyldigheden af aftalen eller enkelte af aftalens bestemmelser eller af  

 sædvane.
 b) den virkning aftalen kan have på ejendomsretten til den solgte vare.
Artikel 5 Denne konvention gælder ikke for sælgerens erstatningsansvar for skade,  

 som den solgte vare volder på nogens liv eller helbred.
Artikel 6 Parterne kan ved deres aftale udelukke anvendelsen af denne konvention,  

 ligesom de, bortset fra reglerne i artikel 12, kan fravige eller ændre  

 virkningen af en hvilken som helst af dens bestemmelser.
Kapitel II Almindelige bestemmelser Artikel 7 1. Ved fortolkning af denne konvention skal der tages hensyn til dens  

 internationale karakter, til behovet for at fremme en ensartet anvendelse af  

 den og til iagttagelses af god forretningsskik i international handel.
 2. Spørgsmål vedrørende emner, der er underkastet denne konvention, men  

 som konventionen ikke udtrykkeligt tager stilling til, skal afgøres i  

 overensstemmelse med de almindelige grundsætninger, som konventionen bygger  

 på, eller, hvor sådanne grundsætninger ikke findes, i overensstemmelse med  

 den lov, som den internationale privatrets regler udpeger.
Artikel 8 1. Ved anvendelsen af denne konvention skal en parts erklæringer og adfærd  

 i øvrigt fortolkes i overensstemmelse med hans hensigt, hvor den anden part  

 kendte eller ikke kunne have været uvidende om denne hensigt.
 2. Såfremt stk. 1 ikke kan anvendes, skal en parts erklæringer og adfærd i  

 øvrigt fortolkes i overensstemmelse med den opfattelse, som en fornuftig  

 person i samme situation som den anden part ville have haft under samme  

 omstændigheder.
 3. Ved bestemmelse af en persons hensigt eller af hvilken opfattelse en  

 fornuftig person ville have haft, skal alle sagens relevante omstændigheder,  

 herunder parternes forhandlinger, den praksis som parterne har skabt mellem  

 sig, sædvaner og parternes efterfølgende adfærd, tages i betragtning.
Artikel 9 1. Parterne er bundet af sædvaner, som de er indgået på, og af praksis,  

 som de har skabt mellem sig.
 2. Hvor andet ikke er aftalt, forudsættes parterne underforstået at have  

 gjort de sædvaner anvendelige på aftalen eller dens indgåelse, som de kendte  

 eller burde have kendt, og som i international handel er almindelig kendt og  

 regelmæssigt følges af parter i aftaler af samme type i den pågældende  

 branche.
Artikel 10 Ved anvendelse af denne konvention er a) hvor en part har mere end eet forretningssted, hans forretningssted det  

 sted, som har den nærmeste tilknytning til aftalen og dens opfyldelse, når  

 henses til de omstændigheder, som parterne kendte eller forudsatte før eller  

 ved aftalens indgåelse, b) hvor en part intet forretningssted har, hans sædvanlige bopæl at  

 sidestille med forretningsstedet.
Artikel 11 En aftale om køb behøver ikke indgås skriftligt eller bekræftes i  

 skriftlig form, ligesom aftalen heller ikke kan underkastes andre formkrav.  

 Aftalen kan godtgøres på en hvilken som helst måde, herunder ved vidner.
Artikel 12 De bestemmelser i artikel 11, artikel 29 eller del II i denne konvention,  

 som tillader, at en købeaftale eller en aftale om dens ændring eller ophør,  

 eller et tilbud, et antagende svar eller anden viljeserklæring udtrykkes i en  

 anden form end skriftligt, gælder ikke, hvor en part har sit forretningssted  

 i en kontraherende stat, som har afgivet erklæring i henhold til artikel 96 i  

 denne konvention.
Parterne kan ikke fravige eller ændre virkningen af denne  

 artikel.
Artikel 13 Ved anvendelsen af denne konvention omfatter udtrykket  

 »skriftligt« også telegram og telex.
DEL II AFTALENS INDGÅELSE Artikel 14 1. Et forslag om indgåelse af aftale, som rettes til en eller flere  

 bestemte personer, udgør et tilbud, hvis det er tilstrækkeligt bestemt og  

 viser tilbudsgiverens vilje til at blive forpligtet, hvis tilbudet antages.  

 Et forslag er tilstrækkeligt bestemt, hvis det angiver den vare, som det  

 angår, og udtrykkeligt eller stiltiende fastsætter eller angiver, hvordan  

 varens mængde og pris skal fastsættes.
 2. Et forslag, der ikke er rettet til en eller flere bestemte personer,  

 skal alene anses for en opfordring til at give tilbud, medmindre det modsatte  

 klart er tilkendegivet af den person, som fremsætter forslaget.
Artikel 15 1. Et tilbud har virkning, når det kommer frem til tilbudsmodtageren.
 2. Et tilbud kan, selv om det er uigenkaldeligt, tilbagekaldes, såfremt  

 tilbagekaldelsen kommer frem til tilbudsmodtageren før eller samtidig med  

 tilbudet.
Artikel 16 1. Indtil en aftale er indgået, kan et tilbud tilbagekaldes, såfremt  

 tilbagekaldelsen kommer frem til tilbudsmodtageren, før han har afsendt et  

 antagende svar.
 2. Et tilbud kan dog ikke tilbagekaldes:
a) Hvis det, enten ved at fastsætte en bestemt frist for dets antagelse  

 eller på anden måde, angiver, at det er uigenkaldeligt, eller b) hvis tilbudsmodtageren havde føje til at antage, at tilbudet var  

 uigenkaldeligt, og tilbudsmodtageren har handlet i tillid til tilbudet.
Artikel 17 Et tilbud, herunder også et uigenkaldeligt tilbud, bortfalder, når  

 tilbudsmodtagerens afslag kommer frem til tilbudsgiveren.
Artikel 18 1. En erklæring eller anden adfærd fra tilbudsmodtageren, som angiver, at  

 han godtager tilbudet, er en antagelse af tilbudet.
Tavshed eller passivitet  

 er ikke i sig selv en antagelse af tilbudet.
2. En antagelse af et tilbud får virkning, når det antagende svar kommer  

 frem til tilbudsgiveren.
Antagelsen får ikke virkning, hvis det antagende  

 svar ikke kommer frem til tilbudsgiveren inden for den tid, han har fastsat,  

 eller, hvis ingen tid er fastsat, inden rimelig tid, når tilbørligt hensyn  

 tages til omstændighederne ved handlen, herunder hvor hurtigt et  

 kommunikationsmiddel tilbudsgiveren har anvendt.
Et mundtligt tilbud skal  

 antages straks, medmindre andet fremgår af omstændighederne.
 3. Hvis det imidlertid fremgår af tilbudet eller følger af en praksis, der  

 er skabt mellem parterne, eller af sædvane, at tilbudsmodtageren kan  

 tilkendegive sit samtykke ved en handling, f.eks. ved forsendelse af varen  

 eller betaling af købesummen, uden at give meddelelse til tilbudsgiveren, får  

 antagelse af tilbudet virkning fra det tidspunkt, denne handling foretages,  

 forudsat at handlingen iværksættes inden for den tidsfrist, som er nævnt i  

 stk. 2.
Artikel 19 1. Svar på tilbud, som angiver at være et antagende svar, men som  

 indeholder tilføjelser, begrænsninger eller andre ændringer, er et afslag på  

 tilbudet og udgør et nyt tilbud.
2. Svar på tilbud, som angiver at være et antagende svar, men som  

 indeholder yderligere eller andre vilkår, der ikke væsentligt ændrer  

 tilbudets vilkår, er dog et antagende svar, medmindre tilbudsgiveren uden  

 ugrundet ophold mundtligt gør indsigelse mod uoverensstemmelsen eller sender  

 en meddelelse herom.
Gør han ikke det, er aftalevilkårene lig med vilkårene i  

 tilbudet med de ændringer, som er indeholdt i det antagende svar.
 3. Tilføjelser eller andre vilkår, som angår pris, betaling, varens  

 kvalitet eller mængde, sted og tid for levering, omfanget af den ene parts  

 erstatningsansvar over for den anden part eller bilæggelse af tvistemål,  

 anses bl.a. for at ændre tilbudets vilkår væsentligt.
Artikel 20 1. En frist for antagelse af tilbudet, som fastsættes af tilbudsgiveren i  

 et telegram eller brev, regnes fra det øjeblik, telegrammet indleveres til  

 forsendelse eller fra den dato, som brevet angiver, eller, hvis en sådan dato  

 ikke findes, fra datoen på kuverten.
En frist for antagelse, som  

 tilbudsgiveren fastsætter telefonisk, ved telex eller ved andre øjeblikkelige  

 kommunikationsmidler, regnes fra det tidspunkt, da meddelelsen kommer frem  

 til tilbudsmodtageren.
2. Officielle søn- og helligdage eller andre dage, hvor forretningerne  

 holder lukket, som indtræffer, mens fristen for antagelse af tilbud løber,  

 medregnes i beregningen af denne frist.
Hvis imidlertid en meddelelse om  

 antagelse af tilbudet ikke kan afleveres på tilbudsgiverens adresse på  

 fristens sidste dag, fordi den falder på en søn- eller helligdag eller på en  

 anden dag, hvor forretningerne holdes lukket på tilbudsgiverens  

 forretningssted, forlænges fristen dog til den nærmest følgende åbningsdag.
Artikel 21 1. Et antagende svar, der er kommet for sent, er alligevel at anse som en  

 gyldig antagelse af tilbud, hvis tilbudsgiveren uden ophold giver  

 tilbudsmodtageren mundtlig eller skriftlig meddelelse herom.
 2. Viser et brev eller anden skriftlig meddelelse, der indeholder et  

 antagende svar, som er nået for sent frem, at det er blevet sendt under  

 sådanne omstændigheder, at det ville være kommet rettidigt frem til  

 tilbudsgiveren, hvis dets befordring havde været normal, anses det forsinkede  

 antagende svar alligevel for en gyldig antagelse af tilbud, medmindre  

 tilbudsgiveren uden ophold giver tilbudsmodtageren mundtlig besked om, at han  

 anser sit tilbud for bortfaldet, eller sender en meddelelse herom.
Artikel 22 Et antagende svar kan tilbagekaldes, hvis tilbagekaldelsen kommer frem til  

 tilbudsgiveren før eller samtidig med, at antagelsen af tilbudet ville have  

 fået virkning.
Artikel 23 En aftale er indgået i det øjeblik et antagende svar får virkning i  

 overensstemmelse med bestemmelserne i denne konvention.
Artikel 24 Ved anvendelse af denne del af konventionen anses et tilbud, en antagelse  

 af et tilbud eller anden viljeserklæring for at være »kommet frem«  

 til adressaten, når den er meddelt ham mundtligt, eller på anden måde  

 overleveret til ham personligt, til hans forretningssted eller postadresse  

 eller, hvis han intet forretningssted eller ingen postadresse har, til hans  

 bopæl.
DEL III LØSØREKØB Kapitel I Almindelige bestemmelser Artikel 25 En parts misligholdelse er væsentlig, hvis den medfører en sådan ulempe  

 for den anden part, at den i betydelig grad berøver ham for, hvad han i  

 henhold til aftalen er berettiget til at forvente, medmindre den  

 misligholdende part ikke forudså og en fornuftig person i samme situation og  

 under tilsvarende omstændigheder ikke ville have forudset et sådant resultat.
Artikel 26 En erklæring om ophævelse er kun virksom, hvis der afgives meddelelse  

 herom til den anden part.
Artikel 27 Har en part givet en underretning, anmodning eller anden meddelelse i  

 overensstemmelse med denne del af konventionen og ved anvendelse af et  

 meddelelsesmiddel, som under de givne forhold er forsvarligt, vil en  

 forsinkelse eller fejl ved videresendelsen af meddelelsen eller dens  

 udeblivelse ikke berøve denne part hans ret til at påberåbe sig meddelelsen,  

 medmindre andet er udtrykkeligt foreskrevet i denne del af konventionen.
Artikel 28 Har en part i overensstemmelse med bestemmelserne i denne konvention krav  

 på, at den anden part opfylder en forpligtelse, er en domstol ikke forpligtet  

 til at give dom til naturalopfyldelse, medmindre domstolen ville gøre dette  

 efter de regler, der gælder i domslandets lov for tilsvarende købeaftaler,  

 som ikke er underkastet denne konvention.
Artikel 29 1. Parterne kan ved overenskomst ændre en aftale eller bringe den til  

 ophør.
2. Indeholder en skriftlig aftale en bestemmelse om, at aftalen kun kan  

 ændres eller bringes til ophør ved skriftlig overenskomst, kan den ikke på  

 anden måde ændres eller bringes til ophør.
Ved sin handlemåde kan en part dog  

 blive afskåret fra at påberåbe sig en sådan bestemmelse, i det omfang den  

 anden part har handlet i tillid til hans handlemåde.
Kapitel II Sælgers pligter Artikel 30 Sælger er forpligtet til at levere varen, overgive de dokumenter, der  

 vedrører varen, og overdrage ejendomsretten til varen, således som det er  

 fastsat i aftalen og i denne konvention.
Afsnit I Levering af varen og overgivelse af dokumenter Artikel 31 Er sælger ikke forpligtet til at levere varen på et andet bestemt sted,  

 skal han opfylde sin leveringspligt ved:
a) hvis aftalen angår en vare, der skal sendes, at overgive varen til den  

 første transportør med henblik på varens videreforsendelse til køber, b) hvis aftalen gælder en vare, der ikke skal sendes efter bestemmelsen i  

 litra a, og som er individuelt bestemt, eller det drejer sig om en  

 uidentificeret vare, som skal udtages fra et bestemt parti, eller som skal  

 tilvirkes eller fremstilles, og parterne på tidspunktet for aftalens  

 indgåelse vidste, at varen befandt sig eller skulle tilvirkes eller  

 fremstilles på et bestemt sted, at stille varen til rådighed for køber på  

 dette sted, c) i andre tilfælde - at stille varen til købers rådighed på det sted, der  

 var sælgers forretningssted på tidspunktet for aftalens indgåelse.
Artikel 32 1. Såfremt sælger, i overensstemmelse med aftalen eller med denne  

 konvention overgiver varen til en transportør, og varen ikke tydeligt er  

 udskilt ved mærkning, gennem forsendelsesdokumenter eller på anden måde, skal  

 sælger give køber meddelelse om forsendelsen og samtidig specificere varen.
 2. Er sælger forpligtet til at sørge for varens forsendelse, skal han  

 indgå de aftaler, som kræves til varens transport til det angivne sted ved  

 hjælp af sådanne transportmidler, som efter omstændighederne er passende, og  

 på sædvanlige vilkår for en sådan transport.
 3. Er sælger ikke forpligtet til at tegne transportforsikring for varen,  

 skal han på købers anmodning give ham alle tilgængelige oplysninger, der er  

 nødvendige for at sætte køber i stand til at tegne en sådan forsikring.
Artikel 33 Sælger er forpligtet til at levere varen:
a) hvis en dato er fastsat i eller fremgår af aftalens bestemmelser, på  

 denne dato, b) hvis et tidsrum for levering er fastsat eller fremgår af aftalen, når  

 som helst inden for dette tidsrum, medmindre det fremgår af omstændighederne,  

 at køber kan fastsætte tidspunktet, eller c) i alle andre tilfælde, inden rimelig tid efter aftalens indgåelse.
Artikel 34 Skal sælger overgive dokumenter vedrørende varen, er han forpligtet til at  

 overgive dem på det tidspunkt, på det sted og i den form aftalen fastsætter.  

 Har sælger overgivet dokumenter før det fastsatte tidspunkt, kan han indtil  

 dette tidspunkt afhjælpe fejl og mangler i dokumenterne, såfremt udøvelsen af  

 denne ret ikke medfører urimelig ulempe eller omkostning for køber.
Køber  

 bevarer dog sin ret til at kræve skadeserstatning efter bestemmelsen i denne  

 konvention.
Afsnit II Varens kontraktmæssighed (mangler) og tredjemands krav Artikel 35 1. Sælger er forpligtet til at levere en vare af den mængde og kvalitet og  

 svarende til den beskrivelse, der er fastsat i aftalen.
Varen skal endvidere  

 være emballeret eller pakket på den måde, som er fastsat i aftalen.
 2. Medmindre andet er aftalt mellem parterne, er varen kun mangelfri, hvis  

 den:
a) er egnet til de formål, til hvilke varer af den angivne beskrivelse  

 sædvanligvis vil blive anvendt, b) er egnet til de særlige formål, som sælger udtrykkeligt eller  

 stiltiende er blevet gjort bekendt med på tidspunktet for aftalens indgåelse,  

 medmindre det fremgår af omstændighederne, at køber ikke regnede med, eller  

 ikke med rimelighed kunne regne med sælgers faglige dygtighed og dømmekraft, c) har den kvalitet, der svarer til en vareprøve eller model, som sælger  

 har forelagt køber, d) er emballeret eller pakket på en måde, der er sædvanlig for en sådan  

 vare, eller, hvor en sådan måde ikke findes, på en måde, som er forsvarlig  

 for at bevare og beskytte varen.
 3. Sælger er ikke ansvarlig for en mangel ved varen efter bestemmelserne i  

 stk. 2, litra a-d, hvis køber på tidspunktet for aftalens indgåelse kendte  

 eller ikke kunne have været uvidende om en sådan mangel.
Artikel 36 1. Sælger er ansvarlig efter aftalen og bestemmelserne i denne konvention  

 for mangler, der findes på det tidspunkt, da risikoen overgår til køber, selv  

 om manglen først viser sig senere.
 2. Sælger er også ansvarlig for mangler, som opstår efter det tidspunkt,  

 der er nævnt i stk. 1, og som skyldes en misligholdelse af en hvilken som  

 helst af hans forpligtelser, herunder en misligholdelse af en garanti for, at  

 varen inden for en periode vil forblive egnet til et almindeligt eller et  

 særligt formål eller vil bevare nærmere angivne egenskaber eller  

 karakteristika.
Artikel 37 Såfremt sælger har leveret varen, før den aftalte leveringstid er kommet,  

 kan han indtil dette tidspunkt levere manglende dele eller erstatte manglende  

 mængder i den leverede vare, eller levere varer til erstatning for leverede  

 mangelfulde varer, eller afhjælpe mangler ved de leverede varer, forudsat at  

 udøvelsen af denne ret ikke bevirker urimelig ulempe eller urimelige  

 omkostninger for køber.
Køber bevarer dog sin ret til at kræve  

 skadeserstatning efter bestemmelserne i denne konvention.
Artikel 38 1. Køber skal undersøge varen eller foranledige den undersøgt, så hurtigt  

 som det efter omstændighederne er muligt.
 2. Såfremt varen ifølge aftalen skal sendes, kan undersøgelsen udskydes,  

 til efter varen er ankommet til sit bestemmelsessted.
 3. Såfremt varen bliver omdirigeret, mens den er undervejs, eller den  

 bliver videresendt af køber, uden at denne har rimelig adgang til at  

 undersøge varen, og såfremt sælger ved aftalens indgåelse vidste eller burde  

 have vidst, at varen muligvis ville blive omdirigeret eller videresendt, kan  

 undersøgelsen udskydes, til efter varen er ankommet til sit nye  

 bestemmelsessted.
Artikel 39 1. Køber mister adgangen til at påberåbe sig mangler ved varen, såfremt  

 han ikke giver meddelelse til sælger herom med angivelse af manglens  

 beskaffenhed inden rimelig tid efter, at han har opdaget eller burde have  

 opdaget manglen.
 2. Køber mister under alle omstændigheder retten til at påberåbe sig  

 mangler ved varen, såfremt han ikke giver meddelelse til sælger inden 2 år  

 fra den dag, da varen faktisk blev overgivet i købers besiddelse, medmindre  

 denne tidsfrist er uforenelig med en aftalt garantiperiode.
Artikel 40 Sælger kan ikke påberåbe sig bestemmelserne i artiklerne 38 og 39, hvis  

 manglen skyldes forhold, som han kendte eller ikke kunne have været uvidende  

 om, og som han ikke har meddelt køber.
Artikel 41 Sælger er forpligtet til at levere en vare, som er fri for tredjemands ret  

 eller krav, medmindre køber har samtykket i at modtage varen med tredjemands  

 ret eller krav.
Hvis imidlertid en sådan ret eller et sådant krav bygger på  

 en immaterialrettighed, er sælgers forpligtelser underkastet bestemmelserne i  

 artikel 42.
Artikel 42 1. Sælger er forpligtet til at levere en vare, over hvilken tredjemand  

 hverken har eller har fremsat krav om en immaterialrettighed, som sælgeren  

 ved indgåelsen af aftalen var bekendt med eller ikke kunne have været  

 uvidende om, forudsat at nævnte ret eller krav bygger på en  

 immaterialrettighed:
a) i overensstemmelse med lovgivningen i den stat hvor varen vil blive  

 videresolgt eller på anden måde anvendt, hvis parterne på tidspunktet for  

 aftalens indgåelse forudså, at varen vil blive videresolgt eller på anden  

 måde anvendt i denne stat, eller b) i andre tilfælde, i overensstemmelse med lovgivningen i en stat, hvor  

 køber har sit forretningssted.
 2. Sælgers forpligtelser i henhold til stk. 1 gælder dog ikke de tilfælde,  

 hvor:
a) køber på tidspunktet for aftalens indgåelse kendte eller ikke kunne  

 have været uvidende om tredjemands ret eller krav, eller hvor b) tredjemands ret eller krav skyldes, at sælger har fulgt tekniske  

 tegninger, mønstre, formler eller andre specifikationer, som hidrører fra  

 køber.
Artikel 43 1. Køber mister retten til at påberåbe sig bestemmelserne i artikel 41  

 eller artikel 42, såfremt han ikke giver meddelelse til sælger med angivelse  

 af arten af tredjemands ret eller krav, inden rimelig tid efter at han er  

 eller burde være blevet opmærksom på retten eller kravet.
 2. Sælger kan ikke påberåbe sig bestemmelsen i stk. 1, såfremt han var  

 bekendt med tredjemands ret eller krav og på arten heraf.
Artikel 44 Uanset bestemmelserne i artikel 39, stk. 1, og artikel 43, stk. 1, kan  

 køber kræve afslag i købesummen i henhold til artikel 50 eller kræve  

 skadeserstatning, dog ikke for tabt fortjeneste, såfremt han har en rimelig  

 undskyldning for ikke at have givet meddelelse som foreskrevet.
Afsnit III Købers beføjelser i tilfælde af sælgers misligholdelse Artikel 45 1. Undlader sælger at opfylde en eller flere af sine forpligtelser i  

 henhold til aftalen eller denne konvention, kan køber:
a) gøre de rettigheder gældende, som er nævnt i artiklerne 46-52, b) kræve skadeserstatning i overensstemmelse med bestemmelserne i  

 artiklerne 74-77.
 2. Køberen mister ikke nogen ret til at kræve skadeserstatning ved at gøre  

 andre misligholdelsesbeføjelser gældende.
 3. Når køber gør en misligholdelsesbeføjelse gældende, må en domstol eller  

 en voldgiftsret ikke give sælger yderligere frist til at opfylde aftalen.
Artikel 46 1. Køber kan kræve, at sælger opfylder sine forpligtelser, medmindre køber  

 har gjort en beføjelse gældende, som er uforenelig med dette krav.
 2. Lider varen af en mangel, kan køber kun kræve omlevering, hvis manglen  

 er væsentlig, og kravet om omlevering fremsættes enten i forbindelse med en  

 meddelelse efter artikel 39 eller inden rimelig tid derefter.
3. Lider varen af en mangel, kan køber kræve, at sælger afhjælper manglen,  

 medmindre det under hensyn til samtlige foreliggende omstændigheder er  

 urimeligt at kræve dette.
Et krav om afhjælpning skal fremsættes enten i  

 forbindelse med meddelelse efter artikel 39 eller inden rimelig tid derefter.
Artikel 47 1. Køber kan fastsætte en rimelig frist, inden for hvilken sælger skal  

 opfylde sine forpligtelser.
2. Medmindre køber har modtaget meddelelse fra sælger om, at denne ikke  

 vil opfylde aftalen inden for den således fastsatte frist, kan køber ikke,  

 mens fristen løber, gøre nogen misligholdelsesbeføjelse gældende.
Køber  

 mister dog ikke dermed sin eventuelle ret til at kræve skadeserstatning for  

 forsinkelsen.
Artikel 48 1. Hvor ikke andet følger af artikel 49, kan sælger, selv efter  

 leveringstidspunktet, på egen bekostning afhjælpe enhver misligholdelse fra  

 hans side, hvis dette kan gøres uden urimelig forsinkelse for køber, og uden  

 at denne udsættes for en urimelig ulempe eller usikkerhed om, hvorvidt hans  

 udlæg vil blive godtgjort af sælger.
Køber bevarer dog sin eventuelle ret til  

 at kræve skadeserstatning efter bestemmelserne i denne konvention.
2. Opfordrer sælger køber til at lade ham vide, om køber vil tage imod  

 opfyldelse af aftalen, og efterkommer køber ikke denne opfordring inden  

 rimelig tid, kan sælger opfylde aftalen inden for den tidsfrist, som han har  

 angivet i sin opfordring.
Køber kan da ikke inden for den tidsfrist gøre  

 nogen form for misligholdelsesbeføjelse gældende, som er uforenelig med  

 sælgers opfyldelse af sine forpligtelser.
 3. En meddelelse fra sælger om, at han vil opfylde aftalen inden for en  

 angiven frist, antages at indeholde en opfordring til køber i henhold til  

 stk. 2 om, at denne skal meddele sælger sin afgørelse.
 4. En opfordring eller meddelelse fra sælger i henhold til stk. 2 eller  

 stk. 3 i denne artikel får kun virkning, hvis den kommer frem til køber.
Artikel 49 1. Køber kan hæve købet:
a) hvis sælgerens manglende opfyldelse af sine forpligtelser efter aftalen  

 eller denne konvention er en væsentlig misligholdelse, eller b) i tilfælde af manglende levering, hvis sælger ikke leverer varen inden  

 for den yderligere frist, som køber har fastsat i henhold til artikel 47,  

 stk. 1, eller hvis han meddeler, at han ikke vil levere varen inden for den  

 således fastsatte frist.
 2. Har sælgeren leveret varen, mister køber dog adgangen til at hæve  

 købet, medmindre han:
a) i tilfælde af forsinket levering hæver købet inden rimelig tid, efter  

 at han er blevet bekendt med, at levering har fundet sted, b) i tilfælde af anden misligholdelse end forsinket levering hæver købet  

 inden rimelig tid, i. efter at han er blevet bekendt med eller burde være blevet bekendt med  

 misligholdelsen, ii.efter udløb af en eventuel yderligere frist, som køber har fastsat i  

 henhold til artikel 47, stk. 1, eller efter at sælger har erklæret, at han  

 ikke vil opfylde sine forpligtelser inden for den således fastsatte  

 yderligere frist, eller iii.efter udløb af den eventuelle yderligere frist, som sælger har angivet  

 i henhold til artikel 48, stk. 2, eller efter at køber har tilkendegivet, at  

 han ikke vil akceptere, at sælger opfylder sine forpligtelser.
Artikel 50 Lider varen af en mangel, kan køber, uanset om varen er betalt, kræve et  

 forholdsmæssigt afslag i købesummen, der udregnes efter værdien af den  

 faktisk leverede vare på leveringstidspunktet og den værdi, som en  

 tilsvarende mangelfri vare vil have haft på dette tidspunkt.
Hvis sælger  

 imidlertid i henhold til artikel 37 eller artikel 48 afhjælper en mangelfuld  

 eller manglende levering, eller hvis køber afslår at tage imod sælgers  

 opfyldelse af aftalen i henhold til de nævnte artikler, kan køber ikke kræve  

 afslag i købesummen.
Artikel 51 1. Leverer sælger kun en del af varen, eller er kun en del af den leverede  

 vare mangelfri, gælder bestemmelserne i artiklerne 46-50 for den del af  

 varen, som ikke er leveret, eller som er mangelfuld.
 2. Køber kan kun hæve købet i dets helhed, hvis sælgers undladelse af at  

 levere den aftalte mængde fuldt ud eller undladelse af at levere en mangelfri  

 vare er en væsentlig misligholdelse.
Artikel 52 1. Leverer sælger varen før den fastsatte tid, kan køber tage imod  

 levering af varen eller afvise den.
2. Leverer sælger mere end aftalt, kan køber tage imod levering af den  

 overskydende mængde eller afvise denne.
Modtager køber den overskydende  

 mængde eller en del af den, skal han betale den aftalte pris for det for  

 meget leverede.
Kapitel III Købers pligter Artikel 53 Køber er forpligtet til at betale købesummen for varen og til at tage imod  

 levering som fastsat i aftalen og i denne konvention.
Afsnit I Købesummens betaling Artikel 54 I købers forpligtelse til at betale købesummen indgår, at han tager de  

 skridt og iagttager de forskrifter, som aftalen eller love og andre  

 forskrifter måtte kræve, for at betaling vil kunne ske.
Artikel 55 Når en aftale er indgået på gyldig måde, men ikke udtrykkeligt eller  

 stiltiende fastsætter eller indeholder forskrifter til fastsættelse af  

 købesummen, anses parterne, hvor andet ikke fremgår af omstændighederne, at  

 have aftalt den pris, som på tidspunktet for indgåelsen af aftalen  

 almindeligvis forlanges for en tilsvarende vare, når den sælges i den  

 pågældende branche under tilsvarende omstændigheder.
Artikel 56 For en vare, der sælges efter vægt, regnes prisen i tvivlstilfælde efter  

 nettovægten.
Artikel 57 1. Har køber ikke forpligtet sig til at erlægge købesummen på et andet  

 bestemt sted, er han forpligtet til at erlægge den til sælger:
a) på sælgers forretningssted, eller b) hvor betaling skal erlægges mod overgivelse af varen eller af  

 dokumenter, på det sted, hvor overgivelsen finder sted.
 2. Sælger er forpligtet til at bære de forøgede betalingsomkostninger, der  

 er en følge af, at han har skiftet forretningssted efter aftalens indgåelse.
Artikel 58 1. Har køber ikke forpligtet sig til at betale købesummen på et andet  

 tidspunkt, er han forpligtet til at betale den, når sælger stiller enten  

 varen eller dokumenterne, som giver deres indehaver ret til at råde over  

 varen, til købers rådighed i overensstemmelse med aftalen og denne  

 konvention.
Sælger har ret til at gøre en sådan betaling til en betingelse  

 for varens eller dokumenternes overgivelse.
 2. Skal varen forsendes, kan sælger sende den på det vilkår, at varen  

 eller dokumenter, der giver deres indehaver ret til at råde over varen, kun  

 overgives til køber mod betaling af købesummen.
 3. Køber er ikke forpligtet til at betale købesummen, førend han har haft  

 adgang til at undersøge varen, medmindre den fremgangsmåde for levering og  

 betaling, som parterne har aftalt, er uforenelig med en sådan adgang til  

 undersøgelse.
Artikel 59 Køber er forpligtet til at betale købesummen på det tidspunkt, som er  

 fastsat, eller som kan fastslås på grundlag af aftalen og denne konvention,  

 uden at sælger behøver fremsætte særskilt påkrav eller iagttage særlige  

 former.
Afsnit II Modtagelse af levering Artikel 60 Købers pligt til at tage imod levering består i:
a) at foretage alle de handlinger, som med rimelighed kan forventes af  

 ham, for at sætte sælger i stand til at foretage levering samt b) at modtage varen.
Afsnit III Sælgers beføjelser i anledning af købers misligholdelse Artikel 61 1. Undlader køber at opfylde en eller flere af sine forpligtelser i  

 henhold til aftalen eller denne konvention, kan sælger:
a) gøre de rettigheder gældende, som er nævnt i artiklerne 62-65, b) kræve skadeserstatning i overensstemmelse med bestemmelserne i  

 artiklerne 74-77.
 2. Sælger mister ikke nogen ret til at kræve skadeserstatning ved at gøre  

 andre misligholdelsesbeføjelser gældende.
 3. Når sælger gør en misligholdelsesbeføjelse gældende, må en domstol  

 eller en voldgiftsret ikke give køber yderligere frist til at opfylde  

 aftalen.
Artikel 62 Sælger kan forlange, at køber betaler købesummen, tager imod levering  

 eller opfylder sine andre forpligtelser, medmindre sælger har gjort en  

 misligholdelsesbeføjelse gældende, der er uforenelig med disse krav.
Artikel 63 1. Sælger kan fastsætte en rimelig frist, inden for hvilken køber skal  

 opfylde sine forpligtelser.
2. Medmindre sælger har modtaget meddelelse fra køber om, at denne ikke  

 vil opfylde aftalen inden for den således fastsatte frist, kan sælger ikke,  

 mens fristen løber, gøre nogen misligholdelsesbeføjelse gældende.
Sælger  

 mister dog ikke dermed sin eventuelle ret til at kræve skadeserstatning for  

 forsinkelse., Artikel 64 1. Sælger kan hæve købet:
a) hvis købers manglende opfyldelse af sine forpligtelser efter aftalen  

 eller denne konvention er en væsentlig misligholdelse, eller b) hvis køber ikke inden for den yderligere frist, som sælger har fastsat  

 i henhold til artikel 63, stk. 1, har opfyldt sin betalingsforpligtelse eller  

 sin forpligtelse til at tage imod levering af varen, eller såfremt køber  

 meddeler, at han ikke vil gøre det inden for den således fastsatte frist.
 2. Har køber betalt købesummen for varen, mister sælger dog sin ret til at  

 hæve købet, medmindre han:
a) i tilfælde af forsinket opfyldelse fra købers side hæver købet, før  

 sælger er blevet bekendt med, at opfyldelsen er sket, eller b) i tilfælde af anden misligholdelse end en forsinket opfyldelse fra  

 købers side, hæver købet inden rimelig tid i. efter, at sælger er blevet bekendt med eller burde være bekendt med  

 misligholdelsen, eller ii.efter udløbet af den yderligere frist, som sælger har fastsat i henhold  

 til artikel 63, stk. 1, eller efter at køber har erklæret, at han ikke vil  

 opfylde sine forpligtelser inden for den fastsatte yderligere frist.
Artikel 65 1. Skal køber efter aftalen nærmere angive form, mål eller andre  

 egenskaber ved varen, og kommer han ikke med en specifikation til det aftalte  

 tidspunkt eller inden rimelig tid, efter at han har modtaget sælgerens  

 opfordring hertil, kan sælger, uden at han derved mister andre rettigheder,  

 han måtte have, selv foretage en nærmere bestemmelse af varens egenskaber i  

 overensstemmelse med de af købers krav, han måtte kende.
2. Foretager sælger selv en nærmere bestemmelse af varens egenskaber, skal  

 han underrette køber om de nærmere enkeltheder derved og fastsætte en rimelig  

 frist, inden for hvilken køber kan foretage en anden bestemmelse.
Hvis køber,  

 efter at have fået en sådan meddelelse, ikke gør dette inden for den således  

 fastsatte frist, er sælgers bestemmelse af varens egenskaber bindende.
Kapitel IV Risikoens overgang Artikel 66 Går varen tabt, eller forringes den, efter at risikoen er gået over på  

 køber, fritager dette ikke køber for hans forpligtelse til at betale  

 købesummen, medmindre varens tab eller forringelse skyldes sælgers handling  

 eller forsømmelse.
Artikel 67 1. Skal varen forsendes, og er sælger ikke forpligtet til at overgive den  

 på et bestemt sted, går risikoen over på køber, når varen er overgivet til  

 den første transportør med henblik på videreforsendelse af varen til køber i  

 overensstemmelse med købeaftalen.
Er sælger forpligtet til at overgive varen  

 til en transportør på et bestemt sted, går risikoen først over på køber, når  

 varen er overgivet til transportøren på dette sted.
Det har ingen virkning  

 for risikoens overgang, at sælger har adgang til at beholde de dokumenter,  

 der giver ret til at råde over varen.
 2. Risikoen går dog først over på køber, når varen er blevet udskilt til  

 køber ved mærkning af varen, ved transportdokument, ved meddelelse til køber  

 eller på anden måde.
Artikel 68 Risikoen for varer, der sælges, mens de er under transport, går over på  

 køber fra aftalens indgåelse.
Hvis det imidlertid fremgår af  

 omstændighederne, anses køber for at have påtaget sig risikoen fra det  

 tidspunkt, da varen blev overgivet til den transportør, som udfærdigede  

 forsendelsesdokumenterne.
Sælger bærer dog risikoen for tab eller  

 forringelse, såfremt sælger, da aftalen blev indgået, vidste eller burde have  

 vidst, at varen var gået tabt eller var blevet forringet, og han ikke oplyste  

 køber derom.
Artikel 69 1. I tilfælde, som ikke omfattes af bestemmelserne i artiklerne 67 og 68,  

 går risikoen over på køber, når han modtager varen, eller, hvor han ikke gør  

 dette i rette tid, fra det tidspunkt, da varen stilles til hans rådighed, og  

 han misligholder aftalen ved ikke at tage imod levering.
 2. Er køber forpligtet til at modtage varen på et andet sted end sælgers  

 forretningssted, overgår risikoen dog, når tiden for levering er kommet, og  

 køber er bekendt med, at varen er stillet til hans rådighed på det angivne  

 sted.
 3. Angår aftalen en vare, der ikke er udskilt, anses den ikke for at være  

 stillet til købers rådighed, før den er klart udskilt til køber.
Artikel 70 Har sælger begået en væsentlig misligholdelse, vil reglerne i artiklerne  

 67, 68 og 69 ikke afskære køber fra at gøre nogen af sine beføjelser gældende  

 i anledning af misligholdelsen.
Kapitel V Regler som er fælles for sælgers og købers pligter Afsnit I Forventet misligholdelse og køb hvor varen skal leveres efterhånden Artikel 71 1. En part kan indstille opfyldelsen af sine forpligtelser, såfremt det  

 efter aftalens indgåelse viser sig, at den anden part ikke vil opfylde en  

 væsentlig del af sine forpligtelser som følge af:
a) en alvorlig mangel på evne til at opfylde eller manglende  

 kreditværdighed, eller b) hans adfærd under forberedelserne til aftalens opfyldelse eller under  

 hans opfyldelse af aftalen. 2. Har sælger afsendt varen, før de  

 omstændigheder, der er nævnt i stk. 1, viste sig, kan han hindre, at varen  

 overgives til køber, selv om køber har et dokument, som giver ham ret til at  

 få varen i sin besiddelse.
Dette gælder dog kun den ret til varen, der gælder  

 i forholdet mellem køber og sælger.
 3. En part, som indstiller sin opfyldelse af aftalen, det være sig før  

 eller efter varens afsendelse, skal omgående meddele dette til den anden  

 part, og skal genoptage opfyldelsen, hvis den anden part giver ham  

 betryggende sikkerhed om, at han vil opfylde sine forpligtelser.
Artikel 72 1. Bliver det før tidspunktet for aftalens opfyldelse åbenbart, at en af  

 parterne vil misligholde aftalen væsentligt, kan den anden part hæve købet.
 2. Hvis tiden tillader det, skal den part, som har til hensigt at hæve  

 købet, på rimelig måde give den anden part meddelelse herom, for at denne kan  

 få lejlighed til at give ham en betryggende sikkerhed for, at han vil  

 opfylde.
 3. Bestemmelserne i stk. 2 finder ikke anvendelse, såfremt den anden part  

 har erklæret, at han ikke vil opfylde sine forpligtelser.
Artikel 73 1. Skal sælger ifølge aftalen levere efterhånden, og betaling erlægges  

 særskilt for hver levering, og sker der en væsentlig misligholdelse  

 vedrørende en enkelt levering eller betaling, kan den anden part hæve købet  

 med hensyn til denne levering.
 2. Hvis den ene parts misligholdelse vedrørende en levering eller betaling  

 giver den anden part god grund til at forvente en væsentlig misligholdelse  

 vedrørende kommende leveringer eller betalinger, kan denne hæve købet for  

 fremtidige leveringers vedkommende, forudsat at han gør dette inden rimelig  

 tid.
 3. En køber, som hæver købet for en leverings vedkommende, kan samtidig  

 hæve købet for tidligere eller for senere leveringers vedkommende, hvis disse  

 andre leveringer som følge af deres indbyrdes sammenhæng ikke vil kunne  

 anvendes efter det formål, som parterne forudsatte ved aftalens indgåelse.
Afsnit II Skadeserstatning Artikel 74 Skadeserstatning i anledning af en parts misligholdelse består af et  

 beløb, der svarer til det tab, herunder tabt fortjeneste, som den anden part  

 har lidt som følge af misligholdelsen.
Erstatningen må ikke overstige det  

 tab, som den misligholdende part forudså eller burde have forudset, da  

 aftalen blev indgået, når henses til de omstændigheder han vidste eller burde  

 have vidst ville blive en mulig følge af misligholdelsen.
Artikel 75 Hæves købet, og har køber foretaget dækningskøb, eller sælger solgt varen  

 til anden side på forsvarlig måde og inden rimelig tid efter ophævelsen af  

 købet, kan den part, som kræver erstatning, foruden den yderligere  

 erstatning, der kan kræves efter artikel 74, kræve forskellen mellem den  

 aftalte pris, og den pris der er opnået ved dækningskøbet eller -salget.
Artikel 76 1. Hæves købet, og findes der en gængs pris for varen, kan den part, der  

 kan kræve skadeserstatning, og som ikke har foretaget dækningskøb eller -salg  

 efter artikel 75, kræve forskellen mellem den aftalte pris og den gængse pris  

 på tidspunktet for ophævelsen, foruden den yderligere erstatning der kan  

 kræves efter artikel 74. Har den part, der kræver skadeserstatning, hævet  

 købet efter at have modtaget varen, skal den gængse pris for varen på  

 modtagelsestidspunktet dog lægges til grund, i stedet for den pris der var  

 gængs på tidspunktet for aftalens ophævelse.
 2. Ved anvendelsen af stk. 1 er den gængse pris den pris, der gælder på  

 det sted, hvor varen skulle have være leveret, eller, hvis der ikke findes  

 nogen gængs pris på det sted, den pris der er gængs på et andet passende  

 sammenligneligt sted, idet der tages rimeligt hensyn til forskellene i  

 transportudgifterne for varen.
Artikel 77 Den part, som påberåber sig misligholdelse, skal træffe de efter  

 omstændighederne rimelige foranstaltninger for at begrænse det tab, han lider  

 som følge af misligholdelsen, herunder også tab af fortjeneste.
Træffer han  

 ikke disse foranstaltninger, kan den misligholdende part kræve en nedsættelse  

 af skadeserstatningen med det beløb, som tabet burde have været formindsket  

 med.
Afsnit III Renter Artikel 78 Betaler en af parterne ikke købesummen eller et andet forfaldent beløb, er  

 den anden part berettiget til at kræve renter af beløbet, uden at miste  

 retten til at kræve skadeserstatning efter bestemmelserne i artikel 74.
Afsnit IV Ansvarsfritagelse Artikel 79 1. En part er ikke erstatningsansvarlig for manglende opfyldelse af sine  

 forpligtelser, såfremt han kan godtgøre, at dette skyldtes en hindring uden  

 for hans kontrol, og at han på tidspunktet for aftalens indgåelse ikke med  

 rimelighed kunne forventes at have taget hindringen i betragtning eller at  

 have undgået eller overvundet den eller dens følger.
 2. Skyldes en parts manglende opfyldelse, at en tredjemand, som han har  

 antaget til helt eller delvist at opfylde aftalen, ikke opfylder sine  

 forpligtelser, er parten kun fritaget for erstatningspligt, hvis:
a) han er fritaget efter bestemmelserne i stk. 1, og b) den pågældende tredjemand, han har antaget, ville være fritaget, hvis  

 bestemmelserne i stk. 1 skulle gælde for ham.
 3. Fritagelse for erstatningspligt efter denne artikel gælder, så længe  

 hindringen består.
4. Den part, som ikke opfylder aftalen, er forpligtet til at give  

 meddelelse til den anden part om hindringen og dens betydning for  

 mulighederne for at opfylde aftalen.
Hvis den anden part ikke modtager  

 meddelelsen inden rimelig tid, efter at den part, som ikke har opfyldt sine  

 forpligtelser, fik eller burde have fået kendskab til hindringen, er denne  

 part erstatningspligtig for det tab, der følger af, at den anden part ikke  

 modtog meddelelsen.
 5. Bestemmelserne i denne artikel afskærer ikke nogen af parterne fra at  

 gøre andre rettigheder gældende end retten til at kræve skadeserstatning  

 efter denne konvention.
Artikel 80 En part kan ikke påberåbe sig den anden parts manglende opfyldelse af sine  

 forpligtelser, i det omfang en sådan manglende opfyldelse skyldes hans egne  

 handlinger eller undladelser.
Afsnit V Virkningerne af aftalens ophævelse Artikel 81 1. Købets ophævelse fritager begge parter for deres forpligtelser bortset  

 fra eventuel skyldig skadeserstatning.
Ophævelsen berører ikke aftalens  

 bestemmelser om afgørelse af tvister eller aftalens andre bestemmelser om  

 parternes rettigheder og forpligtelser, som måtte følge af købets ophævelse.
2. En part, som helt eller delvist har opfyldt købet, kan kræve, at den  

 anden part tilbageleverer det, som den førstnævnte part har leveret eller  

 betalt efter aftalen.
Såfremt begge parter er forpligtet til tilbagelevering,  

 skal de gøre dette samtidigt.
Artikel 82 1. Køber mister retten til at hæve købet eller til at kræve omlevering af  

 sælger, hvis det er umuligt for ham at tilbagelevere varen i væsentlig samme  

 stand, som han modtog den i.
 2. Stk. 1 gælder ikke:
a) hvis umuligheden af tilbagelevering af varen, eller af varens  

 tilbagelevering i væsentlig samme stand, som køberen modtog varen i, ikke  

 skyldtes købers handlinger eller undladelser, b) hvis varen eller en del af den er gået til grunde eller er blevet  

 forringet som følge af den undersøgelse, der er nævnt i artikel 38, eller c) hvis varen eller en del af den er blevet solgt på sædvanlig vis, eller  

 er blevet forbrugt eller omdannet af køber ved sædvanlig brug, før køber  

 opdagede eller burde have opdaget manglen.
Artikel 83 En køber, som har mistet retten til at hæve købet eller til at kræve  

 omlevering efter artikel 82, bevarer alle sine andre beføjelser i henhold til  

 aftalen og denne konvention.
Artikel 84 1. Skal sælger tilbagebetale købesummen, er han tillige forpligtet til at  

 forrente den fra det tidspunkt, da den blev betalt.
 2. Køber skal godtgøre sælger et beløb svarende til den nytte, han har  

 fået af varen eller af en del af varen:
a) hvis han skal tilbagelevere varen helt eller delvist, eller b) hvis det er umuligt for ham at tilbagelevere varen helt eller delvist,  

 eller at tilbagelevere varen helt eller delvist i væsentlig samme stand,  

 hvori han modtog varen, men han alligevel har hævet købet eller krævet  

 omlevering.
Afsnit VI Sælgers og købers omsorgspligt Artikel 85 Tager køber ikke mod levering i rette tid, eller betaler køber ikke  

 købesummen i tilfælde, hvor betaling skal erlægges samtidig med varens  

 levering, og er sælger enten i besiddelse af varen eller råder han på anden  

 måde over den, skal sælger træffe sådanne foranstaltninger, som efter  

 omstændighederne er rimelige for at drage omsorg for den.
Sælger har ret til  

 at tilbageholde varen, indtil køber har holdt ham skadesløs for hans rimelige  

 udgifter.
Artikel 86 1. Har køber modtaget varen, og har han i sinde at benytte sig af sin ret  

 efter aftalen eller denne konvention til at afvise den, skal han træffe  

 sådanne foranstaltninger, som efter omstændighederne er rimelige for at drage  

 omsorg for den.
Køber har ret til at tilbageholde varen, indtil sælger har  

 holdt ham skadesløs for hans rimelige udgifter.
2. Er en vare, der er blevet sendt til køber, blevet stillet til dennes  

 rådighed på bestemmelsesstedet, og gør køber brug af sin ret til at afvise  

 den, må han tage varen i sin besiddelse på sælgers vegne, forudsat at dette  

 kan gøres, uden at han betaler købesummen og uden urimelig ulempe og urimelig  

 omkostning for køber.
Denne bestemmelse gælder dog ikke, hvis sælger eller en  

 person, som har bemyndigelse til at tage sig af varen på sælgers vegne, er  

 tilstede på varens bestemmelsessted.
Tager køberen varen i sin besiddelse i  

 overensstemmelse med bestemmelserne i dette stykke, har han de pligter og  

 rettigheder, som er nævnt i stk. 1.
Artikel 87 En part, som er forpligtet til at træffe foranstaltninger for at drage  

 omsorg for varen, har ret til at anbringe den i tredjemands lager på den  

 anden parts bekostning, forudsat at udgifterne hertil ikke er urimelige.
Artikel 88 1. Den part, som er forpligtet til at drage omsorg for varen i  

 overensstemmelse med artikel 85 eller 86, kan sælge den på forsvarlig måde,  

 hvis den anden part har ventet urimeligt længe med at tage den i sin  

 besiddelse, med at tage den tilbage, eller med at betale købesummen eller  

 udgifter til dens opbevaring, forudsat at den anden part har fået et rimeligt  

 varsel om, at bortsalg af varen påtænkes.
2. Er varens holdbarhed begrænset eller er dens opbevaring forbundet med  

 urimelige udgifter, skal den part, der er forpligtet til at drage omsorg for  

 varen i henhold til artikel 85 eller 86, træffe rimelige foranstaltninger til  

 at bortsælge den.
Han skal så vidt muligt underrette den anden part om sin  

 salgshensigt.
3. Den part, som bortsælger varen, har ret til af salgsprovenuet at  

 beholde et beløb, som svarer til rimelige udgifter til varens opbevaring og  

 salg.
Han skal afregne det overskydende beløb med den anden part.
DEL IV AFSLUTTERNDE BESTEMMELSER Artikel 89 De Forenede Nationers Generalsekretær udpeges hermed til depositar for  

 denne konvention.
Artikel 90 Denne konvention viger for internationale overenskomster, som allerede er  

 eller vil blive indgået, og som indeholder bestemmelser om emner, som er  

 omhandlet i denne konvention, forudsat at parterne har deres forretningssted  

 i stater, der er parter i en sådan overenskomst.
Artikel 91 1. Denne konvention kan undertegnes på det afsluttende møde på De Forenede  

 Nationers konference vedrørende aftaler om internationale løsørekøb, og vil  

 kunne undertegnes af alle stater på de Forenede Nationers hovedsæde i New  

 York indtil den 30. september 1981.
 2. Denne konvention kan ratificeres, antages eller godkendes af alle  

 stater, der har undertegnet den.
 3. Denne konvention kan tiltrædes af alle stater, som ikke har undertegnet  

 den, fra den dag den er klar til at blive undertegnet.
 4. Dokumenter om ratifikation, antagelse, godkendelse og tiltrædelse skal  

 deponeres hos De Forenede Nationers Generalsekretær.
Artikel 92 1. En kontraherende stat kan på det tidspunkt, da den underskriver,  

 ratificerer, antager, godkender eller tiltræder konventionen erklære, at den  

 ikke vil være bundet af Del II eller Del III af denne konvention.
 2. En stat, som afgiver en erklæring i henhold til stk. 1 vedrørende Del  

 II eller Del III af denne konvention, anses ikke som kontraherende stat i  

 henhold til konventionens artikel 1, stk. 1, for så vidt angår emner, der er  

 nævnt i den del af konventionen, som erklæringen gælder.
Artikel 93 1. Har en kontraherende stat to eller flere landområder, hvor der i medfør  

 af statens forfatning gælder forskellige retssystemer vedrørende de emner,  

 der er behandlet i denne konvention, kan den, når den undertegner,  

 ratificerer, antager, godkender eller tiltræder konventionen, erklære, at  

 konventionen skal gælde for alle dens landområder eller kun for eet eller  

 flere af dem, og den kan til hver en tid ændre den afgivne erklæring ved at  

 afgive en ny.
 2. Disse erklæringer skal afgives til depositaren og skal udtrykkeligt  

 angive de landområder for hvilke konventionen skal gælde.
 3. Hvis konventionen, som følge af en erklæring afgivet under denne  

 artikel, gælder for eet eller flere, men ikke for alle de landområder, som  

 hører til en kontraherende stat, og hvis en parts forretningssted er  

 beliggende i denne stat, anses forretningsstedet, ved anvendelsen af denne  

 konvention, for ikke at ligge i en kontraherende stat, medmindre det ligger i  

 et landområde, for hvilket konventionen gælder.
 4. Afgiver en kontraherende stat ikke en erklæring efter stk. 1 i denne  

 artikel, gælder konventionen for alle statens landområder.
Artikel 94 1. To eller flere kontraherende stater, som har samme eller nært  

 beslægtede retsregler om de emner, som denne konvention omhandler, kan til  

 hver en tid erklære, at konventionen ikke skal gælde for køb eller for  

 indgåelse af aftaler om køb, når parterne har forretningssted i disse stater.  

 Sådanne erklæringer kan afgives i fællesskab eller ved erklæringer om  

 gensidighed afgivet af hver part for sig.
 2. En kontraherende stat, som har de samme eller nært beslægtede  

 retsregler om de emner, denne konvention omhandler, som een eller flere  

 stater, der ikke har tiltrådt konventionen, kan til hver en tid erklære, at  

 konventionen ikke skal gælde for køb eller for indgåelse af aftaler om køb,  

 når parterne har deres forretningssted i disse stater.
 3. Tiltræder en stat, der har været omfattet af en erklæring efter stk. 2,  

 senere konventionen, vil erklæringen fra det tidspunkt, da konventionen  

 træder i kraft for den nye kontraherende stats vedkommende, have samme  

 virkning som en erklæring afgivet i medfør af stk. 1, forudsat at den nye  

 kontraherende stat tilslutter sig en sådan erklæring eller selv afgiver en  

 gensidighedserklæring.
Artikel 95 En stat kan, når den deponerer sin ratifikation, antagelse, godkendelse  

 eller tiltrædelse, erklære, at den ikke vil være bundet af artikel 1, stk. 1,  

 litra b, i denne konvention.
Artikel 96 En kontraherende stat, hvis lovgivning kræver, at aftaler om køb skal  

 oprettes skriftligt eller skal kunne godtgøres med skriftligt bevis, kan til  

 hver en tid afgive en erklæring i henhold til artikel 12 om, at  

 bestemmelserne i artiklerne 11 og 29 eller i Del II i denne konvention, som  

 tillader, at en købeaftale eller en aftale om dens ændring eller ophør, eller  

 et tilbud, et antagende svar eller anden viljeserklæring udtrykkes i anden  

 form end skriftligt, ikke skal gælde, når en af parterne har forretningssted  

 i denne stat.
Artikel 97 1. Erklæringer vedrørende denne konvention, som afgives ved dens  

 undertegnelse, skal bekræftes, når den ratificeres, antages eller godkendes.
 2. Erklæringer og bekræftelser af disse erklæringer skal afgives  

 skriftligt og skal i behørig form meddeles til depositaren.
3. En erklæring får virkning samtidig med, at denne konvention træder i  

 kraft i den pågældende stat.
En erklæring, som depositaren modtager i behørig  

 form, efter at konventionen er trådt i kraft, får dog virkning på den første  

 dag i den måned, som følger efter, at 6 måneder er forløbet fra den dag,  

 depositaren modtog erklæringen.
Gensidighedserklæringer, som afgives af en  

 stat i henhold til artikel 94, træder i kraft på den første dag i den måned,  

 som følger efter, at 6 måneder er forløbet fra den dag, depositaren modtog  

 den seneste erklæring.
4. En stat, som afgiver en erklæring i henhold til denne konvention, kan  

 til hver en tid tilbagekalde den ved en skriftlig meddelelse, som afgives i  

 behørig form til depositaren.
En sådan tilbagekaldelse får virkning på den  

 første dag i den måned, som følger efter, at 6 måneder er forløbet fra den  

 dag, depositaren modtog tilbagekaldelsen.
 5. En tilbagekaldelse af en erklæring, som er afgivet i henhold til  

 artikel 94, ophæver fra den dag, da tilbagekaldelsen får virkning, enhver  

 gensidighedserklæring, som er afgivet af en anden stat i henhold til denne  

 artikel.
Artikel 98 Der kan ikke tages andre forbehold end de, som er udtrykkeligt tilladt i  

 denne konvention.
Artikel 99 1. Bortset fra hvad der følger af bestemmelser i denne artikels stk. 6,  

 træder denne konvention i kraft fra den første dag i den måned, som følger  

 efter, at 12 måneder er forløbet, efter at det tiende dokument om  

 ratifikation, antagelse, godkendelse eller tiltrædelse er blevet deponeret,  

 herunder indbefattet dokumenter som indeholder en erklæring i henhold til  

 artikel 92.
 2. Når en stat ratificerer, antager, godkender eller tiltræder denne  

 konvention, efter at det tiende dokument om ratifikation, antagelse,  

 godkendelse eller tiltrædelse, er deponeret, træder denne konvention, bortset  

 fra den del, der eventuelt er holdt uden for, i kraft, for så vidt angår  

 denne stat, medmindre andet måtte følge af bestemmelserne i stk. 6 i denne  

 artikel, på den første dag i den måned, som følger efter, at 12 måneder er  

 forløbet fra deponeringen af dens dokument om ratifikation, antagelse,  

 godkendelse eller tiltrædelse.
 3. En stat, som ratificerer, antager, godkender eller tiltræder denne  

 konvention, og som er kontraherende part i konventionen om den ensartede  

 købeaftalelov, som er indgået i Haag den 1. juli 1964  

 (købeaftalelovskonventionen af 1964) og konventionen om den ensartede købelov  

 indgået i Haag den 1. juli 1964 (købelovskonventionen af 1964), skal samtidig  

 opsige, efter omstændighederne enten den ene eller begge disse konventioner  

 ved at underrette den nederlandske regering herom.
 4. En stat, som er kontraherende part i købelovskonventionen af 1964, og  

 som ratificerer, antager, godkender eller tiltræder nærværende konvention, og  

 som i henhold til artikel 92 erklærer eller har erklæret, at den ikke vil  

 være bundet af Del II i nærværende konvention, skal samtidig med  

 ratifikationen, antagelsen, godkendelsen eller tiltrædelsen opsige  

 købelovskonventionen af 1964 ved at underrette den nederlandske regering  

 herom.
 5. En stat, som er kontraherende part i købeaftalelovskonventionen af  

 1964, og som ratificerer, antager, godkender eller tiltræder nærværende  

 konvention, og som i henhold til artikel 92 erklærer eller har erklæret, at  

 den ikke vil være bundet af Del III i nærværende konvention, skal samtidig  

 med ratifikationen, antagelsen, godkendelsen eller tiltrædelsen opsige  

 købeaftalelovskonventionen ved at underrette den nederlandske regering herom.
6. Efter nærværende artikel får ratifikationer, antagelser, godkendelser  

 og tiltrædelser af denne konvention, som foretages af stater, som er parter i  

 købeaftalelovskonventionen af 1964 eller i købelovskonventionen af 1964,  

 først virkning, når de opsigelser, som disse stater er forpligtet til at give  

 af disse to konventioner, har fået virkning.
Depositaren for denne konvention  

 skal rådføre sig med den nederlandske regering, som er depositar for  

 konventionerne af 1964, for at sikre den fornødne koordination i så  

 henseende.
Artikel 100 1. Denne konvention gælder kun på indgåelse af en aftale, når forslaget om  

 at indgå aftalen stilles på eller efter den dato, hvor konventionen træder i  

 kraft i forhold til de kontraherende stater, der nævnes i artikel 1, stk. 1,  

 litra a, eller en kontraherende stat, der nævnes i artikel 1, stk. 1, litra  

 b.
 2. Denne konvention gælder udelukkende aftaler, der er indgået på eller  

 efter den dato, hvor konventionen træder i kraft for de kontraherende stater,  

 der nævnes i artikel 1, stk. 1, litra a, eller den kontraherende stat, der  

 nævnes i artikel 1, stk. 1, litra b.
Artikel 101 1. En kontraherende stat kan opsige denne konvention, eller Del II eller  

 Del III i konventionen, ved en formel skriftlig meddelelse til depositaren.
2. Opsigelsen træder i kraft den første dag i den måned, som følger efter,  

 at 12 måneder er forløbet fra den dag, depositaren modtog meddelelsen.
Når  

 meddelelsen angiver, at en længere periode skal forløbe, før opsigelsen  

 træder i kraft, sker dette, når denne længere periode er forløbet, efter at  

 meddelelsen er modtaget af depositaren.
 Undertegnet i Wien, dags dato ellevte april et tusind ni hundrede og firs,  

 i en enkelt original med sidestillede versioner på arabisk, kinesisk,  

 engelsk, fransk, russisk og spansk.
 Som vidner dertil har de undertegnede befuldmægtigede ministre, der har  

 fuldmagt hertil fra deres respektive regeringer, underskrevet denne  

 konvention.
Oprindeligt fremsat forslag § 1. Bestemmelserne i De Forenede Nationers konvention af 11. april 1980 om aftaler om internationale køb, jf. bilaget til denne lov, gælder her i landet.
Dette gælder dog ikke konventionens del II om aftalens indgåelse.
§ 2. Loven finder ikke anvendelse, hvis både sælger og køber har deres  

 forretningssteder i Danmark, Finland, Island, Norge eller Sverige.
Hvis en  

 part ikke har et forretningssted, sidestilles partens bopæl med et  

 forretningssted.
 § 3. I lov om køb, jf. lovbekendtgørelse nr. 28 af 21. januar 1980,  

 indsættes i § 1a som stk. 4:
 »Stk. 4. Loven gælder ikke for køb, der er omfattet af den  

 internationale købelov.«.
 § 4. Tidspunktet for lovens ikrafttræden fastsættes af justitsministeren.
 § 5. Loven gælder ikke for Færøerne og Grønland, men kan ved kgl.  

 anordning sættes i kraft for disse landsdele med de afvigelser, som de  

 særlige færøske eller grønlandske forhold tilsiger.
BILAG De Forenende Nationers konvention om aftaler om internationale køb De kontraherende stater, som under hensyn til de generelle målsætninger i de resolutioner, som blev  

 vedtaget af de Forenede Nationers sjette særlige generalforsamling om  

 etablering af en ny international økonomisk orden, som anser at en udvikling af den internationale handel på grundlag af  

 lighed og gensidige fordele er en vigtig faktor for fremme af venskabelige  

 forbindelser mellem stater, som anser at vedtagelsen af ensartede regler, som regulerer aftaler om  

 internationale løsørekøb, og som tager hensyn til forskellige sociale,  

 økonomiske og retlige systemer, vil bidrage til fjernelsen af retlige  

 hindringer i den internationale handel og fremme dennes udvikling, er blevet enige om følgende:
 DEL I.
KONVENTIONENS ANVENDELSESOMRÅDE OG ALMINDELIGE BESTEMMELSER Kapitel I Anvendelsesområdet Artikel 1 1. Denne konvention gælder for aftaler om løsørekøb mellem parter, som har  

 deres respektive forretningssteder i forskellige stater:
a) når staterne er kontraherende stater, eller b) når international privatrets regler fører til anvendelsen af en  

 kontraherende stats ret.
 2. Den omstændighed, at parterne har deres respektive forretningssteder i  

 forskellige stater er uden betydning, hvis dette hverken fremgår af aftalen  

 eller af tidligere forretningsforbindelse mellem parterne, eller af  

 oplysninger der er afgivet af parterne før eller ved aftalens indgåelse.
 3. Ved afgørelsen af om denne konvention skal finde anvendelse, skal der  

 hverken tages hensyn til parternes statsborgerskab, eller om aftalen har  

 karakter af handelskøb eller civilt køb.
Artikel 2 Denne konvention gælder ikke for:
a) køb af varer købt til personlig brug eller til brug for familien eller  

 husholdningen, medmindre sælgeren før eller ved aftalens indgåelse hverken  

 vidste eller burde have vidst, at varen var købt til en sådan anvendelse, b) køb på auktion, c) køb der står i forbindelse med tvangsfuldbyrdelse eller anden form for  

 tvangssalg i henhold til lov, d) køb af aktier, værdipapirer, omsætningspapirer eller penge, e) køb af skibe, fartøjer, luftpudefartøjer eller fly, f) køb af elektricitet.
Artikel 3 1. Aftaler om levering af varer, der skal tilvirkes eller fremstilles,  

 anses som køb, medmindre den part, der bestiller varen, påtager sig at levere  

 en væsentlig del af de materialer, der er nødvendige for varens tilvirkning  

 eller fremstilling.
 2. Denne konvention gælder ikke for aftaler, hvor den overvejende del af  

 leverandørens forpligtelser består i at levere arbejdskraft eller andre  

 tjenesteydelser.
Artikel 4 Denne konvention gælder kun for købeaftalens indgåelse og sælgers og  

 købers rettigheder og forpligtelser i henhold til denne aftale.
Medmindre  

 andet udtrykkeligt er bestemt i konventionen, gælder den især ikke for:
 a) gyldigheden af aftalen eller enkelte af aftalens bestemmelser eller af  

 sædvane.
 b) den virkning aftalen kan have på ejendomsretten til den solgte vare.
Artikel 5 Denne konvention gælder ikke for sælgerens erstatningsansvar for skade,  

 som den solgte vare volder på nogens liv eller helbred.
Artikel 6 Parterne kan ved deres aftale udelukke anvendelsen af denne konvention,  

 ligesom de, bortset fra reglerne i artikel 12, kan fravige eller ændre  

 virkningen af en hvilken som helst af dens bestemmelser.
Kapitel II Almindelige bestemmelser Artikel 7 1. Ved fortolkning af denne konvention skal der tages hensyn til dens  

 internationale karakter, til behovet for at fremme en ensartet anvendelse af  

 den og til iagttagelses af god forretningsskik i international handel.
 2. Spørgsmål vedrørende emner, der er underkastet denne konvention, men  

 som konventionen ikke udtrykkeligt tager stilling til, skal afgøres i  

 overensstemmelse med de almindelige grundsætninger, som konventionen bygger  

 på, eller, hvor sådanne grundsætninger ikke findes, i overensstemmelse med  

 den lov, som den internationale privatrets regler udpeger.
Artikel 8 1. Ved anvendelsen af denne konvention skal en parts erklæringer og adfærd  

 i øvrigt fortolkes i overensstemmelse med hans hensigt, hvor den anden part  

 kendte eller ikke kunne have været uvidende om denne hensigt.
 2. Såfremt stk. 1 ikke kan anvendes, skal en parts erklæringer og adfærd i  

 øvrigt fortolkes i overensstemmelse med den opfattelse, som en fornuftig  

 person i samme situation som den anden part ville have haft under samme  

 omstændigheder.
 3. Ved bestemmelse af en persons hensigt eller af hvilken opfattelse en  

 fornuftig person ville have haft, skal alle sagens relevante omstændigheder,  

 herunder parternes forhandlinger, den praksis som parterne har skabt mellem  

 sig, sædvaner og parternes efterfølgende adfærd, tages i betragtning.
Artikel 9 1. Parterne er bundet af sædvaner, som de er indgået på, og af praksis,  

 som de har skabt mellem sig.
 2. Hvor andet ikke er aftalt, forudsættes parterne underforstået at have  

 gjort de sædvaner anvendelige på aftalen eller dens indgåelse, som de kendte  

 eller burde have kendt, og som i international handel er almindelig kendt og  

 regelmæssigt følges af parter i aftaler af samme type i den pågældende  

 branche.
Artikel 10 Ved anvendelse af denne konvention er a) hvor en part har mere end eet forretningssted, hans forretningssted det  

 sted, som har den nærmeste tilknytning til aftalen og dens opfyldelse, når  

 henses til de omstændigheder, som parterne kendte eller forudsatte før eller  

 ved aftalens indgåelse, b) hvor en part intet forretningssted har, hans sædvanlige bopæl at  

 sidestille med forretningsstedet.
Artikel 11 En aftale om køb behøver ikke indgås skriftligt eller bekræftes i  

 skriftlig form, ligesom aftalen heller ikke kan underkastes andre formkrav.  

 Aftalen kan godtgøres på en hvilken som helst måde, herunder ved vidner.
Artikel 12 De bestemmelser i artikel 11, artikel 29 eller del II i denne konvention,  

 som tillader, at en købeaftale eller en aftale om dens ændring eller ophør,  

 eller et tilbud, et antagende svar eller anden viljeserklæring udtrykkes i en  

 anden form end skriftligt, gælder ikke, hvor en part har sit forretningssted  

 i en kontraherende stat, som har afgivet erklæring i henhold til artikel 96 i  

 denne konvention.
Parterne kan ikke fravige eller ændre virkningen af denne  

 artikel.
Artikel 13 Ved anvendelsen af denne konvention omfatter udtrykket  

 »skriftligt« også telegram og telex.
DEL II AFTALENS INDGÅELSE Artikel 14 1. Et forslag om indgåelse af aftale, som rettes til en eller flere  

 bestemte personer, udgør et tilbud, hvis det er tilstrækkeligt bestemt og  

 viser tilbudsgiverens vilje til at blive forpligtet, hvis tilbudet antages.  

 Et forslag er tilstrækkeligt bestemt, hvis det angiver den vare, som det  

 angår, og udtrykkeligt eller stiltiende fastsætter eller angiver, hvordan  

 varens mængde og pris skal fastsættes.
 2. Et forslag, der ikke er rettet til en eller flere bestemte personer,  

 skal alene anses for en opfordring til at give tilbud, medmindre det modsatte  

 klart er tilkendegivet af den person, som fremsætter forslaget.
Artikel 15 1. Et tilbud har virkning, når det kommer frem til tilbudsmodtageren.
 2. Et tilbud kan, selv om det er uigenkaldeligt, tilbagekaldes, såfremt  

 tilbagekaldelsen kommer frem til tilbudsmodtageren før eller samtidig med  

 tilbudet.
Artikel 16 1. Indtil en aftale er indgået, kan et tilbud tilbagekaldes, såfremt  

 tilbagekaldelsen kommer frem til tilbudsmodtageren, før han har afsendt et  

 antagende svar.
 2. Et tilbud kan dog ikke tilbagekaldes:
a) Hvis det, enten ved at fastsætte en bestemt frist for dets antagelse  

 eller på anden måde, angiver, at det er uigenkaldeligt, eller b) hvis tilbudsmodtageren havde føje til at antage, at tilbudet var  

 uigenkaldeligt, og tilbudsmodtageren har handlet i tillid til tilbudet.
Artikel 17 Et tilbud, herunder også et uigenkaldeligt tilbud, bortfalder, når  

 tilbudsmodtagerens afslag kommer frem til tilbudsgiveren.
Artikel 18 1. En erklæring eller anden adfærd fra tilbudsmodtageren, som angiver, at  

 han godtager tilbudet, er en antagelse af tilbudet.
Tavshed eller passivitet  

 er ikke i sig selv en antagelse af tilbudet.
2. En antagelse af et tilbud får virkning, når det antagende svar kommer  

 frem til tilbudsgiveren.
Antagelsen får ikke virkning, hvis det antagende  

 svar ikke kommer frem til tilbudsgiveren inden for den tid, han har fastsat,  

 eller, hvis ingen tid er fastsat, inden rimelig tid, når tilbørligt hensyn  

 tages til omstændighederne ved handlen, herunder hvor hurtigt et  

 kommunikationsmiddel tilbudsgiveren har anvendt.
Et mundtligt tilbud skal  

 antages straks, medmindre andet fremgår af omstændighederne.
 3. Hvis det imidlertid fremgår af tilbudet eller følger af en praksis, der  

 er skabt mellem parterne, eller af sædvane, at tilbudsmodtageren kan  

 tilkendegive sit samtykke ved en handling, f.eks. ved forsendelse af varen  

 eller betaling af købesummen, uden at give meddelelse til tilbudsgiveren, får  

 antagelse af tilbudet virkning fra det tidspunkt, denne handling foretages,  

 forudsat at handlingen iværksættes inden for den tidsfrist, som er nævnt i  

 stk. 2.
Artikel 19 1. Svar på tilbud, som angiver at være et antagende svar, men som  

 indeholder tilføjelser, begrænsninger eller andre ændringer, er et afslag på  

 tilbudet og udgør et nyt tilbud.
2. Svar på tilbud, som angiver at være et antagende svar, men som  

 indeholder yderligere eller andre vilkår, der ikke væsentligt ændrer  

 tilbudets vilkår, er dog et antagende svar, medmindre tilbudsgiveren uden  

 ugrundet ophold mundtligt gør indsigelse mod uoverensstemmelsen eller sender  

 en meddelelse herom.
Gør han ikke det, er aftalevilkårene lig med vilkårene i  

 tilbudet med de ændringer, som er indeholdt i det antagende svar.
 3. Tilføjelser eller andre vilkår, som angår pris, betaling, varens  

 kvalitet eller mængde, sted og tid for levering, omfanget af den ene parts  

 erstatningsansvar over for den anden part eller bilæggelse af tvistemål,  

 anses bl.a. for at ændre tilbudets vilkår væsentligt.
Artikel 20 1. En frist for antagelse af tilbudet, som fastsættes af tilbudsgiveren i  

 et telegram eller brev, regnes fra det øjeblik, telegrammet indleveres til  

 forsendelse eller fra den dato, som brevet angiver, eller, hvis en sådan dato  

 ikke findes, fra datoen på kuverten.
En frist for antagelse, som  

 tilbudsgiveren fastsætter telefonisk, ved telex eller ved andre øjeblikkelige  

 kommunikationsmidler, regnes fra det tidspunkt, da meddelelsen kommer frem  

 til tilbudsmodtageren.
2. Officielle søn- og helligdage eller andre dage, hvor forretningerne  

 holder lukket, som indtræffer, mens fristen for antagelse af tilbud løber,  

 medregnes i beregningen af denne frist.
Hvis imidlertid en meddelelse om  

 antagelse af tilbudet ikke kan afleveres på tilbudsgiverens adresse på  

 fristens sidste dag, fordi den falder på en søn- eller helligdag eller på en  

 anden dag, hvor forretningerne holdes lukket på tilbudsgiverens  

 forretningssted, forlænges fristen dog til den nærmest følgende åbningsdag.
Artikel 21 1. Et antagende svar, der er kommet for sent, er alligevel at anse som en  

 gyldig antagelse af tilbud, hvis tilbudsgiveren uden ophold giver  

 tilbudsmodtageren mundtlig eller skriftlig meddelelse herom.
 2. Viser et brev eller anden skriftlig meddelelse, der indeholder et  

 antagende svar, som er nået for sent frem, at det er blevet sendt under  

 sådanne omstændigheder, at det ville være kommet rettidigt frem til  

 tilbudsgiveren, hvis dets befordring havde været normal, anses det forsinkede  

 antagende svar alligevel for en gyldig antagelse af tilbud, medmindre  

 tilbudsgiveren uden ophold giver tilbudsmodtageren mundtlig besked om, at han  

 anser sit tilbud for bortfaldet, eller sender en meddelelse herom.
Artikel 22 Et antagende svar kan tilbagekaldes, hvis tilbagekaldelsen kommer frem til  

 tilbudsgiveren før eller samtidig med, at antagelsen af tilbudet ville have  

 fået virkning.
Artikel 23 En aftale er indgået i det øjeblik et antagende svar får virkning i  

 overensstemmelse med bestemmelserne i denne konvention.
Artikel 24 Ved anvendelse af denne del af konventionen anses et tilbud, en antagelse  

 af et tilbud eller anden viljeserklæring for at være »kommet frem«  

 til adressaten, når den er meddelt ham mundtligt, eller på anden måde  

 overleveret til ham personligt, til hans forretningssted eller postadresse  

 eller, hvis han intet forretningssted eller ingen postadresse har, til hans  

 bopæl.
DEL III LØSØREKØB Kapitel I Almindelige bestemmelser Artikel 25 En parts misligholdelse er væsentlig, hvis den medfører en sådan ulempe  

 for den anden part, at den i betydelig grad berøver ham for, hvad han i  

 henhold til aftalen er berettiget til at forvente, medmindre den  

 misligholdende part ikke forudså og en fornuftig person i samme situation og  

 under tilsvarende omstændigheder ikke ville have forudset et sådant resultat.
Artikel 26 En erklæring om ophævelse er kun virksom, hvis der afgives meddelelse  

 herom til den anden part.
Artikel 27 Har en part givet en underretning, anmodning eller anden meddelelse i  

 overensstemmelse med denne del af konventionen og ved anvendelse af et  

 meddelelsesmiddel, som under de givne forhold er forsvarligt, vil en  

 forsinkelse eller fejl ved videresendelsen af meddelelsen eller dens  

 udeblivelse ikke berøve denne part hans ret til at påberåbe sig meddelelsen,  

 medmindre andet er udtrykkeligt foreskrevet i denne del af konventionen.
Artikel 28 Har en part i overensstemmelse med bestemmelserne i denne konvention krav  

 på, at den anden part opfylder en forpligtelse, er en domstol ikke forpligtet  

 til at give dom til naturalopfyldelse, medmindre domstolen ville gøre dette  

 efter de regler, der gælder i domslandets lov for tilsvarende købeaftaler,  

 som ikke er underkastet denne konvention.
Artikel 29 1. Parterne kan ved overenskomst ændre en aftale eller bringe den til  

 ophør.
2. Indeholder en skriftlig aftale en bestemmelse om, at aftalen kun kan  

 ændres eller bringes til ophør ved skriftlig overenskomst, kan den ikke på  

 anden måde ændres eller bringes til ophør.
Ved sin handlemåde kan en part dog  

 blive afskåret fra at påberåbe sig en sådan bestemmelse, i det omfang den  

 anden part har handlet i tillid til hans handlemåde.
Kapitel II Sælgers pligter Artikel 30 Sælger er forpligtet til at levere varen, overgive de dokumenter, der  

 vedrører varen, og overdrage ejendomsretten til varen, således som det er  

 fastsat i aftalen og i denne konvention.
Afsnit I Levering af varen og overgivelse af dokumenter Artikel 31 Er sælger ikke forpligtet til at levere varen på et andet bestemt sted,  

 skal han opfylde sin leveringspligt ved:
a) hvis aftalen angår en vare, der skal sendes, at overgive varen til den  

 første transportør med henblik på varens videreforsendelse til køber, b) hvis aftalen gælder en vare, der ikke skal sendes efter bestemmelsen i  

 litra a, og som er individuelt bestemt, eller det drejer sig om en  

 uidentificeret vare, som skal udtages fra et bestemt parti, eller som skal  

 tilvirkes eller fremstilles, og parterne på tidspunktet for aftalens  

 indgåelse vidste, at varen befandt sig eller skulle tilvirkes eller  

 fremstilles på et bestemt sted, at stille varen til rådighed for køber på  

 dette sted, c) i andre tilfælde - at stille varen til købers rådighed på det sted, der  

 var sælgers forretningssted på tidspunktet for aftalens indgåelse.
Artikel 32 1. Såfremt sælger, i overensstemmelse med aftalen eller med denne  

 konvention overgiver varen til en transportør, og varen ikke tydeligt er  

 udskilt ved mærkning, gennem forsendelsesdokumenter eller på anden måde, skal  

 sælger give køber meddelelse om forsendelsen og samtidig specificere varen.
 2. Er sælger forpligtet til at sørge for varens forsendelse, skal han  

 indgå de aftaler, som kræves til varens transport til det angivne sted ved  

 hjælp af sådanne transportmidler, som efter omstændighederne er passende, og  

 på sædvanlige vilkår for en sådan transport.
 3. Er sælger ikke forpligtet til at tegne transportforsikring for varen,  

 skal han på købers anmodning give ham alle tilgængelige oplysninger, der er  

 nødvendige for at sætte køber i stand til at tegne en sådan forsikring.
Artikel 33 Sælger er forpligtet til at levere varen:
a) hvis en dato er fastsat i eller fremgår af aftalens bestemmelser, på  

 denne dato, b) hvis et tidsrum for levering er fastsat eller fremgår af aftalen, når  

 som helst inden for dette tidsrum, medmindre det fremgår af omstændighederne,  

 at køber kan fastsætte tidspunktet, eller c) i alle andre tilfælde, inden rimelig tid efter aftalens indgåelse.
Artikel 34 Skal sælger overgive dokumenter vedrørende varen, er han forpligtet til at  

 overgive dem på det tidspunkt, på det sted og i den form aftalen fastsætter.  

 Har sælger overgivet dokumenter før det fastsatte tidspunkt, kan han indtil  

 dette tidspunkt afhjælpe fejl og mangler i dokumenterne, såfremt udøvelsen af  

 denne ret ikke medfører urimelig ulempe eller omkostning for køber.
Køber  

 bevarer dog sin ret til at kræve skadeserstatning efter bestemmelsen i denne  

 konvention.
Afsnit II Varens kontraktmæssighed (mangler) og tredjemands krav Artikel 35 1. Sælger er forpligtet til at levere en vare af den mængde og kvalitet og  

 svarende til den beskrivelse, der er fastsat i aftalen.
Varen skal endvidere  

 være emballeret eller pakket på den måde, som er fastsat i aftalen.
 2. Medmindre andet er aftalt mellem parterne, er varen kun mangelfri, hvis  

 den:
a) er egnet til de formål, til hvilke varer af den angivne beskrivelse  

 sædvanligvis vil blive anvendt, b) er egnet til de særlige formål, som sælger udtrykkeligt eller  

 stiltiende er blevet gjort bekendt med på tidspunktet for aftalens indgåelse,  

 medmindre det fremgår af omstændighederne, at køber ikke regnede med, eller  

 ikke med rimelighed kunne regne med sælgers faglige dygtighed og dømmekraft, c) har den kvalitet, der svarer til en vareprøve eller model, som sælger  

 har forelagt køber, d) er emballeret eller pakket på en måde, der er sædvanlig for en sådan  

 vare, eller, hvor en sådan måde ikke findes, på en måde, som er forsvarlig  

 for at bevare og beskytte varen.
 3. Sælger er ikke ansvarlig for en mangel ved varen efter bestemmelserne i  

 stk. 2, litra a-d, hvis køber på tidspunktet for aftalens indgåelse kendte  

 eller ikke kunne have været uvidende om en sådan mangel.
Artikel 36 1. Sælger er ansvarlig efter aftalen og bestemmelserne i denne konvention  

 for mangler, der findes på det tidspunkt, da risikoen overgår til køber, selv  

 om manglen først viser sig senere.
 2. Sælger er også ansvarlig for mangler, som opstår efter det tidspunkt,  

 der er nævnt i stk. 1, og som skyldes en misligholdelse af en hvilken som  

 helst af hans forpligtelser, herunder en misligholdelse af en garanti for, at  

 varen inden for en periode vil forblive egnet til et almindeligt eller et  

 særligt formål eller vil bevare nærmere angivne egenskaber eller  

 karakteristika.
Artikel 37 Såfremt sælger har leveret varen, før den aftalte leveringstid er kommet,  

 kan han indtil dette tidspunkt levere manglende dele eller erstatte manglende  

 mængder i den leverede vare, eller levere varer til erstatning for leverede  

 mangelfulde varer, eller afhjælpe mangler ved de leverede varer, forudsat at  

 udøvelsen af denne ret ikke bevirker urimelig ulempe eller urimelige  

 omkostninger for køber.
Køber bevarer dog sin ret til at kræve  

 skadeserstatning efter bestemmelserne i denne konvention.
Artikel 38 1. Køber skal undersøge varen eller foranledige den undersøgt, så hurtigt  

 som det efter omstændighederne er muligt.
 2. Såfremt varen ifølge aftalen skal sendes, kan undersøgelsen udskydes,  

 til efter varen er ankommet til sit bestemmelsessted.
 3. Såfremt varen bliver omdirigeret, mens den er undervejs, eller den  

 bliver videresendt af køber, uden at denne har rimelig adgang til at  

 undersøge varen, og såfremt sælger ved aftalens indgåelse vidste eller burde  

 have vidst, at varen muligvis ville blive omdirigeret eller videresendt, kan  

 undersøgelsen udskydes, til efter varen er ankommet til sit nye  

 bestemmelsessted.
Artikel 39 1. Køber mister adgangen til at påberåbe sig mangler ved varen, såfremt  

 han ikke giver meddelelse til sælger herom med angivelse af manglens  

 beskaffenhed inden rimelig tid efter, at han har opdaget eller burde have  

 opdaget manglen.
 2. Køber mister under alle omstændigheder retten til at påberåbe sig  

 mangler ved varen, såfremt han ikke giver meddelelse til sælger inden 2 år  

 fra den dag, da varen faktisk blev overgivet i købers besiddelse, medmindre  

 denne tidsfrist er uforenelig med en aftalt garantiperiode.
Artikel 40 Sælger kan ikke påberåbe sig bestemmelserne i artiklerne 38 og 39, hvis  

 manglen skyldes forhold, som han kendte eller ikke kunne have været uvidende  

 om, og som han ikke har meddelt køber.
Artikel 41 Sælger er forpligtet til at levere en vare, som er fri for tredjemands ret  

 eller krav, medmindre køber har samtykket i at modtage varen med tredjemands  

 ret eller krav.
Hvis imidlertid en sådan ret eller et sådant krav bygger på  

 en immaterialrettighed, er sælgers forpligtelser underkastet bestemmelserne i  

 artikel 42.
Artikel 42 1. Sælger er forpligtet til at levere en vare, over hvilken tredjemand  

 hverken har eller har fremsat krav om en immaterialrettighed, som sælgeren  

 ved indgåelsen af aftalen var bekendt med eller ikke kunne have været  

 uvidende om, forudsat at nævnte ret eller krav bygger på en  

 immaterialrettighed:
a) i overensstemmelse med lovgivningen i den stat hvor varen vil blive  

 videresolgt eller på anden måde anvendt, hvis parterne på tidspunktet for  

 aftalens indgåelse forudså, at varen vil blive videresolgt eller på anden  

 måde anvendt i denne stat, eller b) i andre tilfælde, i overensstemmelse med lovgivningen i en stat, hvor  

 køber har sit forretningssted.
 2. Sælgers forpligtelser i henhold til stk. 1 gælder dog ikke de tilfælde,  

 hvor:
a) køber på tidspunktet for aftalens indgåelse kendte eller ikke kunne  

 have været uvidende om tredjemands ret eller krav, eller hvor b) tredjemands ret eller krav skyldes, at sælger har fulgt tekniske  

 tegninger, mønstre, formler eller andre specifikationer, som hidrører fra  

 køber.
Artikel 43 1. Køber mister retten til at påberåbe sig bestemmelserne i artikel 41  

 eller artikel 42, såfremt han ikke giver meddelelse til sælger med angivelse  

 af arten af tredjemands ret eller krav, inden rimelig tid efter at han er  

 eller burde være blevet opmærksom på retten eller kravet.
 2. Sælger kan ikke påberåbe sig bestemmelsen i stk. 1, såfremt han var  

 bekendt med tredjemands ret eller krav og på arten heraf.
Artikel 44 Uanset bestemmelserne i artikel 39, stk. 1, og artikel 43, stk. 1, kan  

 køber kræve afslag i købesummen i henhold til artikel 50 eller kræve  

 skadeserstatning, dog ikke for tabt fortjeneste, såfremt han har en rimelig  

 undskyldning for ikke at have givet meddelelse som foreskrevet.
Afsnit III Købers beføjelser i tilfælde af sælgers misligholdelse Artikel 45 1. Undlader sælger at opfylde en eller flere af sine forpligtelser i  

 henhold til aftalen eller denne konvention, kan køber:
a) gøre de rettigheder gældende, som er nævnt i artiklerne 46-52, b) kræve skadeserstatning i overensstemmelse med bestemmelserne i  

 artiklerne 74-77.
 2. Køberen mister ikke nogen ret til at kræve skadeserstatning ved at gøre  

 andre misligholdelsesbeføjelser gældende.
 3. Når køber gør en misligholdelsesbeføjelse gældende, må en domstol eller  

 en voldgiftsret ikke give sælger yderligere frist til at opfylde aftalen.
Artikel 46 1. Køber kan kræve, at sælger opfylder sine forpligtelser, medmindre køber  

 har gjort en beføjelse gældende, som er uforenelig med dette krav.
 2. Lider varen af en mangel, kan køber kun kræve omlevering, hvis manglen  

 er væsentlig, og kravet om omlevering fremsættes enten i forbindelse med en  

 meddelelse efter artikel 39 eller inden rimelig tid derefter.
3. Lider varen af en mangel, kan køber kræve, at sælger afhjælper manglen,  

 medmindre det under hensyn til samtlige foreliggende omstændigheder er  

 urimeligt at kræve dette.
Et krav om afhjælpning skal fremsættes enten i  

 forbindelse med meddelelse efter artikel 39 eller inden rimelig tid derefter.
Artikel 47 1. Køber kan fastsætte en rimelig frist, inden for hvilken sælger skal  

 opfylde sine forpligtelser.
2. Medmindre køber har modtaget meddelelse fra sælger om, at denne ikke  

 vil opfylde aftalen inden for den således fastsatte frist, kan køber ikke,  

 mens fristen løber, gøre nogen misligholdelsesbeføjelse gældende.
Køber  

 mister dog ikke dermed sin eventuelle ret til at kræve skadeserstatning for  

 forsinkelsen.
Artikel 48 1. Hvor ikke andet følger af artikel 49, kan sælger, selv efter  

 leveringstidspunktet, på egen bekostning afhjælpe enhver misligholdelse fra  

 hans side, hvis dette kan gøres uden urimelig forsinkelse for køber, og uden  

 at denne udsættes for en urimelig ulempe eller usikkerhed om, hvorvidt hans  

 udlæg vil blive godtgjort af sælger.
Køber bevarer dog sin eventuelle ret til  

 at kræve skadeserstatning efter bestemmelserne i denne konvention.
2. Opfordrer sælger køber til at lade ham vide, om køber vil tage imod  

 opfyldelse af aftalen, og efterkommer køber ikke denne opfordring inden  

 rimelig tid, kan sælger opfylde aftalen inden for den tidsfrist, som han har  

 angivet i sin opfordring.
Køber kan da ikke inden for den tidsfrist gøre  

 nogen form for misligholdelsesbeføjelse gældende, som er uforenelig med  

 sælgers opfyldelse af sine forpligtelser.
 3. En meddelelse fra sælger om, at han vil opfylde aftalen inden for en  

 angiven frist, antages at indeholde en opfordring til køber i henhold til  

 stk. 2 om, at denne skal meddele sælger sin afgørelse.
 4. En opfordring eller meddelelse fra sælger i henhold til stk. 2 eller  

 stk. 3 i denne artikel får kun virkning, hvis den kommer frem til køber.
Artikel 49 1. Køber kan hæve købet:
a) hvis sælgerens manglende opfyldelse af sine forpligtelser efter aftalen  

 eller denne konvention er en væsentlig misligholdelse, eller b) i tilfælde af manglende levering, hvis sælger ikke leverer varen inden  

 for den yderligere frist, som køber har fastsat i henhold til artikel 47,  

 stk. 1, eller hvis han meddeler, at han ikke vil levere varen inden for den  

 således fastsatte frist.
 2. Har sælgeren leveret varen, mister køber dog adgangen til at hæve  

 købet, medmindre han:
a) i tilfælde af forsinket levering hæver købet inden rimelig tid, efter  

 at han er blevet bekendt med, at levering har fundet sted, b) i tilfælde af anden misligholdelse end forsinket levering hæver købet  

 inden rimelig tid, i.ii efter at han er blevet bekendt med eller burde være blevet bekendt  

 med misligholdelsen, ii.iefter udløb af en eventuel yderligere frist, som køber har fastsat i  

 henhold til artikel 47, stk. 1, eller efter at sælger har erklæret, at han  

 ikke vil opfylde sine forpligtelser inden for den således fastsatte  

 yderligere frist, eller iii.efter udløb af den eventuelle yderligere frist, som sælger har angivet  

 i henhold til artikel 48, stk. 2, eller efter at køber har tilkendegivet, at  

 han ikke vil akceptere, at sælger opfylder sine forpligtelser.
Artikel 50 Lider varen af en mangel, kan køber, uanset om varen er betalt, kræve et  

 forholdsmæssigt afslag i købesummen, der udregnes efter værdien af den  

 faktisk leverede vare på leveringstidspunktet og den værdi, som en  

 tilsvarende mangelfri vare vil have haft på dette tidspunkt.
Hvis sælger  

 imidlertid i henhold til artikel 37 eller artikel 48 afhjælper en mangelfuld  

 eller manglende levering, eller hvis køber afslår at tage imod sælgers  

 opfyldelse af aftalen i henhold til de nævnte artikler, kan køber ikke kræve  

 afslag i købesummen.
Artikel 51 1. Leverer sælger kun en del af varen, eller er kun en del af den leverede  

 vare mangelfri, gælder bestemmelserne i artiklerne 46-50 for den del af  

 varen, som ikke er leveret, eller som er mangelfuld.
 2. Køber kan kun hæve købet i dets helhed, hvis sælgers undladelse af at  

 levere den aftalte mængde fuldt ud eller undladelse af at levere en mangelfri  

 vare er en væsentlig misligholdelse.
Artikel 52 1. Leverer sælger varen før den fastsatte tid, kan køber tage imod  

 levering af varen eller afvise den.
2. Leverer sælger mere end aftalt, kan køber tage imod levering af den  

 overskydende mængde eller afvise denne.
Modtager køber den overskydende  

 mængde eller en del af den, skal han betale den aftalte pris for det for  

 meget leverede.
Kapitel III Købers pligter Artikel 53 Køber er forpligtet til at betale købesummen for varen og til at tage imod  

 levering som fastsat i aftalen og i denne konvention.
Afsnit I Købesummens betaling Artikel 54 I købers forpligtelse til at betale købesummen indgår, at han tager de  

 skridt og iagttager de forskrifter, som aftalen eller love og andre  

 forskrifter måtte kræve, for at betaling vil kunne ske.
Artikel 55 Når en aftale er indgået på gyldig måde, men ikke udtrykkeligt eller  

 stiltiende fastsætter eller indeholder forskrifter til fastsættelse af  

 købesummen, anses parterne, hvor andet ikke fremgår af omstændighederne, at  

 have aftalt den pris, som på tidspunktet for indgåelsen af aftalen  

 almindeligvis forlanges for en tilsvarende vare, når den sælges i den  

 pågældende branche under tilsvarende omstændigheder.
Artikel 56 For en vare, der sælges efter vægt, regnes prisen i tvivlstilfælde efter  

 nettovægten.
Artikel 57 1. Har køber ikke forpligtet sig til at erlægge købesummen på et andet  

 bestemt sted, er han forpligtet til at erlægge den til sælger:
a) på sælgers forretningssted, eller b) hvor betaling skal erlægges mod overgivelse af varen eller af  

 dokumenter, på det sted, hvor overgivelsen finder sted.
 2. Sælger er forpligtet til at bære de forøgede betalingsomkostninger, der  

 er en følge af, at han har skiftet forretningssted efter aftalens indgåelse.
Artikel 58 1. Har køber ikke forpligtet sig til at betale købesummen på et andet  

 tidspunkt, er han forpligtet til at betale den, når sælger stiller enten  

 varen eller dokumenterne, som giver deres indehaver ret til at råde over  

 varen, til købers rådighed i overensstemmelse med aftalen og denne  

 konvention.
Sælger har ret til at gøre en sådan betaling til en betingelse  

 for varens eller dokumenternes overgivelse.
 2. Skal varen forsendes, kan sælger sende den på det vilkår, at varen  

 eller dokumenter, der giver deres indehaver ret til at råde over varen, kun  

 overgives til køber mod betaling af købesummen.
 3. Køber er ikke forpligtet til at betale købesummen, førend han har haft  

 adgang til at undersøge varen, medmindre den fremgangsmåde for levering og  

 betaling, som parterne har aftalt, er uforenelig med en sådan adgang til  

 undersøgelse.
Artikel 59 Køber er forpligtet til at betale købesummen på det tidspunkt, som er  

 fastsat, eller som kan fastslås på grundlag af aftalen og denne konvention,  

 uden at sælger behøver fremsætte særskilt påkrav eller iagttage særlige  

 former.
Afsnit II Modtagelse af levering Artikel 60 Købers pligt til at tage imod levering består i:
a) at foretage alle de handlinger, som med rimelighed kan forventes af  

 ham, for at sætte sælger i stand til at foretage levering samt b) at modtage varen.
Afsnit III Sælgers beføjelser i anledning af købers misligholdelse Artikel 61 1. Undlader køber at opfylde en eller flere af sine forpligtelser i  

 henhold til aftalen eller denne konvention, kan sælger:
a) gøre de rettigheder gældende, som er nævnt i artiklerne 62-65, b) kræve skadeserstatning i overensstemmelse med bestemmelserne i  

 artiklerne 74-77.
 2. Sælger mister ikke nogen ret til at kræve skadeserstatning ved at gøre  

 andre misligholdelsesbeføjelser gældende.
 3. Når sælger gør en misligholdelsesbeføjelse gældende, må en domstol  

 eller en voldgiftsret ikke give køber yderligere frist til at opfylde  

 aftalen.
Artikel 62 Sælger kan forlange, at køber betaler købesummen, tager imod levering  

 eller opfylder sine andre forpligtelser, medmindre sælger har gjort en  

 misligholdelsesbeføjelse gældende, der er uforenelig med disse krav.
Artikel 63 1. Sælger kan fastsætte en rimelig frist, inden for hvilken køber skal  

 opfylde sine forpligtelser.
2. Medmindre sælger har modtaget meddelelse fra køber om, at denne ikke  

 vil opfylde aftalen inden for den således fastsatte frist, kan sælger ikke,  

 mens fristen løber, gøre nogen misligholdelsesbeføjelse gældende.
Sælger  

 mister dog ikke dermed sin eventuelle ret til at kræve skadeserstatning for  

 forsinkelse., Artikel 64 1. Sælger kan hæve købet:
a) hvis købers manglende opfyldelse af sine forpligtelser efter aftalen  

 eller denne konvention er en væsentlig misligholdelse, eller b) hvis køber ikke inden for den yderligere frist, som sælger har fastsat  

 i henhold til artikel 63, stk. 1, har opfyldt sin betalingsforpligtelse eller  

 sin forpligtelse til at tage imod levering af varen, eller såfremt køber  

 meddeler, at han ikke vil gøre det inden for den således fastsatte frist.
 2. Har køber betalt købesummen for varen, mister sælger dog sin ret til at  

 hæve købet, medmindre han:
a) i tilfælde af forsinket opfyldelse fra købers side hæver købet, før  

 sælger er blevet bekendt med, at opfyldelsen er sket, eller b) i tilfælde af anden misligholdelse end en forsinket opfyldelse fra  

 købers side, hæver købet inden rimelig tid i.i efter, at sælger er blevet bekendt med eller burde være bekendt med  

 misligholdelsen, eller ii.efter udløbet af den yderligere frist, som sælger har fastsat i henhold  

 til artikel 63, stk. 1, eller efter at køber har erklæret, at han ikke vil  

 opfylde sine forpligtelser inden for den fastsatte yderligere frist.
Artikel 65 1. Skal køber efter aftalen nærmere angive form, mål eller andre  

 egenskaber ved varen, og kommer han ikke med en specifikation til det aftalte  

 tidspunkt eller inden rimelig tid, efter at han har modtaget sælgerens  

 opfordring hertil, kan sælger, uden at han derved mister andre rettigheder,  

 han måtte have, selv foretage en nærmere bestemmelse af varens egenskaber i  

 overensstemmelse med de af købers krav, han måtte kende.
2. Foretager sælger selv en nærmere bestemmelse af varens egenskaber, skal  

 han underrette køber om de nærmere enkeltheder derved og fastsætte en rimelig  

 frist, inden for hvilken køber kan foretage en anden bestemmelse.
Hvis køber,  

 efter at have fået en sådan meddelelse, ikke gør dette inden for den således  

 fastsatte frist, er sælgers bestemmelse af varens egenskaber bindende.
Kapitel IV Risikoens overgang Artikel 66 Går varen tabt, eller forringes den, efter at risikoen er gået over på  

 køber, fritager dette ikke køber for hans forpligtelse til at betale  

 købesummen, medmindre varens tab eller forringelse skyldes sælgers handling  

 eller forsømmelse.
Artikel 67 1. Skal varen forsendes, og er sælger ikke forpligtet til at overgive den  

 på et bestemt sted, går risikoen over på køber, når varen er overgivet til  

 den første transportør med henblik på videreforsendelse af varen til køber i  

 overensstemmelse med købeaftalen.
Er sælger forpligtet til at overgive varen  

 til en transportør på et bestemt sted, går risikoen først over på køber, når  

 varen er overgivet til transportøren på dette sted.
Det har ingen virkning  

 for risikoens overgang, at sælger har adgang til at beholde de dokumenter,  

 der giver ret til at råde over varen.
 2. Risikoen går dog først over på køber, når varen er blevet udskilt til  

 køber ved mærkning af varen, ved transportdokument, ved meddelelse til køber  

 eller på anden måde.
Artikel 68 Risikoen for varer, der sælges, mens de er under transport, går over på  

 køber fra aftalens indgåelse.
Hvis det imidlertid fremgår af  

 omstændighederne, anses køber for at have påtaget sig risikoen fra det  

 tidspunkt, da varen blev overgivet til den transportør, som udfærdigede  

 forsendelsesdokumenterne.
Sælger bærer dog risikoen for tab eller  

 forringelse, såfremt sælger, da aftalen blev indgået, vidste eller burde have  

 vidst, at varen var gået tabt eller var blevet forringet, og han ikke oplyste  

 køber derom.
Artikel 69 1. I tilfælde, som ikke omfattes af bestemmelserne i artiklerne 67 og 68,  

 går risikoen over på køber, når han modtager varen, eller, hvor han ikke gør  

 dette i rette tid, fra det tidspunkt, da varen stilles til hans rådighed, og  

 han misligholder aftalen ved ikke at tage imod levering.
 2. Er køber forpligtet til at modtage varen på et andet sted end sælgers  

 forretningssted, overgår risikoen dog, når tiden for levering er kommet, og  

 køber er bekendt med, at varen er stillet til hans rådighed på det angivne  

 sted.
 3. Angår aftalen en vare, der ikke er udskilt, anses den ikke for at være  

 stillet til købers rådighed, før den er klart udskilt til køber.
Artikel 70 Har sælger begået en væsentlig misligholdelse, vil reglerne i artiklerne  

 67, 68 og 69 ikke afskære køber fra at gøre nogen af sine beføjelser gældende  

 i anledning af misligholdelsen.
Kapitel V Regler som er fælles for sælgers og købers pligter Afsnit I Forventet misligholdelse og køb hvor varen skal leveres efterhånden Artikel 71 1. En part kan indstille opfyldelsen af sine forpligtelser, såfremt det  

 efter aftalens indgåelse viser sig, at den anden part ikke vil opfylde en  

 væsentlig del af sine forpligtelser som følge af:
a) en alvorlig mangel på evne til at opfylde eller manglende  

 kreditværdighed, eller b) hans adfærd under forberedelserne til aftalens opfyldelse eller under  

 hans opfyldelse af aftalen. 2. Har sælger afsendt varen, før de  

 omstændigheder, der er nævnt i stk. 1, viste sig, kan han hindre, at varen  

 overgives til køber, selv om køber har et dokument, som giver ham ret til at  

 få varen i sin besiddelse.
Dette gælder dog kun den ret til varen, der gælder  

 i forholdet mellem køber og sælger.
 3. En part, som indstiller sin opfyldelse af aftalen, det være sig før  

 eller efter varens afsendelse, skal omgående meddele dette til den anden  

 part, og skal genoptage opfyldelsen, hvis den anden part giver ham  

 betryggende sikkerhed om, at han vil opfylde sine forpligtelser.
Artikel 72 1. Bliver det før tidspunktet for aftalens opfyldelse åbenbart, at en af  

 parterne vil misligholde aftalen væsentligt, kan den anden part hæve købet.
 2. Hvis tiden tillader det, skal den part, som har til hensigt at hæve  

 købet, på rimelig måde give den anden part meddelelse herom, for at denne kan  

 få lejlighed til at give ham en betryggende sikkerhed for, at han vil  

 opfylde.
 3. Bestemmelserne i stk. 2 finder ikke anvendelse, såfremt den anden part  

 har erklæret, at han ikke vil opfylde sine forpligtelser.
Artikel 73 1. Skal sælger ifølge aftalen levere efterhånden, og betaling erlægges  

 særskilt for hver levering, og sker der en væsentlig misligholdelse  

 vedrørende en enkelt levering eller betaling, kan den anden part hæve købet  

 med hensyn til denne levering.
 2. Hvis den ene parts misligholdelse vedrørende en levering eller betaling  

 giver den anden part god grund til at forvente en væsentlig misligholdelse  

 vedrørende kommende leveringer eller betalinger, kan denne hæve købet for  

 fremtidige leveringers vedkommende, forudsat at han gør dette inden rimelig  

 tid.
 3. En køber, som hæver købet for en leverings vedkommende, kan samtidig  

 hæve købet for tidligere eller for senere leveringers vedkommende, hvis disse  

 andre leveringer som følge af deres indbyrdes sammenhæng ikke vil kunne  

 anvendes efter det formål, som parterne forudsatte ved aftalens indgåelse.
Afsnit II Skadeserstatning Artikel 74 Skadeserstatning i anledning af en parts misligholdelse består af et  

 beløb, der svarer til det tab, herunder tabt fortjeneste, som den anden part  

 har lidt som følge af misligholdelsen.
Erstatningen må ikke overstige det  

 tab, som den misligholdende part forudså eller burde have forudset, da  

 aftalen blev indgået, når henses til de omstændigheder han vidste eller burde  

 have vidst ville blive en mulig følge af misligholdelsen.
Artikel 75 Hæves købet, og har køber foretaget dækningskøb, eller sælger solgt varen  

 til anden side på forsvarlig måde og inden rimelig tid efter ophævelsen af  

 købet, kan den part, som kræver erstatning, foruden den yderligere  

 erstatning, der kan kræves efter artikel 74, kræve forskellen mellem den  

 aftalte pris, og den pris der er opnået ved dækningskøbet eller -salget.
Artikel 76 1. Hæves købet, og findes der en gængs pris for varen, kan den part, der  

 kan kræve skadeserstatning, og som ikke har foretaget dækningskøb eller -salg  

 efter artikel 75, kræve forskellen mellem den aftalte pris og den gængse pris  

 på tidspunktet for ophævelsen, foruden den yderligere erstatning der kan  

 kræves efter artikel 74. Har den part, der kræver skadeserstatning, hævet  

 købet efter at have modtaget varen, skal den gængse pris for varen på  

 modtagelsestidspunktet dog lægges til grund, i stedet for den pris der var  

 gængs på tidspunktet for aftalens ophævelse.
 2. Ved anvendelsen af stk. 1 er den gængse pris den pris, der gælder på  

 det sted, hvor varen skulle have være leveret, eller, hvis der ikke findes  

 nogen gængs pris på det sted, den pris der er gængs på et andet passende  

 sammenligneligt sted, idet der tages rimeligt hensyn til forskellene i  

 transportudgifterne for varen.
Artikel 77 Den part, som påberåber sig misligholdelse, skal træffe de efter  

 omstændighederne rimelige foranstaltninger for at begrænse det tab, han lider  

 som følge af misligholdelsen, herunder også tab af fortjeneste.
Træffer han  

 ikke disse foranstaltninger, kan den misligholdende part kræve en nedsættelse  

 af skadeserstatningen med det beløb, som tabet burde have været formindsket  

 med.
Afsnit III Renter Artikel 78 Betaler en af parterne ikke købesummen eller et andet forfaldent beløb, er  

 den anden part berettiget til at kræve renter af beløbet, uden at miste  

 retten til at kræve skadeserstatning efter bestemmelserne i artikel 74.
Afsnit IV Ansvarsfritagelse Artikel 79 1. En part er ikke erstatningsansvarlig for manglende opfyldelse af sine  

 forpligtelser, såfremt han kan godtgøre, at dette skyldtes en hindring uden  

 for hans kontrol, og at han på tidspunktet for aftalens indgåelse ikke med  

 rimelighed kunne forventes at have taget hindringen i betragtning eller at  

 have undgået eller overvundet den eller dens følger.
 2. Skyldes en parts manglende opfyldelse, at en tredjemand, som han har  

 antaget til helt eller delvist at opfylde aftalen, ikke opfylder sine  

 forpligtelser, er parten kun fritaget for erstatningspligt, hvis:
a) han er fritaget efter bestemmelserne i stk. 1, og b) den pågældende tredjemand, han har antaget, ville være fritaget, hvis  

 bestemmelserne i stk. 1 skulle gælde for ham.
 3. Fritagelse for erstatningspligt efter denne artikel gælder, så længe  

 hindringen består.
4. Den part, som ikke opfylder aftalen, er forpligtet til at give  

 meddelelse til den anden part om hindringen og dens betydning for  

 mulighederne for at opfylde aftalen.
Hvis den anden part ikke modtager  

 meddelelsen inden rimelig tid, efter at den part, som ikke har opfyldt sine  

 forpligtelser, fik eller burde have fået kendskab til hindringen, er denne  

 part erstatningspligtig for det tab, der følger af, at den anden part ikke  

 modtog meddelelsen.
 5. Bestemmelserne i denne artikel afskærer ikke nogen af parterne fra at  

 gøre andre rettigheder gældende end retten til at kræve skadeserstatning  

 efter denne konvention.
Artikel 80 En part kan ikke påberåbe sig den anden parts manglende opfyldelse af sine  

 forpligtelser, i det omfang en sådan manglende opfyldelse skyldes hans egne  

 handlinger eller undladelser.
Afsnit V Virkningerne af aftalens ophævelse Artikel 81 1. Købets ophævelse fritager begge parter for deres forpligtelser bortset  

 fra eventuel skyldig skadeserstatning.
Ophævelsen berører ikke aftalens  

 bestemmelser om afgørelse af tvister eller aftalens andre bestemmelser om  

 parternes rettigheder og forpligtelser, som måtte følge af købets ophævelse.
2. En part, som helt eller delvist har opfyldt købet, kan kræve, at den  

 anden part tilbageleverer det, som den førstnævnte part har leveret eller  

 betalt efter aftalen.
Såfremt begge parter er forpligtet til tilbagelevering,  

 skal de gøre dette samtidigt.
Artikel 82 1. Køber mister retten til at hæve købet eller til at kræve omlevering af  

 sælger, hvis det er umuligt for ham at tilbagelevere varen i væsentlig samme  

 stand, som han modtog den i.
 2. Stk. 1 gælder ikke:
a) hvis umuligheden af tilbagelevering af varen, eller af varens  

 tilbagelevering i væsentlig samme stand, som køberen modtog varen i, ikke  

 skyldtes købers handlinger eller undladelser, b) hvis varen eller en del af den er gået til grunde eller er blevet  

 forringet som følge af den undersøgelse, der er nævnt i artikel 38, eller c) hvis varen eller en del af den er blevet solgt på sædvanlig vis, eller  

 er blevet forbrugt eller omdannet af køber ved sædvanlig brug, før køber  

 opdagede eller burde have opdaget manglen.
Artikel 83 En køber, som har mistet retten til at hæve købet eller til at kræve  

 omlevering efter artikel 82, bevarer alle sine andre beføjelser i henhold til  

 aftalen og denne konvention.
Artikel 84 1. Skal sælger tilbagebetale købesummen, er han tillige forpligtet til at  

 forrente den fra det tidspunkt, da den blev betalt.
 2. Køber skal godtgøre sælger et beløb svarende til den nytte, han har  

 fået af varen eller af en del af varen:
a) hvis han skal tilbagelevere varen helt eller delvist, eller b) hvis det er umuligt for ham at tilbagelevere varen helt eller delvist,  

 eller at tilbagelevere varen helt eller delvist i væsentlig samme stand,  

 hvori han modtog varen, men han alligevel har hævet købet eller krævet  

 omlevering.
Afsnit VI Sælgers og købers omsorgspligt Artikel 85 Tager køber ikke mod levering i rette tid, eller betaler køber ikke  

 købesummen i tilfælde, hvor betaling skal erlægges samtidig med varens  

 levering, og er sælger enten i besiddelse af varen eller råder han på anden  

 måde over den, skal sælger træffe sådanne foranstaltninger, som efter  

 omstændighederne er rimelige for at drage omsorg for den.
Sælger har ret til  

 at tilbageholde varen, indtil køber har holdt ham skadesløs for hans rimelige  

 udgifter.
Artikel 86 1. Har køber modtaget varen, og har han i sinde at benytte sig af sin ret  

 efter aftalen eller denne konvention til at afvise den, skal han træffe  

 sådanne foranstaltninger, som efter omstændighederne er rimelige for at drage  

 omsorg for den.
Køber har ret til at tilbageholde varen, indtil sælger har  

 holdt ham skadesløs for hans rimelige udgifter.
2. Er en vare, der er blevet sendt til køber, blevet stillet til dennes  

 rådighed på bestemmelsesstedet, og gør køber brug af sin ret til at afvise  

 den, må han tage varen i sin besiddelse på sælgers vegne, forudsat at dette  

 kan gøres, uden at han betaler købesummen og uden urimelig ulempe og urimelig  

 omkostning for køber.
Denne bestemmelse gælder dog ikke, hvis sælger eller en  

 person, som har bemyndigelse til at tage sig af varen på sælgers vegne, er  

 tilstede på varens bestemmelsessted.
Tager køberen varen i sin besiddelse i  

 overensstemmelse med bestemmelserne i dette stykke, har han de pligter og  

 rettigheder, som er nævnt i stk. 1.
Artikel 87 En part, som er forpligtet til at træffe foranstaltninger for at drage  

 omsorg for varen, har ret til at anbringe den i tredjemands lager på den  

 anden parts bekostning, forudsat at udgifterne hertil ikke er urimelige.
Artikel 88 1. Den part, som er forpligtet til at drage omsorg for varen i  

 overensstemmelse med artikel 85 eller 86, kan sælge den på forsvarlig måde,  

 hvis den anden part har ventet urimeligt længe med at tage den i sin  

 besiddelse, med at tage den tilbage, eller med at betale købesummen eller  

 udgifter til dens opbevaring, forudsat at den anden part har fået et rimeligt  

 varsel om, at bortsalg af varen påtænkes.
2. Er varens holdbarhed begrænset eller er dens opbevaring forbundet med  

 urimelige udgifter, skal den part, der er forpligtet til at drage omsorg for  

 varen i henhold til artikel 85 eller 86, træffe rimelige foranstaltninger til  

 at bortsælge den.
Han skal så vidt muligt underrette den anden part om sin  

 salgshensigt.
3. Den part, som bortsælger varen, har ret til af salgsprovenuet at  

 beholde et beløb, som svarer til rimelige udgifter til varens opbevaring og  

 salg.
Han skal afregne det overskydende beløb med den anden part.
DEL IV AFSLUTTERNDE BESTEMMELSER Artikel 89 De Forenede Nationers Generalsekretær udpeges hermed til depositar for  

 denne konvention.
Artikel 90 Denne konvention viger for internationale overenskomster, som allerede er  

 eller vil blive indgået, og som indeholder bestemmelser om emner, som er  

 omhandlet i denne konvention, forudsat at parterne har deres forretningssted  

 i stater, der er parter i en sådan overenskomst.
Artikel 91 1. Denne konvention kan undertegnes på det afsluttende møde på De Forenede  

 Nationers konference vedrørende aftaler om internationale løsørekøb, og vil  

 kunne undertegnes af alle stater på de Forenede Nationers hovedsæde i New  

 York indtil den 30. september 1981.
 2. Denne konvention kan ratificeres, antages eller godkendes af alle  

 stater, der har undertegnet den.
 3. Denne konvention kan tiltrædes af alle stater, som ikke har undertegnet  

 den, fra den dag den er klar til at blive undertegnet.
 4. Dokumenter om ratifikation, antagelse, godkendelse og tiltrædelse skal  

 deponeres hos De Forenede Nationers Generalsekretær.
Artikel 92 1. En kontraherende stat kan på det tidspunkt, da den underskriver,  

 ratificerer, antager, godkender eller tiltræder konventionen erklære, at den  

 ikke vil være bundet af Del II eller Del III af denne konvention.
 2. En stat, som afgiver en erklæring i henhold til stk. 1 vedrørende Del  

 II eller Del III af denne konvention, anses ikke som kontraherende stat i  

 henhold til konventionens artikel 1, stk. 1, for så vidt angår emner, der er  

 nævnt i den del af konventionen, som erklæringen gælder.
Artikel 93 1. Har en kontraherende stat to eller flere landområder, hvor der i medfør  

 af statens forfatning gælder forskellige retssystemer vedrørende de emner,  

 der er behandlet i denne konvention, kan den, når den undertegner,  

 ratificerer, antager, godkender eller tiltræder konventionen, erklære, at  

 konventionen skal gælde for alle dens landområder eller kun for eet eller  

 flere af dem, og den kan til hver en tid ændre den afgivne erklæring ved at  

 afgive en ny.
 2. Disse erklæringer skal afgives til depositaren og skal udtrykkeligt  

 angive de landområder for hvilke konventionen skal gælde.
 3. Hvis konventionen, som følge af en erklæring afgivet under denne  

 artikel, gælder for eet eller flere, men ikke for alle de landområder, som  

 hører til en kontraherende stat, og hvis en parts forretningssted er  

 beliggende i denne stat, anses forretningsstedet, ved anvendelsen af denne  

 konvention, for ikke at ligge i en kontraherende stat, medmindre det ligger i  

 et landområde, for hvilket konventionen gælder.
 4. Afgiver en kontraherende stat ikke en erklæring efter stk. 1 i denne  

 artikel, gælder konventionen for alle statens landområder.
Artikel 94 1. To eller flere kontraherende stater, som har samme eller nært  

 beslægtede retsregler om de emner, som denne konvention omhandler, kan til  

 hver en tid erklære, at konventionen ikke skal gælde for køb eller for  

 indgåelse af aftaler om køb, når parterne har forretningssted i disse stater.  

 Sådanne erklæringer kan afgives i fællesskab eller ved erklæringer om  

 gensidighed afgivet af hver part for sig.
 2. En kontraherende stat, som har de samme eller nært beslægtede  

 retsregler om de emner, denne konvention omhandler, som een eller flere  

 stater, der ikke har tiltrådt konventionen, kan til hver en tid erklære, at  

 konventionen ikke skal gælde for køb eller for indgåelse af aftaler om køb,  

 når parterne har deres forretningssted i disse stater.
 3. Tiltræder en stat, der har været omfattet af en erklæring efter stk. 2,  

 senere konventionen, vil erklæringen fra det tidspunkt, da konventionen  

 træder i kraft for den nye kontraherende stats vedkommende, have samme  

 virkning som en erklæring afgivet i medfør af stk. 1, forudsat at den nye  

 kontraherende stat tilslutter sig en sådan erklæring eller selv afgiver en  

 gensidighedserklæring.
Artikel 95 En stat kan, når den deponerer sin ratifikation, antagelse, godkendelse  

 eller tiltrædelse, erklære, at den ikke vil være bundet af artikel 1, stk. 1,  

 litra b, i denne konvention.
Artikel 96 En kontraherende stat, hvis lovgivning kræver, at aftaler om køb skal  

 oprettes skriftligt eller skal kunne godtgøres med skriftligt bevis, kan til  

 hver en tid afgive en erklæring i henhold til artikel 12 om, at  

 bestemmelserne i artiklerne 11 og 29 eller i Del II i denne konvention, som  

 tillader, at en købeaftale eller en aftale om dens ændring eller ophør, eller  

 et tilbud, et antagende svar eller anden viljeserklæring udtrykkes i anden  

 form end skriftligt, ikke skal gælde, når en af parterne har forretningssted  

 i denne stat.
Artikel 97 1. Erklæringer vedrørende denne konvention, som afgives ved dens  

 undertegnelse, skal bekræftes, når den ratificeres, antages eller godkendes.
 2. Erklæringer og bekræftelser af disse erklæringer skal afgives  

 skriftligt og skal i behørig form meddeles til depositaren.
3. En erklæring får virkning samtidig med, at denne konvention træder i  

 kraft i den pågældende stat.
En erklæring, som depositaren modtager i behørig  

 form, efter at konventionen er trådt i kraft, får dog virkning på den første  

 dag i den måned, som følger efter, at 6 måneder er forløbet fra den dag,  

 depositaren modtog erklæringen.
Gensidighedserklæringer, som afgives af en  

 stat i henhold til artikel 94, træder i kraft på den første dag i den måned,  

 som følger efter, at 6 måneder er forløbet fra den dag, depositaren modtog  

 den seneste erklæring.
4. En stat, som afgiver en erklæring i henhold til denne konvention, kan  

 til hver en tid tilbagekalde den ved en skriftlig meddelelse, som afgives i  

 behørig form til depositaren.
En sådan tilbagekaldelse får virkning på den  

 første dag i den måned, som følger efter, at 6 måneder er forløbet fra den  

 dag, depositaren modtog tilbagekaldelsen.
 5. En tilbagekaldelse af en erklæring, som er afgivet i henhold til  

 artikel 94, ophæver fra den dag, da tilbagekaldelsen får virkning, enhver  

 gensidighedserklæring, som er afgivet af en anden stat i henhold til denne  

 artikel.
Artikel 98 Der kan ikke tages andre forbehold end de, som er udtrykkeligt tilladt i  

 denne konvention.
Artikel 99 1. Bortset fra hvad der følger af bestemmelser i denne artikels stk. 6,  

 træder denne konvention i kraft fra den første dag i den måned, som følger  

 efter, at 12 måneder er forløbet, efter at det tiende dokument om  

 ratifikation, antagelse, godkendelse eller tiltrædelse er blevet deponeret,  

 herunder indbefattet dokumenter som indeholder en erklæring i henhold til  

 artikel 92.
 2. Når en stat ratificerer, antager, godkender eller tiltræder denne  

 konvention, efter at det tiende dokument om ratifikation, antagelse,  

 godkendelse eller tiltrædelse, er deponeret, træder denne konvention, bortset  

 fra den del, der eventuelt er holdt uden for, i kraft, for så vidt angår  

 denne stat, medmindre andet måtte følge af bestemmelserne i stk. 6 i denne  

 artikel, på den første dag i den måned, som følger efter, at 12 måneder er  

 forløbet fra deponeringen af dens dokument om ratifikation, antagelse,  

 godkendelse eller tiltrædelse.
 3. En stat, som ratificerer, antager, godkender eller tiltræder denne  

 konvention, og som er kontraherende part i konventionen om den ensartede  

 købeaftalelov, som er indgået i Haag den 1. juli 1964  

 (købeaftalelovskonventionen af 1964) og konventionen om den ensartede købelov  

 indgået i Haag den 1. juli 1964 (købelovskonventionen af 1964), skal samtidig  

 opsige, efter omstændighederne enten den ene eller begge disse konventioner  

 ved at underrette den nederlandske regering herom.
 4. En stat, som er kontraherende part i købelovskonventionen af 1964, og  

 som ratificerer, antager, godkender eller tiltræder nærværende konvention, og  

 som i henhold til artikel 92 erklærer eller har erklæret, at den ikke vil  

 være bundet af Del II i nærværende konvention, skal samtidig med  

 ratifikationen, antagelsen, godkendelsen eller tiltrædelsen opsige  

 købelovskonventionen af 1964 ved at underrette den nederlandske regering  

 herom.
 5. En stat, som er kontraherende part i købeaftalelovskonventionen af  

 1964, og som ratificerer, antager, godkender eller tiltræder nærværende  

 konvention, og som i henhold til artikel 92 erklærer eller har erklæret, at  

 den ikke vil være bundet af Del III i nærværende konvention, skal samtidig  

 med ratifikationen, antagelsen, godkendelsen eller tiltrædelsen opsige  

 købeaftalelovskonventionen ved at underrette den nederlandske regering herom.
6. Efter nærværende artikel får ratifikationer, antagelser, godkendelser  

 og tiltrædelser af denne konvention, som foretages af stater, som er parter i  

 købeaftalelovskonventionen af 1964 eller i købelovskonventionen af 1964,  

 først virkning, når de opsigelser, som disse stater er forpligtet til at give  

 af disse to konventioner, har fået virkning.
Depositaren for denne konvention  

 skal rådføre sig med den nederlandske regering, som er depositar for  

 konventionerne af 1964, for at sikre den fornødne koordination i så  

 henseende.
Artikel 100 1. Denne konvention gælder kun på indgåelse af en aftale, når forslaget om  

 at indgå aftalen stilles på eller efter den dato, hvor konventionen træder i  

 kraft i forhold til de kontraherende stater, der nævnes i artikel 1, stk. 1,  

 litra a, eller en kontraherende stat, der nævnes i artikel 1, stk. 1, litra  

 b.
 2. Denne konvention gælder udelukkende aftaler, der er indgået på eller  

 efter den dato, hvor konventionen træder i kraft for de kontraherende stater,  

 der nævnes i artikel 1, stk. 1, litra a, eller den kontraherende stat, der  

 nævnes i artikel 1, stk. 1, litra b.
Artikel 101 1. En kontraherende stat kan opsige denne konvention, eller Del II eller  

 Del III i konventionen, ved en formel skriftlig meddelelse til depositaren.
2. Opsigelsen træder i kraft den første dag i den måned, som følger efter,  

 at 12 måneder er forløbet fra den dag, depositaren modtog meddelelsen.
Når  

 meddelelsen angiver, at en længere periode skal forløbe, før opsigelsen  

 træder i kraft, sker dette, når denne længere periode er forløbet, efter at  

 meddelelsen er modtaget af depositaren.
 Undertegnet i Wien, dags dato ellevte april et tusind ni hundrede og firs,  

 i en enkelt original med sidestillede versioner på arabisk, kinesisk,  

 engelsk, fransk, russisk og spansk.
 Som vidner dertil har de undertegnede befuldmægtigede ministre, der har  

 fuldmagt hertil fra deres respektive regeringer, underskrevet denne  

 konvention.
Bemærkninger til lovforslaget Almindelige bemærkninger 1. Lovforslaget tager sigte på gennemførelse i dansk ret af bestemmelserne  

 i De Forenede Nationers konvention underskrevet i Wien den 11. april 1980 om  

 aftaler om internationale løsørekøb, således at Danmark kan ratificere  

 konventionen.
Som en følge heraf foreslås de køb, som er omfattet af  

 konventionen, undtaget fra købeloven.
 Konventionens autentiske tekst på engelsk og fransk er optaget som bilag  

 til den foreslåede lov tillige med en oversættelse heraf til dansk.
2. Konventionen er ratificeret eller på anden måde tiltrådt af Amerikas  

 Forenede Stater, Argentina, Egypten, Frankrig, Italien, Jugoslavien, Den  

 Kinesiske Folkerepublik, Lesotho, Syrien, Ungarn og Zambia.
For disse staters  

 vedkommende trådte konventionen i kraft den 1. januar 1988. Finland, Mexico,  

 Sverige og Østrig har ratificeret konventionen, således at den for disse  

 staters vedkommende træder i kraft den 1. januar 1989. Norge har ratificeret  

 konventionen, således at den træder i kraft for Norges vedkommende den 1.  

 august 1989.
 Danmark har undertegnet konventionen, men endnu ikke ratificeret den.
 De andre stater, som har undertegnet konventionen uden endnu at have  

 tiltrådt den, er Chile, Den Tyske Demokratiske Republik, Forbundsrepublikken  

 Tyskland, Ghana, Nederlandene, Polen, Singapore, Tjekkoslovakiet og  

 Venezuela.
I forbindelse med, at Danmark, Finland, Norge og Sverige den 26. maj 1981  

 undertegnede konventionen, erklærede disse stater, at de ikke agtede at blive  

 bundet af del II om aftalens indgåelse.
Ved ratifikationen har Finland, Norge  

 og Sverige taget forbehold i overensstemmelse hermed.
 3. Udarbejdelsen af konventionen er sket i FN's Kommission for  

 international handelsret, UNCITRAL, i årene fra 1969 til 1978.
 Efter færdiggørelsen af arbejdet i 1978 blev konventionsudkastet sendt til  

 høring hos regeringerne i samtlige stater og hos en række organisationer,  

 inden de afsluttende forhandlinger på en diplomatkonference i Wien i 1980.
Materialet fra dette arbejde er meget omfattende.
Til belysning af  

 konventionen i dens nuværende udformning kan særligt fremhæves  

 diplomatkonferencens forhandlinger og dokumenter, som er offentliggjort af FN  

 i 1981 under betegnelsen A/CONF. 97/19.
 4. Justitsministrene i Danmark, Finland, Norge og Sverige besluttede i  

 juni 1980 at nedsætte en arbejdsgruppe, som fik til opgave at afgive  

 indstilling om, hvorvidt de nordiske lande burde tiltræde konventionen, samt  

 at undersøge mulighederne for at gennemføre nye ensartede købelove i de  

 nordiske lande.
I november 1980 anbefalede arbejdsgruppen til justitsministrene, at de  

 nordiske lande skulle underskrive konventionen dog med forbehold om ikke at  

 ville være bundet af konventionens del II.
Arbejdsgruppen udarbejdede  

 herefter udkast til nye købelove, som i væsentligt omfang bygger på  

 konventionen.
Arbejdsgruppens arbejde afsluttedes med afgivelsen af  

 betænkningen »Nordiska Køplagar« NU 1984:5 den 30. oktober 1984.
 Som bilag 3 i betænkningen er optaget en udtalelse fra det danske  

 købelovudvalg, hvori udvalget i enighed anbefaler, at Danmark ratificerer  

 konventionen som anbefalet af den nordiske arbejdsgruppe og gennemfører den i  

 dansk ret ved en særskilt lov.
5.1. Konventionen gælder for køb mellem parter, som har deres  

 forretningssteder i forskellige stater, hvis disse stater er kontraherende  

 stater, eller hvis international privatrets regler fører til anvendelse af en  

 kontraherende stats love.
Visse former for køb falder uden for konventionen,  

 f.eks. forbrugerkøb.
Konventionens bestemmelser er deklaratoriske.  

 Konventionen gælder ikke for reguleringen af spørgsmålet om gyldigheden af  

 aftaler eller sædvaner og regulerer heller ikke forholdet til tredjemand,  

 f.eks. til en parts konkursbo eller et tidligere eller senere led i  

 omsætningskæden.
 Konventionen gælder såvel for indgåelse af aftaler om internationale køb  

 som for parternes forpligtelser ved sådanne køb og retsvirkningerne af  

 misligholdelse af disse forpligtelser.
 Konventionen består af fire dele.
5.2. Del I indeholder visse almindelige bestemmelser.
Her  

 behandles fortolkningen af konventionen og parternes erklæringer eller  

 adfærd, betydningen af sædvaner og spørgsmålet om, hvilket af flere  

 forretningssteder der skal tillægges betydning ved anvendelsen af  

 konventionen.
Konventionen går ud fra, at der ikke stilles formkrav til en  

 aftale om køb.
Den gør det dog muligt for en stat at afgive erklæring om, at  

 konventionens bestemmelser om manglende formkrav ikke skal finde anvendelse,  

 hvis den ene part i et køb har sit forretningssted i den pågældende stat, og  

 lovgivningen i denne stat kræver, at aftaler om køb indgås skriftligt.
5.3. Del II om aftalens indgåelse indeholder regler om, hvad  

 der skal anses som et tilbud, og hvornår et tilbud eller et svar på et tilbud  

 bliver bindende.
Endvidere behandles tilbagekaldelse af tilbud og svar på  

 tilbud.
Konventionen indeholder også bestemmelser om virkningen af, at et  

 svar kommer for sent, eller af at det afviger fra tilbudet.
5.4. De egentlige bestemmelser om køb findes i konventionens del  

 III.
Denne del indeholder fem kapitler.
5.4.1. Det første kapitel (artiklerne 25-29) indeholder visse  

almindelige bestemmelser om køb.
Her angives, hvad der skal anses for  

 at være en væsentlig misligholdelse.
Der gives endvidere bestemmelser om  

 ophævelseserklæringer og om, hvem der bærer risikoen for meddelelser til  

 modparten.
I artikel 28 reguleres domstolenes pligt til at give dom til  

 naturalopfyldelse.
En domstol er ikke forpligtet hertil, hvis domstolen ikke  

 ville gøre dette efter de regler, der gælder i domslandets lov for  

 tilsvarende købeaftaler, som ikke er underkastet konventionen.
5.4.2. Det andet kapitel (artiklerne 30-52) i konventionens del III  

 omhandler sælgerens pligter.
Der er bestemmelser om levering af varen, og  

 overgivelse af dokumenter vedrørende varen.
Endvidere indeholder dette  

 kapitel bestemmelser om mangler og om køberens undersøgelsespligt.
Også  

 betydningen og retsvirkningen af såkaldte retsmangler og retsvirkningen af,  

 at varen er behæftet med en immaterial ret, reguleres i dette kapitel.
Endvidere behandles køberens beføjelser i tilfælde af sælgerens  

 misligholdelse.
Køberen kan for det første kræve, at sælgeren opfylder sine  

 forpligtelser.
Hvis varen er mangelfuld, og sælgerens misligholdelse er  

 væsentlig, kan køberen kræve en ny vare.
Køberen kan endvidere kræve, at  

 sælgeren afhjælper manglen, medmindre det under hensyn til samtlige  

 foreliggende omstændigheder er urimeligt at kræve dette.
Køberen kan også  

 fastsætte en frist, inden for hvilken sælgeren skal opfylde sine  

 forpligtelser.
Sælgeren kan på eget initiativ afhjælpe mangler ved varen,  

 hvis dette kan ske uden urimelig forsinkelse og uden at forårsage urimelig  

 ulempe for køberen.
Ophævelse af aftalen kommer på tale ved væsentlig  

 misligholdelse eller - hvis varen ikke er blevet leveret - hvis sælgeren ikke  

 leverer varen, inden en frist, som køberen har fastsat.
Endelig kan køberen  

 kræve et forholdsmæssigt afslag i købesummen, hvis varen er mangelfuld.
5.4.3. Bestemmelserne i det tredje kapitel (artiklerne 53-65) af  

 del III vedrører køberens pligter.
De er udformet som et slags spejlbillede  

 af bestemmelserne om sælgerens forpligtelser.
Køberen har pligt til at betale  

 købesummen og til at modtage levering.
Om betaling af købesummen findes der  

 bestemmelser, som angiver, hvordan købesummen skal fastsættes, og hvornår  

 betaling skal ske.
Køberens pligt til at tage imod levering består dels i at  

 foretage alle de handlinger, som med rimelighed kan forventes af ham, for at  

 sætte sælgeren i stand til at foretage levering, dels i at modtage varen.
Ved køberens misligholdelse kan sælgeren kræve, at køberen opfylder  

 sine forpligtelser.
Dette gælder såvel betaling som modtagelse af levering og  

 andre forpligtelser.
Sælgeren kan også fastsætte en frist, inden for hvilken  

 køberen skal opfylde sine forpligtelser.
Ophævelse kan komme på tale, hvis  

 køberens misligholdelse er væsentlig, eller hvis køberen ikke opfylder sine  

 forpligtelser inden en frist, som sælgeren har fastsat.
Hvis købesummen  

 allerede er blevet betalt, må ophævelse på grund af forsinkelse dog ske,  

 inden sælgeren er blevet bekendt med, at opfyldelsen er sket.
 5.4.4. I det fjerde kapitel (artiklerne 66-70) behandles  

risikoen for varen og risikoens overgang.
Det femte kapitel (artiklerne 71-88) indeholder regler, som er  

 fælles for sælgerens og køberens pligter bl.a. om anteciperet  

 misligholdelse og erstatning.
Endvidere findes bestemmelserne om  

 ansvarsfrihed, som har en central betydning for parternes erstatningspligt  

 (artikel 79) i dette kapitel.
Efter bestemmelserne er en part ikke ansvarlig  

 for, at han ikke har opfyldt en forpligtelse, hvis han godtgør, at dette  

 beror på en hindring uden for hans kontrol, og at han på tidspunktet for  

 aftalens indgåelse ikke med rimelighed kunne forventes at have taget  

 hindringen i betragtning eller at have undgået eller overvundet dens følger.  

 Hvis den manglende opfyldelse beror på tredjemand, som parten har antaget til  

 opfyldelse af aftalen bliver parten kun fri for erstatningsansvar, hvis såvel  

 parten selv som den pågældende tredjemand kan påberåbe sig en  

 ansvarsfrihedsgrund som nævnt ovenfor.
Endelig indeholder del III, femte  

 kapitel bestemmelser om virkningerne af ophævelse og sælgerens og køberens  

 omsorgspligt.
5.5. Del IV indeholder konventionens afsluttende  

 bestemmelser (artiklerne 89-101) som bl.a. opregner mulighederne for  

 forbehold vedrørende visse af konventionens bestemmelser.
Om spørgsmålet om  

 hvorvidt Danmark ved ratifikationen skal tage sådanne forbehold henvises til  

 det, som er anført under pkt. 6.1.-6.4.
 5.5.1. En stat kan således efter artikel 92 erklære, at den ikke  

 vil være bundet enten af del II om aftalens indgåelse eller af del III om  

 løsørekøb.
5.5.2. Af særlig interesse for de nordiske lande er forbehold efter  

artikel 94 (nabolandsklausulen). Efter denne kan to eller flere  

 stater, som har samme eller nært beslægtede retsregler om de emner, som  

 konventionen omhandler, erklære, at konventionen ikke skal gælde for køb  

 mellem parter, som har deres forretningssteder i disse stater.
Der er således  

 mulighed for at tage forbehold om, at køb mellem parter med forretningssteder  

 i de nordiske lande skal reguleres af de nationale købelove i disse lande og  

 ikke af konventionens regler.
Dette forbehold kan også tages vedrørende  

 stater, der ikke har tiltrådt konventionen.
5.5.3. Endvidere kan en stat efter artikel 95 tage et forbehold,  

 som indebærer, at konventionen kun skal anvendes på aftaler om køb mellem  

 parter, som har deres forretningssteder i stater, som begge har tiltrådt  

 konventionen.
Uden et sådant forbehold bliver konventionen også anvendelig,  

 hvis international privatrets regler fører til anvendelsen af en  

 kontraherende stats love, selv om en af parterne eller begge parter har deres  

 forretningssted i en stat, som ikke har tiltrådt konventionen  

 (Non-contracting State).
 5.5.4. Efter artikel 93 kan en stat tage forbehold om, at  

 konventionen ikke skal gælde for eet eller flere af statens landområder, hvis  

 staten har to eller flere landområder, hvor der i medfør af statens  

 forfatning gælder forskellige retssystemer vedrørende de emner, som  

 konventionen behandler.
5.5.5. Endelig er der i artikel 96 som nævnt ovenfor mulighed for  

 at tage forbehold om, at bestemmelserne om, at der ikke stilles formkrav til  

 aftalen, ikke skal gælde.
Det er ikke aktuelt for Danmarks vedkommende.
6.1. Som nævnt ovenfor under pkt. 2 erklærede Danmark, Finland, Norge og  

 Sverige i forbindelse med undertegnelsen af konventionen, at disse stater  

 ikke agtede at blive bundet af del II om aftalens indgåelse.
Finland, Norge  

 og Sverige har taget forbehold i overensstemmelse hermed ved ratifikationen.  

 I medfør af artikel 92 kan der ikke tages et sådant forbehold på et senere  

 tidspunkt end ratifikationen.
 Købelovudvalget har som nævnt ovenfor under pkt. 4 ligeledes anbefalet, at  

 Danmark ikke skal være bundet af del II.
 Det foreslås, at Danmark ved ratifikationen bekræfter den tidligere  

 afgivne erklæring ved at tage forbehold i henhold til artikel 92.
 Del II regulerer forhold, som svarer til kapitel I i lov om aftaler og  

 andre retshandler på formuerettens område (aftaleloven), det vil sige  

 reglerne om indgåelse af aftaler i de fælles nordiske aftalelove.
Konventionens regler - som er påvirkede af Common law-landenes aftaleret -  

 adskiller sig fra aftalelovens tilsvarende regler særligt for så vidt angår  

 reglerne om tilbud og muligheden for at tilbagekalde tilbud.
Reglerne virker  

 på denne måde fremmedartede for dansk ret.
Hertil kommer det forhold, at  

 konventionen ikke regulerer spørgsmålet om en aftales gyldighed jf. artikel  

 4, litra a, hvorfor en gennemførelse af del II i dansk ret ville betyde, at  

 konventionens bestemmelser skulle finde anvendelse på spørgsmålet om aftalens  

 indgåelse, medens aftaleloven skulle finde anvendelse på spørgsmålet om  

 aftalens gyldighed, hvilket ville skabe usikkerhed om, hvorvidt der er  

 indgået en gyldig aftale.
 6.2. Efter den såkaldte nabolandsklausul i artikel 94 er der som  

 nævnt ovenfor under pkt. 5 mulighed for, at stater, der har samme eller nært  

 beslægtede retsregler om køb, kan tage et forbehold, således at konventionen  

 ikke skal gælde for køb mellem parter, som har deres forretningssted i de  

 pågældende stater.
Et af formålene med det nordiske lovgivningssamarbejde og den retsenhed,  

 som dette fører til, er at lette samhandlen mellem de nordiske lande.
Gennem  

 en ensartet lovgivning om køb formindsker man behovet for, at en køber i et  

 nordisk land skal gøre sig bekendt med andre køberetlige regler, end de som  

 han bør kende fra sit eget land.
Dette er af betydning ikke mindst under  

 hensyn til, at mindre virksomheder ofte søger sine første erfaringer  

 vedrørende udenrigshandel inden for de nordiske markeder.
En mindre  

 virksomhed har i almindelighed ikke mulighed for at benytte sig af en sådan  

 sagkundskab, som er nødvendig, hvis fremmede retssystemer skal anvendes på  

 virksomhedens handler.
Ensartede regler for handlen på det nordiske marked vil i og for sig også  

 kunne skabes ved at gøre konventionen anvendelig på køb mellem parter, som  

 har deres forretningssteder i de nordiske lande.
En sådan løsning ville  

 imidlertid indebære, at der ville gælde uens regler ved indenrigshandel og  

 mellem de nordiske lande.
En sådan løsning vil derfor være i strid med de  

 bestræbelser, der har været gjort for at gøre Norden til et slags  

 hjemmemarked.
Det foreslås derfor, at der ved ratifikationen tages forbehold i henhold  

 til nabolandsklausulen, således at købeloven og ikke konventionen skal  

 anvendes på køb mellem parter, som har deres forretningssted i forskellige  

 nordiske lande.
Dette er i overensstemmelse med ratifikationerne fra Finland,  

 Norge og Sverige.
6.3. Efter artikel 95 kan en stat tage forbehold vedrørende bestemmelsen i  

 artikel 1, stk. 1, litra b, hvorefter konventionen udover de i artikel 1,  

 stk. 1, litra a, nævnte tilfælde gælder for køb af varer mellem parter, som  

 har deres forretningssteder i forskellige stater, når international  

 privatrets regler henviser til anvendelsen af loven i en stat, som er bundet  

 af konventionen.
Et sådant forbehold ville indebære, at konventionen alene  

skal anvendes, hvis både sælgeren og køberen har sit forretningssted i  

 en konventionsstat, jf. artikel 1, stk. 1, litra a.
Hvis parterne har deres  

 forretningssteder i forskellige stater, men kun den ene af staterne eller  

 ingen af staterne er bundet af konventionen, ville man i så fald i første  

 omgang ved hjælp af international privatretlige regler skulle fastsætte,  

 hvilket lands lov, som skal anvendes på købet, og derefter ved hjælp af  

 lovgivningen i det pågældende land afgøre, hvorvidt konventionen (som  

 gennemført i det pågældende land) eller den interne lovgivning skal anvendes  

 på købet.
Dette ville i mange situationer føre til, at det var den interne  

 købelovgivning, der skulle anvendes.
Herved ville fordelene ved ensartede  

 bestemmelser ved internationale køb i væsentlig grad blive begrænset.
Det  

 forudsættes derfor, at Danmark ikke skal tage et sådant forbehold.
 Det tilføjes, at der ikke er noget til hinder for, at parter, som ønsker  

 at dansk ret skal finde anvendelse på købet, og som foretrækker, at den  

 danske købelov skal finde anvendelse frem for konventionen, kan vedtage  

 dette.
 6.4. Det foreslås endelig, at Danmark skal tage forbehold i henhold til  

 artikel 93, således at konventionen ikke gælder for Færøerne og Grønland.
Efter lovforslagets § 5 kan loven ved kgl. anordning sættes i kraft for  

 Færøerne og Grønland med de afvigelser, som de særlige færøske og grønlandske  

 forhold tilsiger.
I så fald kan forbeholdet i henhold til artikel 93 ophæves.
7. Konventionen har følgende autentiske sprog: Arabisk, engelsk, fransk,  

 kinesisk, russisk og spansk.
Teksterne på disse sprog har samme gyldighed, og  

 de er udtryk for den eneste gyldige affattelse af de forpligtelser, de  

 deltagende stater er blevet enige om.
 I bilaget til den foreslåede lov er optrykt den engelske og franske tekst,  

 og heroverfor er opstillet en oversættelse til dansk udarbejdet af  

 Justitsministeriet.
Dansk er ikke et autentisk sprog i konventionen, hvorfor oversættelsen til  

 dansk kun er et hjælpemiddel for de retsanvendende myndigheder ved  

 fortolkningen af konventionen.
I overensstemmelse med sædvanlige folkeretlige  

 principper vil de autentiske tekster være bestemmende for domstolene og  

 forvaltningen ved fortolkningen af konventionen.
 8. Forinden Danmarks undertegnelse har konventionen været forelagt for  

 følgende danske myndigheder og organisationer:
 Præsidenten for Sø- og Handelsretten, Den Danske Dommerforening,  

 Advokatrådet, Industriministeriet, De Samvirkende Danske Landboforeninger, De  

 Samvirkende Danske Husmandsforeninger, Industrirådet, Grosserer-Societetet,  

 Provinshandelskammeret, Danmarks Rederiforening, Assurandør-societetet, Den  

 Danske Bankforening, Danmarks Sparekasseforening, Det Internationale  

 Handelskammers danske nationale komite, Ministeriet for Kulturelle  

 Anliggender, Direktoratet for Patent- og Varemærkevæsenet, De Danske  

 Patentagenters Forening, Dansk Forening for Industriel Retsbeskyttelse,  

 Præsidenten for Østre Landsret og Præsidenten for Vestre Landsret.
 9. Lovforslaget skønnes ikke at medføre økonomiske eller administrative  

 konsekvenser af betydning for det offentlige.
Bemærkninger til konventionens enkelte bestemmelser Del I Anvendelsesområde og almindelige bestemmelser.
Del I indeholder to kapitler.
Kap.
I (artiklerne 1-6) afgrænser  

 konventionens anvendelsesområde i såvel territoriel som materiel henseende.  

 Endvidere fastslås det, at konventionen er deklaratorisk.
Kap.
II (artiklerne  

 7-13) indeholder bestemmelser om fortolkning af konventionen og af parternes  

 viljeserklæringer, om sædvaners betydning, konventionens anvendelse, når en  

 part har flere forretningssteder, og om formkrav til aftalen.
Bestemmelserne i del I gælder både ved anvendelsen af del II om aftalers  

 indgåelse og del III om løsørekøb.
For en stat, der tager forbehold overfor  

 del II, får bestemmelserne i del I kun betydning for reglerne om køb i del  

 III.
Kapitel I Anvendelsesområdet Artikel 1 fastlægger, at konventionen gælder for aftaler om løsørekøb  

 mellem parter, som har deres forretningssteder i forskellige stater.
Konventionen indeholder ikke nogen egentlig definition af, hvornår der er  

 tale om en aftale om løsørekøb.
I artikel 3 foretages dog en vis afgrænsning  

 over for tjenesteydelser, idet det angives, i hvilke tilfælde en bestilling  

 af varer, der skal tilvirkes eller fremstilles, skal betragtes som køb med  

 den virkning, at konventionen finder anvendelse på aftalen.
Endvidere  

 indeholder artikel 2 en angivelse af, hvilke typer af køb konventionen ikke  

 finder anvendelse på.
Dette gælder bl.a. forbrugerkøb, køb på auktion og køb  

 af værdipapirer.
Bortset fra, hvad der måtte følge af disse bestemmelser,  

 indeholder konventionen ikke i øvrigt nogen definition af begrebet varer  

 (»goods«, »marchandises«). I den danske oversættelse  

 anvendes udtrykket varer som betegnelse for købets genstand.
Området for  

 konventionen svarer nærmest til begrebet løsøre i dansk ret - i købeloven  

 betegnet salgsgenstanden - og udtrykket varer betyder ikke i sig selv en  

 begrænsning af anvendelsesområdet.
Konventionen regulerer ikke parternes  

 forhold til tredjemand, idet det fremgår af artikel 4, at konventionen alene  

 gælder de rettigheder og forpligtelser for sælger og køber, som følger af  

 købeaftalen.
Endelig gælder konventionen jf. artikel 5 ikke for sælgerens  

 erstatningsansvar for dødsfald eller anden personskade, som en vare  

 forårsager.
Til artikel 1 Ifølge artikel 1, stk. 1, skal konventionen finde anvendelse, hvis  

 parterne har deres forretningssted i forskellige stater.
Ved forretningssted  

 sigtes i bestemmelsen til et mere permanent sted for udøvelse af normal  

 erhvervsvirksomhed.
Lokaler, som en part midlertidigt lejer, f.eks. i et  

 hotel for at føre forhandlinger, kan således ikke betragtes som et  

 forretningssted.
Hvis en part har mere end et forretningssted, fremgår det af  

 artikel 10, litra a, hvilket af en parts forretningssteder, der skal  

 tillægges betydning ved anvendelsen af konventionen eller dens bestemmelser.  

 Ved bedømmelsen heraf skal der tages hensyn ikke alene til det  

 forretningssted, hvorfra en part fører forhandlinger om købet, men også til  

 andre forretningssteder, som aftalen i øvrigt har den nærmeste tilknytning  

 til.
For overhovedet at bringe konventionen i anvendelse er det en  

 forudsætning, at parterne har deres forretningssteder i forskellige  

 kontraherende stater jf. stk. 1, litra a.
Hvis et køb indgås mellem en  

 dansk sælger og en fransk køber, og både Danmark og Frankrig er kontraherende  

 stater, finder konventionen anvendelse på købet.
Hvis der derfor som følge af  

 købet kommer en tvist til behandling ved en dansk domstol, skal denne anvende  

 konventionen, også selv om danske international privatretlige regler ellers  

 ville have ført til anvendelse af loven i en anden stat, som ikke er bundet  

 af konventionen.
Det anførte gælder også i det tilfælde, hvor en dansk  

 domstol skal tage stilling til en tvist om et køb mellem f.eks. en svensk  

 sælger og en fransk køber.
Hvis også Sverige er bundet af konventionen, vil  

 den danske domstol i dette tilfælde skulle anvende konventionens  

 bestemmelser.
Konventionen tager imidlertid ikke stilling til spørgsmålet om,  

 hvilken af to konventionsstaters love, domstolen skal anvende.
Dette  

 indebærer derfor, at det også ved et sådant køb, på hvilket konventionen er  

 anvendelig, kan være af betydning for parterne, når det drejer sig om de  

 spørgsmål, som ikke reguleres af konventionen, at aftale hvilken lov, der er  

 anvendelig på deres aftale.
Under hensyn til, at konventionen er deklaratorisk, jf. artikel 6, kan  

 parterne aftale, at konventionen helt eller delvist skal fraviges.
Parterne  

 kan f.eks. i en lovvalgsklausul henvise til intern ret i en konventionsstat,  

 f.eks. i Danmark til købeloven.
Herudover er det muligt for stater med samme  

 eller nært beslægtede retsregler om køb ved ratifikationen af konventionen at  

 tage forbehold i henhold til artikel 94 om, at konventionen ikke skal  

 anvendes på køb mellem parter, som har deres forretningssteder i sådanne  

 stater.
I forslaget er det forudsat, at et sådant forbehold tages ved  

 ratifikationen af konventionen vedrørende parter, der har deres  

 forretningssteder i de nordiske lande.
Derved undtages køb mellem sådanne  

 parter helt fra konventionens område.
Ifølge stk. 1, litra b, anvendes konventionen også, når det følger  

 af international privatretlige regler, at loven i en kontraherende stat skal  

 anvendes.
Dette indebærer, at konventionen også vil kunne anvendes, selv om  

 den ene eller eventuelt begge parter ikke har deres aktuelle forretningssted  

 i en konventionsstat.
Stk. 2 begrænser i et vist omfang konventionens anvendelsesområde selv i  

 de situationer, hvor parterne har forretningssted i forskellige stater, idet  

 der i så fald skal bortses herfra, hvis denne omstændighed hverken fremgår af  

 aftalen, tidligere forretningsforbindelser mellem parterne, eller af  

 oplysninger, som parterne har afgivet før eller ved aftalens indgåelse.
Hvis  

 den ene part således ikke havde nogen anledning til at regne med, at købet  

 havde international tilknytning, skal konventionen ikke anvendes på købet.
En  

 sådan situation kan opstå bl.a., hvis den ene part repræsenteres ved købet af  

 en befuldmægtiget, uden at omstændighederne i øvrigt giver modparten grundlag  

 for at antage, at den pågældende ikke handler på egne vegne.
Ifølge  

 bestemmelsen er det dog tilstrækkeligt, at købets internationale karakter  

 fremgår for parterne senest ved aftalens indgåelse.
 Stk. 3 fastslår, at der hverken skal tages hensyn til parternes  

 nationalitet, eller om aftalen har karakter af handelskøb eller civilt køb  

 ved afgørelsen af konventionens anvendelighed, idet det dog følger af artikel  

 2, litra a, at forbrugerkøb ikke er omfattet af konventionen.
Bestemmelsen i stk. 3 sigter alene til bedømmelsen af konventionens  

 anvendelighed.
Derimod er det klart, at man ved anvendelsen af andre  

 bestemmelser skal tage hensyn f.eks. til parternes og aftalens kommercielle  

 eller civile karakter.
Til artikel 2 Artikel 2 undtager visse køb fra konventionens anvendelsesområde.
Den  

 omstændighed, at konventionen ikke anvendes på de køb, der er nævnt i artikel  

 2, indebærer, at købet bedømmes efter købeloven, hvis dansk ret anvendes,  

 også selv om købet indeholder et internationalt element.
Litra a indebærer, at forbrugerkøb udelukkes fra konventionens  

 anvendelsesområde.
Definitionen af forbrugerkøb er ikke helt i  

 overensstemmelse med den sædvanlige definition af forbrugeraftaler i dansk  

 ret, som f.eks. findes i købeloven og renteloven.
Det er bl.a. ikke  

 præciseret, at det afgørende er, om den hovedsagelige anvendelse af det købte  

 er ikke-erhvervsmæssig, ligesom det ikke er et krav, at varen sælges af en  

 erhvervsdrivende, der handler som led i sit erhverv.
Det sidste indebærer, at  

 konventionen ikke finder anvendelse på køb mellem to privatpersoner, når  

 varen er købt til personlig brug m.m.
 Efter litra b gælder konventionen ikke for køb på auktion, hvilket  

 gælder uanset om sælgeren skulle være vidende om, at køberen har sit  

 forretningssted eller hjemsted i en anden konventionsstat.
Efter litra c gælder konventionen heller ikke køb, der står i  

 forbindelse med enhver form for tvangsfuldbyrdelse eller anden form for  

 tvangssalg.
Baggrunden for denne undtagelse er, at vilkårene for sådanne køb  

 ikke er aftalt mellem parterne, og at retsvirkningerne af disse køb ofte er  

 særskilt reguleret i lovgivningen.
Et salg, som den ene part i et køb i kraft  

 af sin omsorgspligt har ret eller pligt til at foretage i medfør af artikel  

 88 i konventionen eller i lignende tilfælde, er ikke et  

 tvangsfuldbyrdelsessalg i litra c's forstand.
Undtaget fra konventionens anvendelsesområde er endvidere efter litra  

 d køb af aktier, værdipapirer, omsætningspapirer eller penge.
Opregningen  

 skal modsvare de engelske udtryk »stocks, shares, investment securities,  

 negotiable instruments or money«.
 Køb af skibe, fartøjer, luftpudefartøjer eller fly er efter litra e  

 ligeledes undtaget, og undtagelsen gælder, uanset om den pågældende genstand  

 normalt registreres eller ej.
 Det er endelig i litra f præciseret, at konventionen ikke omfatter  

 køb af elektricitet.
Til artikel 3 Artikel 3 regulerer forholdet til bestillingskøb, idet konventionen ikke  

 skal anvendes på aftaler, hvor bestilleren skal levere en væsentlig del af  

 det materiale, som er nødvendigt til fremstillingen eller tilvirkningen af  

 varen.
Afgørende for, om en aftale skal betragtes som et bestillingskøb, der  

 er omfattet af konventionen, er, at den del af materialet, som bestilleren  

 skal levere, ikke kan betragtes som væsentlig.
Afgrænsningen bør i første  

 række ske på baggrund af materialets værdi.
Det kan imidlertid ikke  

 udelukkes, at grænsen for den del, som betragtes som væsentlig, skal være  

 højere, hvad værdi angår, hvis sælgers ydelse er af central betydning for det  

 endelige produkt.
Som et eksempel herpå kan nævnes bestilling af udførelse af  

 et maleri, hvor bestilleren stiller lærred og farver til rådighed for  

 kunstmaleren.
 Betydningen af bestemmelsen er i det væsentlige den samme som købelovens §  

 2.
Efter stk. 2 anvendes konventionen heller ikke på aftaler, hvor den  

 overvejende del af leverandørens forpligtelser består i at levere  

 arbejdskraft eller andre tjenesteydelser, f.eks. en reparation, hvor sælgeren  

 skal levere mindre reservedele.
Også i dette tilfælde må konventionens  

 anvendelighed skulle afgøres bl.a. på baggrund af værdien af begge parters  

 ydelse.
Til artikel 4 Artikel 4 præciserer, at konventionen kun gælder for indgåelse af aftaler  

 om internationale køb samt sælgerens og køberens forpligtelser i henhold til  

 sådanne køb.
Det fremhæves særligt, at konventionen ikke regulerer spørgsmål  

 om aftalers gyldighed og om ejendomsrettens overgang.
I konventionen behandles i øvrigt en række problemer, som ligger nær  

 spørgsmålet om aftalers gyldighed.
Efter artikel 11 er der således intet krav  

 om, at en aftale om køb skal være indgået eller bekræftet i skriftlig form,  

 og den skal heller ikke opfylde andre formkrav.
Som det fremgår af artikel  

 12, kan en stat tage forbehold over for denne bestemmelse.
Trods bestemmelsen  

 i artikel 4 kan en konventionsstat således med bindende virkning i forhold  

 til de andre konventionsstater kræve, at en aftale om køb skal indgås  

 skriftligt for at være bindende.
Den nærmere betydning af et sådant forbehold  

 behandles i artiklerne 11 og 12. I artiklerne 35 og 36 behandles spørgsmålet  

 om, hvornår en vare er behæftet med en mangel.
Konventionen regulerer  

 følgerne af, at der foreligger en mangel.
Derimod regulerer den ikke det  

 tilfælde, at en part påberåber sig aftalens ugyldighed, fordi sælgeren ikke  

 har givet oplysninger om mangler ved varen, som han kendte til.
Endelig  

 regulerer artikel 55, hvorledes prisen skal fastsættes i de situationer, hvor  

 aftalen ikke indeholder udtrykkelige eller stiltiende bestemmelser herom.  

 Bestemmelsen forudsætter, at der er indgået en gyldig aftale, og hvorvidt  

 dette er tilfældet, når aftalen ikke indeholder bestemmelser om prisens  

 fastsættelse, afgøres efter den anvendelige nationale ret.
I øvrigt bestemmes en aftales gyldighed efter den anvendelige nationale  

 ret.
Konventionen indeholder ikke nogen bestemmelse om lempelse af urimelige  

 aftaler.
Konventionen er således ikke til hinder for en anvendelse af  

 generalklausulen i aftalelovens § 36.
Konventionen regulerer alene sælgerens og køberens rettigheder og  

 forpligtelser, som hidrører fra købet, hviket indebærer, at en parts forhold  

 til tredjemand, f.eks. spørgsmålet om køberens forhold til sælgerens  

 leverandører eller sælgerens forhold til den, som efterfølgende har købt  

 varen af køberen, falder uden for konventionen.
Dette gælder bl.a.  

 spørgsmålet om producentens ansvar for skade, som varen forvolder på ejendom,  

 som tilhører en køber i senere led.
Efter litra b i artiklen regulerer konventionen heller ikke  

 spørgsmålet om ejendomsrettens overgang.
Konventionen giver således ikke svar  

 på, hvornår køber opnår beskyttelse over for sælgers kreditorer eller  

 aftaleerhververe, eller hvornår sælger i forhold til købers kreditorer eller  

 aftaleerhververe kan tage en vare tilbage, som køber ikke betaler for.
Om  

 sælgers standsningsret, se artikel 71, stk.2.
Til artikel 5 Ifølge artikel 5 finder konventionen ikke anvendelse på sælgerens  

 ansvar for skade, som den solgte vare volder på nogens liv eller helbred.  

 Sådant ansvar er således overladt til national regulering.
Når dansk ret skal  

 anvendes ved bedømmelsen af sælgerens ansvar for personskade forvoldt af den  

 solgte vare, vil det være dansk rets regler om produktansvar, som finder  

 anvendelse, og det gælder uanset, om det er køberen selv eller tredjemand,  

 som har lidt personskade.
Bestemmelsen i artikel 5 undtager alene sælgerens ansvar for personskade,  

 forvoldt af den solgte vare, fra konventionens område, men derimod ikke  

 skade, som den solgte vare forvolder på ting.
Konventionen finder dog kun  

 anvendelse på de rettigheder og forpligtelser, som påhviler parterne efter  

 købsaftalen, jf. artikel 4. Forvolder den solgte vare på grund af en defekt  

 skade på tredjemands ting, vil konventionens regler ikke kunne anvendes ved  

 bedømmelsen af sælgerens ansvar herfor.
Det vil således også i denne  

 situation være reglerne om produktansvar, som skal anvendes ved bedømmelsen  

 af sælgerens ansvar.
Skade som følge af en defekt ved et produkt kan imidlertid også ramme  

 købers egne ting.
Efter dansk rets almindelige regler vil sådanne skader i  

 almindelighed også skulle behandles efter reglerne om produktansvar og  

 således ikke efter køberetlige regler, medmindre der er tale om en skade på  

 varen selv.
Det er imidlertid tvivlsomt, hvordan sådanne skader på køberens  

 egne ting skal behandles efter konventionen.
Spørgsmålet har bl.a. betydning  

 i forhold til reglerne om ansvarsgrundlaget (konventionens art. 79-80), om  

 erstatningsberegningen (art. 74-77) og om reklamation og forældelse (art.  

 39).
Spørgsmålet om, hvordan man skulle behandle spørgsmålet om skade på  

 køberens ting, blev indgående drøftet på den diplomatiske konference, der  

 førte til vedtagelsen af konventionen.
Der var på konferencen fremsat et  

 forslag til ændret udformning af artikel 5, således at også sælgerens ansvar  

 for tingsskade forvoldt af den solgte vare blev undtaget fra konventionen.  

 Man kunne imidlertid ikke nå til enighed om, hvordan dette problem skulle  

 løses, og ændringsforslaget blev derfor trukket tilbage uden afstemning.
Tvivlsspørgsmålet vedrørende skade, som den solgte vare forvolder på  

 køberens ting, må derfor løses ved en retlig fortolkning, og der kan tænkes  

 anlagt forskellige fortolkninger i de forskellige lande.
I motiverne til de  

 finske og svenske internationale købelove har man på baggrund af, at det  

 ovenfor omtalte ændringsforslag til artikel 5 blev trukket tilbage, fordi det  

 ikke kunne samle den fornødne tilslutning, antaget, at tingsskade er omfattet  

 af konventionens bestemmelser.
De norske motiver anviser ikke nogen klar  

 løsning på fortolkningsspørgsmålet, men synes at antage, at spørgsmålet i  

 visse tilfælde skal løses efter konventionens regler, i andre efter  

 almindelige erstatningsretlige regler.
Spørgsmålet om, hvilken forståelse man bør anlægge af konventionen med  

 henblik på sælgerens ansvar for skade, som den solgte vare forvolder på  

 køberens ting, har bl.a. været drøftet med Industrirådet, der har peget på,  

 at det efter Industrirådets opfattelse er ønskeligt, at der ikke pålægges  

 danske sælgere et ansvar for skade forvoldt af salgsgenstanden, som går  

 videre end det ansvar, sælgere har i de lande, som danske eksportører skal  

 konkurrere med.
Under henvisning til Industrirådets synspunkt finder  

 Justitsministeriet, at man i Danmark ligesom i Sverige og Finland bør anlægge  

 den fortolkning, at skade, som den solgte vare forvolder på køberens ting, er  

 omfattet af konventionens regler, herunder den kortere forældelsesfrist for  

 sådant ansvar i konventionens artikel 39, stk. 2.
Det skal fremhæves, at den anførte fortolkning ikke er i overensstemmelse  

 med dansk rets almindelige afgrænsning mellem kontraktansvar og  

 produktansvar.
Det forudsættes ved lovforslaget, at der uden for  

 konventionens område ikke sker nogen ændringer i gældende rets afgrænsning  

 mellem kontraktsansvar og produktansvar ved skader, som en købt genstand  

 forvolder på køberens ting.
Til artikel 6 I artikel 6 fastslås det, at konventionen med undtagelse af artikel  

 12 er deklaratorisk.
Konventionens deklaratoriske karakter giver sig  

 udslag såvel i, at parterne helt kan udelukke anvendelsen af konventionen,  

 som i at de kan fravige eller ændre virkningen af konventionens bestemmelser.  

 Dette kan ske både udtrykkeligt og stiltiende.
Det anførte gælder også en  

 aftale mellem parterne om at fravige eller ændre virkningen af enkelte  

 bestemmelser i konventionen.
Det følger af artikel 9, at konventionen også  

 kan fraviges ved sædvane.
Kapitel II Almindelige bestemmelser Til artikel 7 Artikel 7 behandler spørgsmålet om konventionens fortolkning og  

 udfyldning.
Formålet med bestemmelsen er at gøre opmærksom på konventionens  

 internationale baggrund, således at den ikke fortolkes med udgangspunkt i  

 national begrebsdannelse og fortolkningsmetode.
Ifølge stk. 1 skal der ved fortolkning af konventionen tages hensyn  

 til dens internationale karakter og til behovet for at fremme ensartethed ved  

 dens anvendelse.
Heri ligger bl.a., at man ved fortolkning af konventionen  

 bør tilstræbe, at den retsenhed, som er opnået gennem ensartede  

 konventionsbestemmelser, opretholdes ved anvendelsen af konventionen.
Man bør  

 derfor være opmærksom på bl.a. retspraksis fra andre konventionsstater og  

 fortolkninger, som er fremført i den internationale retsvidenskabelige  

 litteratur.
Endvidere skal der ved fortolkningen af konventionen tages hensyn  

 til behovet for at fremme iagttagelse af god forretningsskik i international  

 handel.
I stk. 2 behandles spørgsmålet om udfyldning af konventionen.  

 Såfremt et spørgsmål ikke er afgjort udtrykkeligt i konventionen, skal det  

 afgøres i overensstemmelse med de almindelige grundsætninger, som  

 konventionen bygger på.
Såfremt sådanne grundsætninger ikke findes, skal  

 spørgsmålet afgøres efter den lov, som efter den internationale privatrets  

 regler bliver anvendelig på aftalen.
Også bestemmelserne om udfyldning gælder  

 kun for sælgerens og køberens rettigheder og forpligtelser hidrørende fra  

 købet.
Til artikel 8 Artikel 8 angår fortolkning af parternes erklæringer og adfærd.
 I stk. 1 fastslås en hovedregel om, at en parts erklæringer og  

 adfærd skal tolkes i overensstemmelse med den pågældende parts hensigt, hvis  

 den anden part kendte eller ikke kunne have været uvidende herom.
I stk. 2 behandles de tilfælde, som ikke er omfattet af stk. 1.  

 Bestemmelsen gælder, både hvor partens hensigt ikke kan fastslås, og hvor  

 modparten har været uvidende om partens hensigt.
I disse tilfælde skal  

 erklæringer og adfærd tolkes i overensstemmelse med den opfattelse, som en  

 fornuftig person i den anden parts sted under samme omstændigheder ville have  

 lagt i erklæringen eller adfærden.
Bestemmelsen indebærer, at en erklæring  

 skal fortolkes i overensstemmelse med den sprogbrug, som anvendes i  

 modpartens branche, medmindre erklæringen eller omstændighederne giver  

 anledning til formodning om, at noget andet har været tilsigtet.
Endelig angiver stk. 3, at der ved fortolkningen af en parts  

 hensigt, eller af hvilken opfattelse en fornuftig person ville have haft,  

 skal tages hensyn til alle sagens relevante omstændigheder.
Det nævnes  

 særligt, at der skal tages hensyn til parternes forhandlinger, den praksis  

 som parterne har skabt mellem sig, sædvaner og parternes efterfølgende  

 adfærd.
Bestemmelsen medfører bl.a., at også parternes adfærd efter aftalens  

 indgåelse kan tillægges betydning ved fortolkningen af aftalen.
Undladelse af  

 at reagere mod meddelelser fra modparten, f.eks. om hvordan modparten har  

 opfattet aftalen eller bestemmelser i denne, kan således fortolkes som en  

 accept af indholdet i meddelelsen.
 Fortolkningsprincipperne i artikel 8 må antages at være i overensstemmelse  

 med de fortolkningsprincipper, der anvendes i dansk ret.
Til artikel 9 I artikel 9 reguleres spørgsmålet om, under hvilke betingelser  

 parterne er bundet af handelsbrug og andre sædvaner og af den praksis, de har  

 skabt imellem sig.
I stk. 1 angives først, at parterne er bundet af sædvaner, som de  

 er indgået på.
Såfremt parterne udtrykkeligt eller underforstået har henvist  

 til en vis sædvane, er denne således bindende for dem.
Det følger endvidere  

 af stk. 1, at parterne er bundet af den praksis, som de har skabt mellem sig.  

 En sådan praksis skal der, som nævnt i bemærkningerne til artikel 8, stk. 3,  

 tillige tages hensyn til ved fortolkningen af parternes erklæringer.
For at en sædvane skal være bindende, forudsættes det, som nævnt, at  

 parterne er indgået herpå.
Stk. 2 indeholder en formodningsregel,  

 hvorefter parterne »forudsættes underforstået« at have gjort visse  

 sædvaner anvendelige på aftalen eller dens indgåelse.
Det gælder sædvaner,  

 som for det første var kendt eller burde have været kendt af parterne, og som  

 for det andet i international handel er almindelig kendt og regelmæssigt  

 følges af parter i aftaler af samme type i den pågældende branche.
Begge  

 betingelser skal være opfyldt, men hvis en sædvane er almindelig kendt, vil  

 det formentlig ofte kunne lægges til grund, at parterne i den aktuelle aftale  

 også burde have kendt den.
Formodningsreglen i stk. 2 kan tilsidesættes ved  

 aftale, hvilket anføres udtrykkeligt i bestemmelsen.
Sædvaner, som ikke omfattes af stk. 1 og 2, er ikke bindende for parterne  

 ved anvendelsen af konventionen.
Sammenlignet med købeloven (§ 1) er  

 muligheden for at anvende en sædvane således noget mindre efter konventionen.
For så vidt en sædvane er bindende for parterne og strider mod  

 bestemmelserne i konventionen, har denne forrang fremfor konventionens  

 regler.
På samme måde viger konventionen for den praksis, som parterne har  

 skabt mellem sig.
Dette er i overensstemmelse med artikel 6 om konventionens  

 deklaratoriske karakter.
En sædvane vil således også kunne sætte hele  

 konventionen ud af kraft mellem parterne.
Til artikel 10 Artikel 10 vedrører spørgsmålet om, hvilket af en parts flere  

 forretningssteder, der skal tillægges betydning ved anvendelse af  

 konventionen, og hvilket tilknytningsmoment, der skal anvendes, hvis en part  

 ikke har noget forretningssted, som har forbindelse med det aktuelle køb.
Det har betydning i flere sammenhænge at fastslå en parts forretningssted,  

 når parten har flere forretningssteder, idet der må træffes et valg mellem  

 disse.
Det er for det første af betydning ved afgørelsen af, om konventionen  

 overhovedet er anvendelig på købet jf. artikel 1. Det er også af betydning  

 efter artikel 12 for bedømmelsen af spørgsmålet om, hvorvidt et eventuelt  

 forbehold i relation til aftalers formløshed skal gælde for det pågældende  

 køb.
Et valg mellem flere forretningssteder er efter artikel 31 af betydning,  

 når det skal afgøres, hvor varen skal leveres.
Det fremgår af artikel 42, at  

 man ved spørgsmålet om, hvorvidt en immaterialret bebyrder varen, skal tage  

 hensyn til forholdene i den stat, hvor køberen har sit forretningssted.  

 Sælgerens forretningssted er efter artikel 57 endvidere afgørende for, hvor  

 købesummen skal erlægges.
Forretningsstedet er endelig af interesse ved  

 anvendelsen af bestemmelserne om risikoens overgang.
Også i konventionens  

 bestemmelser om indgåelse af aftaler henvises i artiklerne 20 og 24 til  

 forretningsstedet.
Efter litra a skal man ved anvendelsen af konventionen anvende det  

 forretningssted, der som helhed har den nærmeste tilknytning til aftalen og  

 dens opfyldelse.
Bedømmelsen heraf sker ud fra de omstændigheder, som  

 parterne enten kendte eller forudsatte før aftalens indgåelse.
Det, som en  

 part får kendskab til efter aftalens indgåelse, vil ikke have betydning for  

 bedømmelsen.
Der bør tages hensyn til f.eks. de forretningssteder, hvorfra  

 parterne har ført forhandlinger om aftalen, og en parts kendskab til, at et  

 forhandlingsresultat skal godkendes af modpartens hovedkontor.
Endvidere bør  

 der tages hensyn til, hvilket af sælgerens flere forretningssteder, der skal  

 sørge for aftalens opfyldelse, eller hvor varen skal afhentes.
På købersiden  

 bør der f.eks. tages hensyn til det forretningssted, hvortil varen skal  

 leveres eller fakturaen sendes.
Bedømmelsen har til formål dels at præcisere  

 i hvilken stat, det forretningssted er beliggende, som aftalen har sin  

 nærmeste tilknytning til.
Dels har den til formål at afgøre, hvilket af flere  

 forretningssteder i den pågældende stat, der skal anvendes.
Efter litra b er det en parts bopæl, der er afgørende, hvis denne  

 ikke har noget forretningssted.
Det bør i den forbindelse ligestilles hermed,  

 at en part ikke har et forretningssted, som har sammenhæng med eller  

 tilknytning til købet.
Til artikel 11 Artikel 11 fastslår det grundprincip, at et køb efter konventionen er en  

 formløs aftale.
Bestemmelsen modificeres af artikel 12, hvorefter en stat kan  

 tage et forbehold om, at alene skriftlige viljeserklæringer tillægges  

 betydning.
For så vidt angår retsforholdet mellem sælger og køber er det  

 således ikke en betingelse, at aftalen er indgået skriftligt, for at den skal  

 få de tilsigtede retsvirkninger.
Under hensyn til, at konventionen alene  

 regulerer dette retsforhold, har bestemmelsen ikke betydning ved vurderingen  

 af, hvorvidt aftalen af anden grund, f.eks., på grund af registrering af  

 erhvervelsen af varen, skal indgås skriftligt eller under iagttagelse af et  

 andet formkrav.
På grund af konventionens deklaratoriske karakter, er der  

 intet til hinder for, at parterne aftaler f.eks. skriftlig form. Ændringer i  

 sådanne aftaler behandles i artikel 29, stk. 2.
Til artikel 12 Artikel 12 tilsigter at tage hensyn til, at der er visse stater, hvor  

 alene skriftlige viljeserklæringer har retsvirking, i al fald vedrørende  

 aftaler om internationale køb.
Ved bestemmelsen er der mulighed for, at  

 sådanne stater kan begrænse området for artikel 11.
I artikel 12 henvises til artikel 96 efter hvilken bestemmelse en stat kan  

 tage et forbehold, hvis lovgivningen i den pågældende stat kræver, at køb  

 skal indgås eller bekræftes i skriftlig form.
Lovgivning med et sådant  

 indhold findes i flere stater.
Andre stater, som ikke har en sådan intern  

 lovgivning, kan ikke tage forbehold efter artikel 96. Virkningerne af et  

 eventuelt forbehold er, at der skal bortses fra de bestemmelser, som nævnes i  

 artiklen, hvis en part har sit forretningssted i en stat, der har taget  

 forbehold.
I artikel 12 henvises til artiklerne 11, 29 og bestemmelserne i  

 del II i konventionen.
Virkningen af artikel 12 strækker sig således ikke  

 f.eks. til reklamationer og andre meddelelser efter konventionen.
 Til forskel fra konventionens øvrige bestemmelser kan parterne ikke  

 fravige artikel 12, jf. artiklens sidste pkt. og artikel 6.
Til artikel 13 Efter artikel 13 omfatter udtrykket »skriftligt« overalt  

 i konventionen også telegram og telex.
Bestemmelsen er af betydning med  

 hensyn til artikel 21, stk. 2, om virkningen af for sen accept i visse  

 tilfælde og med hensyn til artikel 29, stk. 2, om skriftlige aftaler, som  

 angiver, at de kun kan ændres skriftligt.
Del II Aftalens indgåelse Del II i konventionen indeholder bestemmelser om indgåelse af aftaler om  

 internationale køb af varer.
Det er hensigten, at Danmark skal ratificere  

 konventionen med et forbehold om, at del II ikke skal være bindende for  

 Danmark, hvilket er i overensstemmelse med det forbehold, som Danmark tog i  

 forbindelse med undertegnelsen af konventionen.
Tilsvarende forbehold er  

 taget af Finland, Norge og Sverige.
I de situationer, hvor dansk ret skal  

 finde anvendelse på indgåelsen af aftalen, bliver det bestemmelserne i  

 aftaleloven, der skal anvendes.
I de situationer, hvor det er loven i en  

 anden konventionsstat, der skal anvendes, vil det afhænge af denne anden  

 konventionsstats ret hvilke bestemmelser, der skal anvendes.
I sådanne  

 tilfælde vil denne anden konventionsstats ret således kunne medføre, at  

 konventionens del II finder anvendelse på spørgsmålet om aftalens indgåelse.  

 Af denne grund er der i forslaget medtaget en kort redegørelse for  

 bestemmelserne i del II.
Del II omfatter artiklerne 14-24. I artiklerne 14-17 behandles tilbud,  

 medens artiklerne 18-22 gælder antagende svar.
De to sidste artikler  

 regulerer spørgsmålet om, hvornår en aftale er kommet i stand.
Til artikel 14 Efter stk. 1 er det grundlæggende kriterium for et tilbud, at et  

 forslag om indgåelse af aftale er tilstrækkeligt præciseret til at kunne  

 accepteres, og at det viser tilbudsgiverens hensigt til at blive bundet i  

 tilfælde af antagende svar.
Et forslag som gives »uden  

 forbindtlighed« eller med et lignende forbehold er således ikke et  

 tilbud i konventionens forstand jf. også aftalelovens § 9.
Et forslag er efter bestemmelsen tilstrækkeligt præciseret, hvis det  

 angiver varen og udtrykkeligt eller stiltiende fastsætter eller angiver,  

 hvordan varens mængde og pris skal fastsættes.
Et forslag kan også anses for  

 at være tilstrækkeligt præciseret, hvis det indebærer, at den ene part gives  

 ret til på et senere tidspunkt at fastsætte mængden.
Det fremgår af artikel  

 55, at såfremt en gyldig aftale er indgået, uden at prisen er blevet fastsat,  

 eller at aftalen indeholder forskrifter om prisens fastsættelse, skal  

 parterne anses for stiltiende at have henvist til den gængse pris på  

 tidspunktet for aftalens indgåelse.
For at et forslag om indgåelse af aftale  

 kan anses for et tilbud, må det være rettet til en eller flere bestemte  

 personer, jf. stk. 2.
Efter stk. 2 betragtes et forslag, der ikke er rettet til en eller  

 flere bestemte personer, som en opfordring til at give tilbud, medmindre  

 tilbudsgiver klart tilkendegiver, at der er tale om et tilbud.
Kataloger,  

 annoncer og lignende meddelelser betragtes herefter som opfordringer til at  

 give tilbud, såfremt de rettes til en ubestemt kreds af personer.
Til artikel 15 Efter artikel 15, stk. 1, får et tilbud virkning, når det kommer  

 frem til tilbudsmodtageren.
Det fremgår af stk. 2, at tilbudsgiveren indtil  

 dette tidspunkt kan tilbagekalde tilbudet, selv om han f.eks. i tilbudet har  

 angivet, at det er uigenkaldeligt.
I artikel 24 angives en definition af  

 udtrykket »kommet frem«.
Efter dansk ret er tilbudet derimod først  

 bindende, når det er kommet til modtagerens kundskab, jf. aftalelovens § 7.
 Stk. 2 bygger, ligesom reglerne i artikel 16, på den sondring, som  

 foretages i anglo-amerikansk ret mellem »withdrawal« og  

 »revocation«.
Til artikel 16 Efter artikel 16, stk. 1, er hovedreglen, at et tilbud kan  

 tilbagekaldes (be revoced), indtil tilbudsmodtageren har afsendt sit  

 antagende svar.
Bestemmelsen indebærer, at tilbudsmodtageren selv må bære  

 risikoen for de udgifter, som han har haft ved at bedømme tilbudet, da  

 tilbudet ikke er bindende for tilbudsgiveren på samme måde, som tilfældet er  

 efter aftalelovens § 1. Efter stk. 1 kan et tilbud nemlig tilbagekaldes,  

 såfremt tilbagekaldelsen kommer frem til tilbudsmodtageren, inden denne har  

 afsendt et antagende svar.
Bestemmelsen i stk. 1 modificeres væsentligt gennem stk. 2. Efter  

 denne bestemmelse kan et tilbud ikke tilbagekaldes, hvis tilbudet angiver, at  

 det er uigenkaldeligt (irrevocable). Et tilbud betragtes også som  

 uigenkaldeligt, hvis det indeholder en frist for dets antagelse.
Et tilbud  

 kan endvidere ikke tilbagekaldes, hvis tilbudsmodtageren havde føje til at  

 antage, at tilbudet var uigenkaldeligt, og tilbudsmodtageren har handlet i  

 tillid hertil.
Til artikel 17 Efter denne bestemmelse ophører et tilbud med at gælde, hvis det afslås,  

 også selv om tilbudet er uigenkaldeligt, jf. aftalelovens § 5. Et afslag kan  

 være udtrykkeligt.
Det fremgår af artikel 19, at et antagende svar på et  

 tilbud under visse betingelser betragtes som et afslag, hvis det indeholder  

 tilføjelser, begrænsninger eller andre ændringer.
Indholdet af udtrykket  

 »kommer frem« behandles i artikel 24.
Til artikel 18 Artikel 18 angår spørgsmålet om antagende svar og det tidspunkt fra  

 hvilket det antagende svar får virkning.
Efter stk. 1 udgør en erklæring eller anden adfærd fra  

 tilbudsmodtageren, som angiver, at han godtager tilbudet, en antagelse af  

 tilbudet.
Det anføres udtrykkeligt, at tavshed eller passivitet ikke i sig  

 selv kan udgøre en antagelse af tilbudet.
Efter stk. 2 får et  

 antagende svar virkning, når det kommer frem til tilbudsgiveren.
Om indholdet  

 af »kommer frem« henvises til artikel 24.
Betydningen af, at et antagende svar får virkning, er dels at et antagende  

 svar efter artikel 22 ikke kan tilbagekaldes efter dette tidspunkt, dels at  

 aftalen efter artikel 23 er indgået, når det antagende svar får virkning.
Et  

 antagende svar skal komme frem til tilbudsgiveren inden for den tid, han  

 eventuelt måtte have fastsat for svar.
Tilbudsmodtageren bærer således  

 risikoen for, at svaret kommer frem eller forsinkes.
Såfremt der ikke er  

 fastsat en frist for svar, skal dette komme frem til tilbudsgiveren inden  

 rimelig tid.
Et mundtligt tilbud må antages straks, medmindre andet fremgår  

 af omstændighederne.
I stk. 3 behandles samtykke ved en handling.
En antagelse gennem  

 udførelsen af en handling tillægges efter bestemmelsen alene betydning,  

 såfremt muligheden for en sådan fremgangsmåde følger af tilbudet, praksis der  

 er skabt mellem parterne eller af sædvane.
Til artikel 19 Artikel 19 vedrører svar, som tilsigter at være antagende, men som  

 indeholder tilføjelser, begrænsninger eller andre ændringer.
Et sådant svar  

 anses for et afslag i forbindelse med et nyt tilbud.
Denne hovedregel  

 fastslås i stk. 1, og svarer til aftalelovens § 6, stk. 1.
Efter stk. 2 er tilbudsgiveren pligtig at reklamere mod et  

 uoverensstemmende svar, medmindre svaret ændrer tilbudet væsentligt.
Dette  

 afviger en del fra reglerne i aftalelovens § 6, stk. 2, hvorefter  

 tilbudsgiveren skal reklamere, hvis han må indse, at tilbudsmodtageren går ud  

 fra, at svaret er i overensstemmelse med tilbudet.
I stk. 3 præciseres det, at visse ændringer altid betragtes som  

 væsentlige.
Det gælder ændringer som vedrører pris, betaling, varens kvalitet  

 og mængde, sted og tid for levering, omfanget af en parts erstatningsansvar  

 over for den anden part samt vilkår om bilæggelse af tvistemål.
Bestemmelsen  

 indebærer f.eks., at en klausul i svaret, hvorefter varen skal sendes straks,  

 eller udpeger en anden lastningshavn som leveringssted, skal betragtes som et  

 afslag i forbindelse med et nyt tilbud.
Det samme gælder f.eks. en klausul  

 om, at tvister skal afgøres efter voldgiftsprocedure.
Til artikel 20 Artikel 20 indeholder bestemmelser om fortolkningen af en frist for  

 antagelse af tilbudet, hvis tilbudsgiveren har fastsat en sådan.  

 Bestemmelserne skal alene anvendes, hvis andet ikke er foreskrevet i  

 tilbudet, følger af tidligere praksis mellem parterne, og andre  

 fortolkningsmomenter i øvrigt ikke fører til et andet resultat.
Efter stk. 1 skal fristen regnes fra det tidspunkt, hvor et  

 telegram, som indeholder tilbudet, indleveres til forsendelse.
Hvis tilbudet  

 gives i et brev, regnes fristen fra den dato brevet angiver, eller hvis  

 brevet ikke er dateret, fra poststemplets dato, hvilket svarer til dansk ret,  

 jf. aftalelovens § 2, stk. 2.
Det fremgår af stk. 2, at officielle helligdage eller andre dage,  

 hvor forretningerne holder lukket, som indtræffer inden for fristen for  

 antagelse af tilbud, skal medregnes i beregningen af denne frist.
Kun i det  

 tilfælde, hvor den sidste dag i fristen falder på en helligdag eller på en  

 anden dag, hvor forretningerne holdes lukket på det sted, hvor tilbudsgiveren  

 har sit forretningssted, forlænges fristen til nærmest følgende arbejdsdag.  

 Også dette er en fortolkningsregel, som viger f.eks. for andre bestemmelser,  

 der måtte fremgå af tilbudet eller tidligere praksis mellem parterne.
Reglen  

 findes ikke i den danske lovgivning, men stemmer til en vis grad med  

 princippet i gældsbrevslovens § 5, stk. 2.
Til artikel 21 Artikel 21 behandler de situationer, hvor et antagende svar, kommer for  

 sent frem.
Det fremgår af stk. 1, at tilbudsgiveren kan vælge at  

 betragte et svar, som kommer for sent frem, som en gyldig antagelse.
I så  

 fald skal tilbudsgiveren uden ophold underrette tilbudsmodtageren om, at det  

 for sene svar udgør en antagelse.
En sådan meddelelse kan gives mundtligt  

 eller sendes til tilbudsmodtageren.
I sidstnævnte tilfælde har tilbudsgiveren  

 opfyldt sin forpligtelse, når meddelelsen er afsendt, således at  

 tilbudsmodtageren bærer risikoen for meddelelsen under forsendelsen.  

 Bestemmelsen afviger fra aftalelovens § 4, stk. 1, hvorefter et antagende  

 svar, der kommer for sent frem, betragtes som et nyt tilbud.
Efter stk. 2 bliver tilbudsgiveren bundet af et for sent svar, hvis  

 det fremgår, at svaret er sendt under sådanne omstændigheder, at det burde  

 være kommet frem rettidigt, og tilbudsgiveren ikke reklamerer over  

 forsinkelsen.
Forskellen mellem denne bestemmelse og aftalelovens § 4, stk.  

 2, er principielt den samme, som den der gælder vedrørende konventionens  

 artikel 19, stk. 2, og aftalelovens § 6, stk. 2, i de tilfælde, hvor der er  

 uoverensstemmelse mellem et antagende svar og tilbudet.
Mens kriteriet efter  

 konventionen er, om svaret ville være kommet rettidigt frem med normale  

 kommunikationsmidler, bygger reglen i aftaleloven på, om tilbudsmodtageren er  

 gået ud fra, at svaret er kommet frem i rette tid, og tilbudsgiveren måtte  

 indse dette.
Til artikel 22 Efter denne bestemmelse kan et antagende svar tilbagekaldes, hvis  

 tilbagekaldelsen kommer frem til tilbudsgiveren senest samtidig med, at  

 antagelsen af tilbudet ville have fået virkning.
Det fremgår af artikel 18,  

 stk. 2, at svaret får virkning, når det kommer frem til tilbudsgiveren inden  

 for fristen for antagelse, og det fremgår af artikel 23, at aftalen anses for  

 indgået, når svaret får virkning.
Til artikel 23 Det fremgår af artikel 23, at en aftale er indgået fra det  

 tidspunkt, hvor et antagende svar på et tilbud får virkning.
Efter artikel  

 18, stk. 2, sker dette som anført, når svaret kommer frem til tilbudsgiveren.
Konventionen henviser i flere bestemmelser til tidspunktet for aftalens  

 indgåelse.
Dette tidspunkt kan således være afgørende bl.a. ved  

 mangelsbedømmelsen (artikel 35 og 42). Det kan endvidere være af betydning  

 ved fastsættelsen af prisen (artikel 55). I forbindelse med skadeserstatning  

 (artikel 74 og 79) kan tidspunktet for aftalens indgåelse også få betydning.
Det forhold, at hensigten er, at Danmark ikke skal ratificere del II i  

 konventionen, hvori artikel 23 findes, kan betyde, at bl.a. de ovenfor nævnte  

 bestemmelsers indhold kommer til at variere afhængig af, hvilken lov, der  

 anvendes på spørgsmålet om, hvornår købet skal anses for indgået.
Ligesom  

 efter gældende ret kan der derfor være grund til for tilbudsgivere, specielt  

 i handel med konjunkturfølsomme varer, at søge en præcisering af, hvornår en  

 aftale skal anses for at være kommet i stand.
Til artikel 24 Denne bestemmelse indeholder fortolkningsregler til spørgsmålet om,  

 hvornår et tilbud, et svar eller anden viljeserklæring skal anses for kommet  

 frem til adressaten.
Dette skal for så vidt angår mundtlige meddelelser anses  

 for at være sket, når meddelelsen afgives til modtageren.
Andre meddelelser  

 anses for kommet frem, når meddelelsen overleveres til modtageren personligt,  

 til hans forretningssted eller til hans postadresse.
Hvis adressaten ikke har  

 noget forretningssted anses meddelelsen for at være kommet frem, når den  

 afleveres på hans bopæl.
Det er uden betydning for spørgsmålet om en  

 meddelelse anses for at være kommet frem, om adressaten har fået kendskab  

 til, at meddelelsen er kommet frem.
Del III Løsørekøb Denne del af konventionen indeholder de materielle bestemmelser om sælgers  

 og købers rettigheder og forpligtelser og om beføjelserne i tilfælde af  

 misligholdelse.
Konventionens regulering af disse spørgsmål vedrører i det  

 væsentlige de samme spørgsmål, som de, der behandles i købeloven.
Del III i konventionen er delt op i fem kapitler.
Kap.
I  

 (artiklerne 25-29) indeholder almindelige bestemmelser.
Her behandles  

 spørgsmålet om, hvad der anses for en væsentlig misligholdelse, hvorledes  

 ophævelse skal ske, omfanget af en domstols pligt til at afsige dom til  

 naturalopfyldelse og ændring af aftalen.
Kap.
II (artiklerne 30-52)  

 vedrører sælgerens pligter, dels angående tidspunktet for hans ydelse,  

 dels vedrørende varens kontraktsmæssighed.
Endvidere indeholder kapitlet  

 bestemmelser om købers misligholdelsesbeføjelser.
Disse bestemmelser  

 er udformet fælles for forsinkelse og mangler.
Misligholdelsesbeføjelserne  

 gælder desuden ved sælgers misligholdelse af sine øvrige forpligtelser efter  

 aftalen eller konventionen, d.v.s. også ved manglende opfyldelse af såkaldte  

 biforpligtelser.
I kap.
III (artiklerne 53-65) behandles købers  

 pligter og sælgers misligholdelsesbeføjelser.
Også i dette kapitel gælder  

 bestemmelserne om misligholdelsesbeføjelser ved misligholdelse af en hvilken  

 som helst af køberens forpligtelser, f.eks. ved undladelse af at medvirke til  

 købet.
I kap.
IV (artiklerne 66-70) behandles risikoen for  

 varen og kap.
V (artiklerne 71-88) angår anteciperet misligholdelse,  

 beregning af skadeserstatning, renter, ansvarsfrihedsgrunde, virkningen af  

 ophævelse samt pligt til i visse tilfælde at opbevare varen.
Kapitel I Almindelige bestemmelser Til artikel 25 Artikel 25 indeholder en definition af væsentlig misligholdelse.
En  

 misligholdelse skal være væsentlig for, at køber kan kræve omlevering efter  

 artikel 46, stk. 2, eller hæve købet efter artikel 49, stk. 1. På tilsvarende  

 måde skal købers misligholdelse efter artikel 64, stk. 1, være væsentlig, for  

 at sælger kan hæve aftalen.
Efter artikel 70 har misligholdelsens  

 væsentlighed betydning for risikoens overgang.
Endelig indvirker  

 misligholdelsens væsentlighed efter artikel 72 på en parts mulighed for at  

 reagere over for anteciperet misligholdelse og for at hæve aftalen ved  

 successiv levering.
Efter bestemmelsen er en misligholdelse væsentlig, hvis den medfører en  

 sådan ulempe for den anden part, at den i betydelig grad berøver ham for,  

 hvad han i henhold til aftalen var berettiget til at forvente.
Prøvelsen  

 heraf må ske på et objektivt grundlag, idet det ikke er et spørgsmål om, hvad  

 den misligholdende part anser for modpartens forventninger, men derimod hvad  

 en objektiv bedømmelse fører til.
En misligholdelse er imidlertid ikke  

 væsentlig, hvis den misligholdende part ikke har kunnet forudse resultatet.  

 Ved at medtage denne tilføjelse har man villet undgå, at en misligholdelse,  

 som i almindelighed forekommer ubetydelig, skal kunne medføre, at aftalen  

 hæves.
Bestemmelsen angiver ikke udtrykkeligt, på hvilket tidspunkt en part  

 skal have den pågældende indsigt.
Vurderingen bør imidlertid gå ud fra, at  

 tidspunktet for aftalens indgåelse er afgørende i denne henseende.
For at lette vurderingen af, hvad den misligholdende part har forudset, er  

 bestemmelsen suppleret således, at misligholdelsen ikke er væsentlig, hvis en  

 fornuftig person i samme situation som den misligholdende part ikke ville  

 have forudset de alvorlige konsekvenser af misligholdelsen.
Enhver indsigt  

 hos den misligholdende part om virkningerne tillægges betydning.
Også selv om  

 denne part ikke indså, at modparten ville blive berøvet sine berettigede  

 forventninger i henhold til aftalen, er misligholdelsen imidlertid væsentlig,  

 hvis en fornuftig person ville have indset dette.
Til artikel 26 Denne bestemmelse er alene medtaget for at sikre, at en aftale ikke kan  

 anses for ophævet, medmindre der er afgivet meddelelse om ophævelsen.
Denne  

 meddelelse kan være såvel skriftlig som mundtlig, og der er, som det fremgår  

 af artikel 27, intet krav om, at meddelelsen skal være kommet frem.
Til artikel 27 Artikel 27 angår risikoen for meddelelser.
Hovedreglen i konventionen er,  

 at en meddelelse befordres på modtagerens risiko.
Når afsenderen har  

 afleveret meddelelsen til befordring, kan denne påberåbe sig, at meddelelsen  

 er sendt, selv om der indtræffer en forsinkelse vedrørende befordringen af  

 meddelelsen, eller den fremkommer i forvansket form.
Det samme gælder, selv  

 om meddelelsen overhovedet ikke kommer frem til adressaten.
Hovedreglen gælder, hvis andet ikke er udtrykkeligt bestemt.
Sådanne  

 bestemmelser, hvorefter en meddelelse befordres på afsenderens risiko, og  

 således må være kommet frem til adressaten for at kunne påberåbes, findes i  

 artikel 47, stk. 2, 48, stk. 4, 63, stk. 2, 65, stk. 1 og 2, samt 79, stk. 4.
Til artikel 28 Artikel 28 fastslår, at konventionen ikke berører en konventionsstats  

 forpligtelser vedrørende spørgsmålet om dom til naturalopfyldelse.
En domstol  

 er ikke efter konventionen forpligtet til at give dom til naturalopfyldelse,  

 hvis den ikke ville afsige en sådan dom efter sit eget lands regler ved  

 bedømmelsen af et lignende køb.
En part kan således kræve naturalopfyldelse ved en dansk domstol i samme  

 omfang som i det tilfælde, hvor tvisten bedømmes efter nationale danske  

 regler.
På den anden side må en dansk part være forberedt på, at dom til  

 naturalopfyldelse kun gives i meget begrænset udstrækning ved  

 anglo-amerikanske domstole.
Til artikel 29 Artikel 29 behandler spørgsmålet om ændring af en købsaftale.
Stk.  

 1 skal gøre det klart, at den anglo-amerikanske opfattelse om, at en  

 ydelse forudsætter en modydelse (»consideration«) ikke skal  

 anvendes inden for rammerne af konventionen.
Bestemmelsen kan bl.a. få  

 praktisk betydning, når det drejer sig om ændringer vedrørende tekniske  

 specifikationer, leveringsdato og lignende.
Overenskomster om sådanne  

 ændringer er således gyldige, selv om de måtte kunne siges at være ensidige  

 indrømmelser.
Det samme kan gælde ændrede aftalevilkår, som medtages i  

 dokumenter, efter at aftalen er blevet indgået.
Hvis parterne faktisk er  

 blevet enige om vilkårene, gælder disse.
I stk. 2 fastslås det, at et vilkår om, at en ændring af en aftale  

 skal ske skriftligt, skal have virkning efter sit indhold.
En udtrykkelig  

 bestemmelse herom er anset for hensigtsmæssig under hensyn til, at dette  

 spørgsmål ikke er afklaret i alle retssystemer.
Hovedreglen modificeres ved bestemmelsen om, at en part gennem sin adfærd  

 kan blive afskåret fra at stille krav om skriftlig ændring.
Dette er  

 tilfældet, hvis parten gennem sine erklæringer eller sin handlemåde giver  

 modparten anledning til at tro, at en aftale om ændring er gyldig, selv om  

 den ikke er indgået i skriftlig form.
Dette kan f.eks. være tilfældet, hvis  

 en køber mundtligt har modificeret en skriftlig aftale og siden har godkendt  

 varer leveret i overensstemmelse med modifikationen.
Køberen kan i så fald  

 ikke vedrørende senere leverancer gøre gældende, at modifikationen ikke er  

 aftalt skriftligt.
Kapitel II Sælgers pligter Kapitel II, der handler om sælgers pligter, er opdelt i tre afsnit.
Efter  

 en indledende bestemmelse (artikel 30) følger afsnit I om levering af varer  

 og overgivelse af dokumenter vedrørende varen (artiklerne 31-34). Afsnit II  

 handler om varens kontraktsmæssighed (mangler) og tredjemands krav vedrørende  

 varen (artiklerne 35-44). I afsnit III (artiklerne 45-52) reguleres køberens  

 beføjelser ved sælgerens misligholdelse.
Til artikel 30 Artikel 30 fastslår, at sælgeren er forpligtet til at levere varen og  

 overgive de dokumenter, der vedrører varen, samt at overdrage ejendomsretten  

 til varen.
Pligten til at levere varen er nærmere reguleret i artiklerne  

 31-33. De nærmere bestemmelser om pligten til at overgive dokumenter findes i  

 artikel 34.
Ved sælgerens pligt til at overdrage ejendomsretten til varen forstås hans  

 ansvar for, at varen ikke er behæftet med en retlig mangel i den forstand, at  

 tredjemand har ejendomsret til varen.
Dette behandles nærmere i artikel 41.  

 Konventionen regulerer kun sælgerens ansvar over for køberen.
Spørgsmålet om  

 gyldigheden af tredjemands krav på varen skal afgøres efter reglerne i det  

 lands lov, som efter international privatretlige regler skal finde anvendelse  

 ved bedømmelsen af tredjemands ret.
Sælgeren skal opfylde sine forpligtelser på den måde, som aftalen og  

 konventionen forudsætter.
Det fremgår af artikel 6, at konventionens  

 bestemmelser er deklaratoriske og ved en konflikt mellem indholdet i  

 konventionen, og det som parterne har aftalt, er det således parternes  

 aftale, der er afgørende.
Afsnit I Levering af varen og overgivelse af dokumenter Til artikel 31 Artikel 31 angiver leveringsstedet.
Artiklen indeholder  

 bestemmelser om, hvad sælgerens pligt til at levere varen indebærer i tre  

 forskellige tilfælde, nemlig dels ved forsendelseskøb (litra a), dels ved køb  

 af varer som er mere eller mindre individuelt bestemt, og som formodes at  

 befinde sig på et bestemt sted (litra b), dels i alle andre tilfælde (litra  

 c). De tidsmæssige krav, som sælger skal iagttage i forbindelse med  

 leveringen, behandles i artikel 33.
Spørgsmålet om levering har efter konventionen ikke nogen umiddelbar eller  

 begrebsmæssig sammenhæng med spørgsmålet om, hvem der bærer risikoen for  

 varens ødelæggelse og spørgsmålet om risikoens overgang fra sælgeren til  

 køberen.
Som regel vil risikoens overgang dog falde sammen med leveringen.  

 Risikoens overgang behandles i et særskilt kapitel (artiklerne 66-70).
Forudsætningen for, at bestemmelserne i konventionen om stedet for  

 leveringen finder anvendelse, er, at sælgeren ikke har pligt til at levere  

 varen på noget andet nærmere angivet sted.
Har parterne selv aftalt, hvor og  

 hvorledes leveringen skal ske, vil en sådan aftale også i dette tilfælde gå  

 forud for konventionens regler, jf. artikel 6. Indledningen til artiklen skal  

 her alene ses som en påmindelse herom.
Litra a angår de tilfælde, hvor købet indebærer, at varen skal  

transporteres.
Sælgerens pligt til at levere varen indebærer i så  

 fald, at han skal levere varen til den første transportør med henblik  

 på transport til køberen.
At købet forudsætter, at varen skal transporteres,  

 kan fremgå allerede af, at transportspørgsmålet er reguleret i aftalen.
Det  

 kan imidlertid også fremgå af afstanden mellem parterne og deres aktuelle  

 forretningssteder.
I mange tilfælde, hvor købet forudsætter, at varen skal  

 transporteres, fremgår det gennem en henvisning til en transportklausul,  

 hvordan og på hvilket sted varen skal leveres.
I sådanne tilfælde har  

 sælgeren ikke opfyldt sin leveringspligt ved at overgive varen til den første  

 transportør, men først når han har foretaget det, som påhviler ham efter den  

 pågældende klausul.
Der kan f.eks. være tale om en FOB-klausul, hvorefter  

 varen skal anses for leveret, når den er kommet inden for skibssiden.
Hvis  

 aftalen hverken udtrykkeligt eller gennem henvisning til en transportklausul  

 angiver, hvor varen skal leveres, gælder det, at sælgeren skal levere varen  

 ved at overgive den til den første transportør med henblik på  

 videreforsendelse til køberen.
Hvis varen i et sådant tilfælde skal  

 transporteres via jernbane eller lastbil til en havn med henblik på  

 videreforsendelse med skib, har sælger opfyldt sin pligt til at levere varen,  

 når den er overgivet til jernbanen eller firmaet, der står for transporten  

 med lastbil.
 Det er ikke helt klart, hvordan man skal bedømme varens levering til en  

 transportør, som kun har påtaget sig lokaltransport, f.eks. fra sælgerens  

 forretningssted til en jernbanestation eller lastbilsterminal på samme plads.  

 Da konventionen ikke indeholder krav om, at transportøren skal have påtaget  

 sig at transportere varen fra pladsen, må man regne med, at varen er leveret  

 allerede, når den overgives med henblik på lokaltransporten.
Litra b angår visse køb, hvor varen er af en mere bestemt  

 eller individuel beskaffenhed.
Bestemmelsen angår f.eks. køb af en  

 bestemt vare, f.eks. et kunstværk eller en ridehest.
Den angår endvidere køb  

 af en vare, der ikke er bestemt (individualiseret), men som skal udtages af  

 et bestemt parti f.eks. en vis mængde korn fra en bestemt silo.
Bestemmelsen  

 omfatter også køb af varer, som ikke eksisterer ved aftaleindgåelsen, men som  

 skal tilvirkes eller fremstilles.
Hvis der er tale om en vare af den nævnte slags, og parterne desuden ved  

 aftaleindgåelsen vidste, at varen befandt sig - eller skulle tilvirkes eller  

 fremstilles - på et bestemt sted, indebærer sælgerens pligt til at levere  

 varen, at han skal stille varen til rådighed for køberen på dette sted.  

 Stedet for leveringen er med andre ord det sted, hvor varen, efter hvad  

 begge parter kender til, befandt sig eller skulle produceres.
At sælgeren  

 skal stille varen til køberens rådighed på det omtalte sted indebærer, at det  

 er køberen, som skal hente varen, og at sælgeren blot skal sørge for, at den  

 holdes klar til afhentning.
Litra b skal ikke anvendes, hvis købet falder ind  

 under litra a.
Hvis købet indbefatter transport af varen, og andet ikke  

 følger af aftalen, påhviler det således sælgeren at overgive varen til den  

 første transportør med henblik på videre transport til køberen, også selv om  

 der f.eks. er tale om køb af en bestemt brugt maskine, som efter hvad begge  

 var vidende om ved aftalens indgåelse befandt sig på et bestemt sted.
Køb af en vare, der allerede er under transport, falder formelt ind under  

 litra b og ikke litra a.
Har en køber således videresolgt en olielast, medens  

 den er under transport, skal denne som sælger drage omsorg for, at olielasten  

 stilles til rådighed for køberen, medens den er under vejs.
Litra c angår spørgsmålet om, hvad sælgerens leveringsforpligtelse  

 indebærer i andre tilfælde end de, der er beskrevet under litra a og  

 b, og i de tilfælde hvor der er truffet særlig aftale om, hvad sælgeren skal  

 iagttage vedrørende leveringsmåden og leveringsstedet, uden at der herved er  

 truffet aftale om et bestemt leveringssted.
I sådanne tilfælde skal  

sælgeren stille varen til køberens rådighed på det sted, hvor sælgeren  

 ved aftalens indgåelse havde sit forretningssted.
Som allerede anført under bemærkningerne til artikel 1, indeholder  

 konventionen ikke nogen definition af begrebet forretningssted.
I de  

 tilfælde, hvor sælgeren har flere forretningssteder, skal spørgsmålet om,  

 hvor leveringen skal finde sted, afgøres ved hjælp af bestemmelserne i  

 artikel 10. Der stilles ikke krav om, at køberen skal have vidst, hvor  

 sælgeren havde sit forretningssted.
Det er derfor køberens pligt at skaffe  

 sig oplysning herom.
Hvad der kræves for, at varen anses for at være stillet  

 til køberens rådighed, er ikke reguleret nærmere, men må afgøres efter de  

 konkrete omstændigheder.
 Konventionens bestemmelser om leveringsstedet vil formentlig i praksis  

 føre til næsten de samme resultater, som de der ville følge af købelovens §§  

 9 og 10. Konventionen har ikke en bestemmelse svarende til købelovens § 11 om  

 pladskøb, det vil sige køb som indebærer, at varen transporteres til køberen,  

 men kun inden for pladsens grænser.
Til artikel 32 Artikel 32 indeholder bestemmelser om visse tillægsforpligtelser, som  

 sælgeren har ved forsendelseskøb.
Bestemmelserne i stk. 1 og 3 angår hans  

 informationspligt i visse tilfælde, medens stk. 2 angår indholdet af  

 sælgerens forpligtelse i de tilfælde, hvor det påhviler ham at ordne  

 transporten af varen.
Stk. 1 vedrører sælgerens pligt til i visse situationer at underrette  

 køberen om, hvilken vare der er afsendt for køberens regning.
Bestemmelsen  

 fastsætter, at sælger, når denne i overensstemmelse med aftalen eller  

 konventionen overgiver varen til en transportør, og varen ikke tydeligt er  

 udskilt ved mærkning, gennem forsendelsesdokumenter eller på anden måde, skal  

 give køber meddelelse om forsendelsen og samtidig specificere varen.
Det har  

 i flere henseender betydning for køberen at blive underrettet om, at en  

 bestemt vare er afsendt til opfyldelse af købsaftalen, navnlig kan det have  

 betydning for spørgsmål om risikoovergang, om forsikring og om, hvorvidt  

 sælgerens kreditorer er afskåret fra at foretage retsforfølgning mod varen.  

 Bestemmelsen svarer i det væsentlige til dansk rets almindelige regler om  

 sælgers pligt til at underrette køberen om varens afsendelse.
Udskillelse ved  

 mærkning af varen har navnlig praktisk betydning i tilfælde, hvor varen er  

 afsendt som en såkaldt samlegodstransport, hvor flere varer forsendes til  

 flere forskellige modtagere ved samme transportdokument.
Det kan også  

 forekomme, at der for hver enkelt vare udfærdiges særskilt transportdokument,  

 som udskiller varen for den pågældende køber, f.eks. hvor der udfærdiges  

 delkonnossementer.
 Hvis sælgeren ikke opfylder sin pligt til at underrette køberen om,  

 hvilken vare der er på vej, kan dette få betydning for risikoens overgang,  

 jf. artikel 67, stk. 2, og artikel 69, stk. 3. Undladelse af at opfylde denne  

 pligt udgør samtidig en misligholdelse, som kan danne grundlag for  

 skadeserstatning og ophævelse (se artikel 45).
Reglen i stk. 2 gælder i alle de situationer, hvor sælgeren har  

 pligt til at sørge for varens forsendelse.
En sådan pligt kan følge af en  

 transportklausul såsom CIF eller C & F, men den kan også følge af en  

 særlig aftale mellem parterne.
Reglens anvendelse er uafhængig af spørgsmålet  

 om, hvem der skal bære omkostningerne ved transporten.
Hvis sælgeren har pligt til at sørge for forsendelsen, skal han indgå de  

 nødvendige aftaler om transport af varen frem til bestemmelsesstedet.
Det  

 betyder, at han, såfremt der er tale om successive forsendelser, skal indgå  

 aftale vedrørende alle delforsendelserne frem til det angivne sted.
Dette  

 sted behøver ikke nødvendigvis at være det sted, hvor køberen har sit  

 forretningssted.
Sælgeren skal endvidere sørge for, at varen sendes med det  

 transportmiddel, som er passende under hensyn til omstændighederne, og at  

 varen sendes på de vilkår, der er sædvanlige for den pågældende transport.  

 Opfylder sælgeren ikke sine pligter vedrørende transportarrangementet,  

 bedømmes dette som en misligholdelse, som kan danne grundlag for de  

 beføjelser, der er nævnt i artikel 45.
I stk. 3 reguleres sælgerens pligt til at give køberen den  

 information, som er nødvendig for, at køberen kan tegne transportforsikring  

 for varen.
Bestemmelsen i dette stykke er anvendelig, hvis sælgeren ikke -  

 som f.eks.
CIF-køb - selv har pligt til at tegne en sådan forsikring.
Hvis  

 køberen forlanger det, skal sælgeren stille alle tilgængelige oplysninger til  

 rådighed, som er nødvendige for, at køberen kan tegne forsikringen.
 Købeloven har ikke en bestemmelse, der svarer til bestemmelsen i artikel  

 32, men informationspligten må antages at gælde ud fra forholdets natur.
Til artikel 33 Artikel 33 regulerer leveringstidspunktet for varen.
Litra a  

 vedrører de tilfælde, hvor parterne selv har fastsat et bestemt tidspunkt,  

 litra b det tilfælde, at parterne ikke har bestemt det eksakte tidspunkt, men  

 dog har angivet et vist tidsrum, mens litra c gælder øvrige tilfælde.
Hvis et bestemt tidspunkt er fastsat i eller følger af aftalen, har  

 sælgeren efter litra a pligt til at levere varen på dette  

 tidspunkt, hvilket indebærer, at sælgeren har pligt til at præstere sin  

 ydelse uden særlig opfordring.
Bestemmelsen er ikke kun anvendelig i tilfælde  

 af, at tidspunktet f.eks. en vis dag, er angivet i aftalen, men også når  

 tidspunktet følger af eller - mere eksakt - kan fastsættes ud fra aftalen.  

 Aftalen kan f.eks. indeholde en henvisning til det første isfri tidspunkt.
Bestemmelsen i litra b behandler de tilfælde, hvor det eksakte  

 tidspunkt for levering ikke er aftalt, men hvor der i stedet er angivet et  

 vist tidsrum, inden for hvilket levering skal ske.
I så fald har  

sælgeren som regel ret til selv at bestemme det eksakte  

 tidspunkt, blot sælgeren opfylder sin pligt til at levere på et eller  

 andet tidspunkt inden for fristen.
Dette giver ham mulighed for at gøre varen  

 klar til levering og ordne de nødvendige transporter.
Hvis det imidlertid  

 fremgår af omstændighederne, at det er køberen, der skal vælge tidspunktet,  

 gælder bestemmelsen i litra b ikke.
Det fremgår indirekte, at sælgeren i et  

 sådant tilfælde har pligt til at levere inden for det pågældende tidsrum på  

 det tidspunkt, som køberen vælger, forudsat, at sælgeren bliver underrettet  

 herom.
Sælgerens eventuelle pligt til at underrette køberen om det tidspunkt,  

 som han har valgt for levering, er ikke reguleret i konventionen.
Efter litra c har sælgeren i de tilfælde, der ikke er omfattet af  

 litra a og b, pligt til at levere inden rimelig tid efter aftalens  

 indgåelse.
Også i denne situation har sælgeren pligt til at levere varen uden  

 særlig opfordring.
Sælgeren kan imidlertid ikke vente med at levere efter  

 eget forgodtbefindende, men må, som det fremgår af bestemmelsen, levere varen  

 inden rimelig tid efter aftalens indgåelse.
Hvad der nærmere skal forstås ved  

 rimelig tid, må afgøres under hensyn til omstændighederne i hvert enkelt  

 tilfælde.
Omstændigheder af betydning kan f.eks. være, at sælgeren skal  

 tilvirke varen efter aftalens indgåelse, eller at varen skal skaffes fra et  

 andet sted.
Det forhold, at parterne har aftalt, at varen skal leveres efter  

 påkrav, er ikke reguleret i konventionen.
Tilsvarende gælder  

 tilfælde, hvor det må anses for særligt aftalt, at varen skal leveres uden  

 ophold eller omgående.
Selv om man i disse tilfælde næppe kan antage, at der  

 er tale om et aftalt tidspunkt i litra a's forstand er det klart, at  

 bestemmelsen i litra c ikke vil skulle anvendes på sådanne tilfælde.
Her må i  

 stedet anvendes en fortolkning ud fra den generelle bestemmelse i artikel 6  

 om, at parterne kan tilsidesætte konventionens bestemmelser.
 Hvis sælgeren ikke leverer varen, når han efter det i litra a-c anførte  

 har pligt til det, foreligger der en misligholdelse, som giver køberen ret  

 til at gøre de beføjelser gældende, som er anført i artikel 45. At dette dog  

 ikke gælder, hvis forsinkelsen beror på køber selv, følger af artikel 80.
 Konventionen omfatter ikke kun de tilfælde, hvor varen leveres for sent  

 eller overhovedet ikke leveres, men også hvor varen måtte blive leveret før  

 den fastsatte tid, jf. artikel 52.
 Udgangspunktet efter købeloven er ligesom efter konventionen, at levering  

 skal ske på det tidspunkt, der følger af aftalen, jf. købelovens § 12. Reglen  

 i artikel 33, litra b, om et vist tidsrum for leveringen, svarer til  

 købelovens § 13. Hvis ikke andet følger af aftalen eller af omstændighederne,  

 skal levering efter købeloven ske efter påkrav, jf. § 12, mens levering i så  

 fald efter konventionen skal ske inden rimelig tid.
Til artikel 34 Artikel 34 vedrører den anden af sælgerens forpligtelser efter artikel 30.  

 1. punktum indeholder en almindelig påmindelse om, at sælgeren, hvis han har  

 pligt til at overgive dokumenter vedrørende varen, skal gøre dette på det  

 tidspunkt, på det sted og i den form, som fastsættes i aftalen.
Pligten til  

 at overgive et dokument, der vedrører varen, kan følge af handelsbrug eller  

 fremgå af f.eks. en CIF-klausul.
Det angives ikke, hvilket dokument der er  

 tale om, men udover dokumenter som konnossementer samt internationale vej-,  

 jernbane- og luftfragtbreve kan det f.eks. dreje sig om forsikringspolicer og  

 oprindelsescertifikater.
Artiklen indeholder også bestemmelser om sælgerens  

 ret til at afhjælpe mangler, fejl og uoverensstemmelser i dokumenterne.
Disse  

 regler svarer til bestemmelserne i artikel 37, som handler om sælgerens ret  

 til før tiden for leveringen at afhjælpe fejl og mangler i selve varen.  

 Købeloven har ikke en bestemmelse svarende til denne selvfølgelige regel.
Afsnit II Varens kontraktmæssighed (mangler) og tredjemandskrav Til artikel 35 Artikel 35 fastsætter, hvilke krav køberen har ret til at stille til  

 varen, eller med andre ord, hvornår en vare er mangelfuld.
I stk. 1 fastslås princippet om, at sælgeren har pligt til at levere en  

 vare, som er i overensstemmelse med aftalen.
I bestemmelsen henvises til den  

 mængde, kvalitet og beskrivelse, som er fastsat i aftalen.
Endvidere fastslås  

 det, at varen skal være emballeret eller pakket på en sådan måde, som det er  

 fastsat i aftalen.
Artiklen er ikke udtømmende, idet varen også i øvrigt skal  

 svare til det, parterne har aftalt.
Parterne kan f.eks. have specificeret, at  

 varen skal opfylde de krav, som myndighederne i et bestemt land stiller til  

 varer, som skal importeres til landet.
 Stk. 2 handler om det tilfælde, hvor parterne ikke har præciseret, hvilke  

 egenskaber varen skal have, eller af hvilken beskaffenhed den skal være.
Litra a tager nærmest sigte på det tilfælde, hvor varens egenskaber  

 ikke har været diskuteret mellem parterne under aftaleforhandlingerne.
I  

 så fald gælder det, at varen skal være egnet til de formål, til hvilke  

 varer af den angivne beskrivelse sædvanligvis vil blive anvendt.
Sælgeren  

 kan således ikke regne med, at køberen alene anvender varen til et bestemt af  

 flere normale anvendelsesformål.
Hvis sælgeren ved, at hans vare kun kan  

 anvendes til nogle af de anvendelsesformål, som tilsvarende varer i  

 almindelighed kan anvendes til, har sælgeren pligt til at oplyse køberen om  

 dette.
På den anden side kan køberen ikke regne med, at varen kan anvendes  

 til et helt specielt formål, som han har tænkt sig at anvende den til, og som  

 ligger uden for det, som kan betegnes som en normal anvendelse.
Dette er  

 tilfældet, også selv om køberen med held har anvendt en anden tilsvarende  

 vare til et sådant formål.
Det påhviler således køberen at forsikre sig om,  

 at f.eks. et kemikalie, som han køber, og som normalt anvendes ved  

 tilvirkningen af et produkt, også egner sig til køberens specielle  

 produktionsproces.
Litra b handler om de tilfælde, hvor køberen under aftaleforhandlingerne  

udtrykkelig har tilkendegivet, hvilket bestemt formål  

 han anskaffer varen til, eller hvor dette specielle formål er fremgået af  

 det, som køberen har oplyst, uden at køberen udtrykkeligt har nævnt  

 anvendelsen.
Køberen kan f.eks. have nævnt, at den farve, som han køber, skal  

 anvendes til at male skibsskrog under vandet med, og at der er tale om skibe,  

 som anvendes i en bestemt del af verden.
Køberen kender i så fald  

 anvendelsen, men ikke alle varens egenskaber.
Ifølge litra b skal den  

 pågældende vare være egnet til den særlige anvendelse, som køberen har oplyst  

 over for sælgeren, eller som sælgeren bør have opfattet af det, som køberen  

 har oplyst.
For at en sådan speciel anvendelse skal være af betydning ved  

 bedømmelsen af, om varen er behæftet med en mangel, må sælgeren allerede ved  

 købets indgåelse have været bekendt med den specielle anvendelse.
Den  

 specielle anvendelse vil alene kunne påvirke mangelsbedømmelsen i det omfang,  

 køberen har opgivet det over for sælgeren.
Har køberen f.eks. bestilt et  

 specielt bor, som skal anvendes til at bore i metal med, er sælgeren ved  

 købets indgåelse ikke ansvarlig, hvis det er køberens hensigt at anvende  

 boret til at bore i hærdet stål, og køberen ikke har specificeret en sådan  

 anvendelse.
Litra b medtager den begrænsning, at varen alligevel ikke skal anses som  

 mangelfuld, selv om den ikke er egnet til den specielle anvendelse, som  

 køberen har opgivet, hvis det fremgår af omstændighederne, at køberen ikke  

 kunne stole på sælgerens faglige dygtighed og dømmekraft.
Det samme gælder,  

 hvis det ikke ville være rimeligt, at køberen skulle forlade sig på sælgeren.  

 Sådanne situationer vil kunne forekomme, f.eks. hvis køberen bestiller en  

 vare samtidig med, at han opgiver meget detaljerede specifikationer, eller  

 hvis køberen bestiller en vare af et bestemt mærke.
Når der er tale om  

 bestilling af komponenter til varer, som skal tilvirkes, kan det somme tider  

 forholde sig således, at køberen bør kende til, hvordan den pågældende  

 komponent bør være beskaffen.
På den anden side kan det også forekomme, at  

 sælgeren særligt har specialiseret sig i tilvirkning af en højt udviklet  

 komponent, og derfor besidder en større sagkundskab på området.
I sidstnævnte  

 tilfælde kan det derfor være rigtigt for køberen at forlade sig på sælgerens  

 sagkundskab.
Af litra c følger det, at varen skal have den kvalitet, der svarer  

 til den vareprøve eller model, som sælgeren har forelagt  

 køberen.
Bestemmelsen vedrører alene sælgerens prøver.
Hvis køberen har  

 fremlagt vareprøver, bør afvigelser mellem vareprøven og varen bedømmes i  

 henhold til andre grunde, end de der er behandlet i litra c.
Endvidere gælder  

 det, at en vareprøve alene har betydning for spørgsmålet om de egenskaber,  

 som prøven tilsigter at vise.
Har sælgeren f.eks. fremlagt en farveprøve på  

 nogle tekstiler, som han skal levere til køberen, kan denne ikke begrunde  

 sine forventninger på vareprøvens øvrige egenskaber.
I litra d fastslås det, at det indgår i sælgerens forpligtelser at  

 sørge for en emballering af varen.
Det fastlægges som et minimumskrav,  

 at varen skal være sædvanligt emballeret.
Hvad der nærmere må anses som  

 sædvanligt, vil bl.a. kunne afhænge af, hvor varen skal sendes til, og  

 hvilket transportmiddel der skal anvendes.
Findes der ingen sædvanlig måde at  

 pakke den pågældende type vare på, men varen alligevel kræver en emballering,  

 skal sælgeren vælge den måde, der er forsvarlig for at bevare og beskytte  

 varen under transporten.
Bestemmelsen medfører derimod ingen forpligtelse til  

 at emballere varer, som normalt kan sendes uden emballage.
Den medfører  

 heller ikke, at emballagen kan anses for at have været utilstrækkelig alene  

 af den grund, at varen er blevet beskadiget under transporten.
Sælgerens  

 forpligtelse til at indpakke varen indebærer som udgangspunkt ikke, at  

 køberen kan gøre mangelsbeføjelserne gældende alene med den begrundelse, at  

 emballagen er blevet skadet under transporten til køberen.
Emballagens formål  

 er, hvilket også fremgår af bestemmelsen, at beskytte varen.
Hvis en vare,  

 som ifølge bestemmelsen burde have været emballeret, erlægges uden emballage,  

 kan køberen derimod afvise den.
I visse tilfælde vil det imidlertid være af  

 væsentlig betydning for køberen, at emballagen er ubeskadiget ved  

 modtagelsen, f.eks. hvis købet er sket med henblik på videresalg, og i så  

 fald vil det selvstændigt kunne medføre misligholdelsesbeføjelser for  

 køberen, hvis emballagen ikke er i tilfredsstillende stand.
I stk. 3 fastslås princippet om, at køberen ikke kan gøre  

 misligholdelsesbeføjelser gældende i anledning af mangler efter stk. 2, litra  

 a til d, på grund af sådanne egenskaber ved varen, som han kendte eller ikke  

 kunne have været uvidende om ved aftalens indgåelse.
Bestemmelsen gælder  

 således kun kriterierne i stk. 2 og tager ikke sigte på sådanne egenskaber,  

 som varen skal have i henhold til det, som udtrykkeligt er blevet aftalt.
Bestemmelsen gælder ikke kun køberens faktiske kundskab, men også forhold  

 som køberen ikke kunne have været uvidende om.
Denne tilføjelse tager sigte  

 på de situationer, hvor der foreligger en høj grad af sandsynlighed for, at  

 køberen kendte den pågældende omstændighed.
Der findes ikke regler i købeloven, som svarer til denne fyldige, men ikke  

 udtømmende bestemmelse.
Artikel 35 svarer dog i hovedsagen til det  

 mangelsbegreb, som er udviklet i dansk praksis, bortset fra såkaldte  

 retsmangler, som imidlertid er behandlet i artiklerne 41-43. Stk. 3 er  

 anderledes udformet end købelovens § 47. Det er således ikke enhver form for  

 »burde viden« hos køberen, der afskærer misligholdelsesbeføjelser,  

 men kun en særlig høj grad af uagtsomhed.
Udtrykket »ikke kunne have  

 været uvidende om« må formentlig antages at ligge tæt op af forsæt eller  

 grov uagtsomhed.
Til artikel 36 Bestemmelsen i stk. 1 angiver, hvilket tidspunkt der skal være  

 afgørende for bedømmelsen af, om varen er behæftet med en mangel.
Ifølge  

 bestemmelsen er det afgørende tidspunkt det, hvor risikoen for varen overgår  

 til køberen, hvilket svarer til bestemmelsen i købelovens § 44. Ansvar for  

 mangler vil også kunne opstå, selv om manglen har været skjult på tidspunktet  

 for risikoens overgang, men først har vist sig efter, at risikoen er gået  

 over på køberen.
 Bestemmelserne om risikoens overgang findes i artiklerne 66-70.  

 Bestemmelserne fører som hovedregel til, at risikoen for varen går over på  

 køberen, når varen leveres, f.eks. ved at den overgives til den første  

 transportør med henblik på videreforsendelse til køberen i overensstemmelse  

 med købeaftalen.
Stk. 2 handler om mangler, som opstår efter at risikoen for varen er gået  

 over på køberen.
Der er her tale om de tilfælde, hvor manglen ikke engang kan  

 antages at have foreligget skjult på det tidspunkt, da risikoen gik over,  

 eller hvor det i hvert fald ikke kan bevises, at dette har været tilfældet.  

 Bestemmelsen bliver specielt aktuel, når sælgeren har givet en garanti for,  

 at varen bevarer sine egenskaber i garantiperioden.
Til artikel 37 Artikel 37 handler om sælgerens ret til at afhjælpe mangler ved  

 varen frem til det aftalte tidspunkt for leveringen.
I bestemmelsen tages der ikke stilling til spørgsmålet om, hvorvidt  

 køberen har pligt til at tage imod en vare, som tilbydes ham før det aftalte  

 leveringstidspunkt.
Dette spørgsmål behandles i artikel 52. Bestemmelsen i  

 artikel 37 angiver alene, at såfremt køberen har taget imod varen, har  

 sælgeren ret til frem til det aftalte leveringstidspunkt at fuldføre og  

 komplettere sin ydelse ved at levere manglende dele eller manglende mængde.  

 Sælgeren har også i løbet af dette tidsrum ret til at udskifte mangelfulde  

 dele i varen eller at reparere manglen.
Sælgeren har ret til at foretage sådanne foranstaltninger, under  

 forudsætning af, at udøvelsen heraf ikke medfører urimelig ulempe eller  

 urimelige omkostninger for køberen.
Køberen vil således f.eks. kunne afvise  

 et krav om afhjælpning i medfør af bestemmelsen, hvis afhjælpningen ville  

 forhindre køberens virksomhed i andre henseender.
Mangelsafhjælpningen  

 vedrørende en maskine i en produktionsproces kan f.eks. forårsage sådanne  

 omkostninger eller en sådan ulempe som nævnes i bestemmelsen, hvis hele  

 produktionslinjen må stoppes, medens afhjælpningen finder sted.
De krav, der  

 stilles til, at afhjælpningen ikke må forårsage ulempe, er de samme, som de  

 der gælder ifølge artikel 48 om afhjælpning efter leveringstidspunktet.
Hvis manglen kan afhjælpes før det aftalte leveringstidspunkt, uden at det  

 bevirker sådanne omkostninger eller ulempe, som er nævnt i bestemmelsen, har  

 sælgeren opfyldt aftalen.
Dette indebærer bl.a., at en køber, som overvejer  

 at hæve købet på grund af en forventet misligholdelse, må tage højde for  

 muligheden for, at afhjælpning kan ske før det aftalte leveringstidspunkt.
Afhjælpningen kan få den virkning, at forudsætningerne for at hæve købet  

 falder væk.
Derimod kan det tænkes, at varen også efter afhjælpningen lider  

 af en mangel.
Køberen kan i så fald gøre mangelsbeføjelser gældende i  

 anledning af den pågældende mangel, f.eks. kræve forholdsmæssigt afslag i  

 prisen.
Selv om afhjælpningen ikke medfører væsentlige omkostninger for køberen,  

 er det muligt, at afhjælpningen kan medføre visse omkostninger.
Køberen har i  

 så fald ret til erstatning for sådanne omkostninger.
Dette er tilfældet, selv  

 om det sidste led i bestemmelsen vil kunne læses således, at den alene gælder  

 erstatning på grund af den mangel, som oprindelig forelå ved den leverede  

 vare.
Hvis afhjælpning ikke foretages inden det aftalte leveringstidspunkt,  

 kan sælgeren kun foretage afhjælpning under de betingelser, der er nævnt i  

 artikel 48.
 Artikel 37 svarer til artikel 34 om sælgerens ret til at afhjælpe fejl og  

 uoverensstemmelser i dokumenter.
I købeloven reguleres sælgerens ret til at foretage afhjælpning af § 49,  

 som gælder både for levering før det aftalte leveringstidspunkt og for  

 levering på dette tidspunkt.
Købelovens § 49 svarer i det væsentlige til  

 konventionens bestemmelser.
Til artikel 38 Artikel 38 vedrører køberens undersøgelse af varen efter, at den er  

modtaget.
Betydningen af, at varen ikke undersøges på den måde, der  

 fremgår af bestemmelsen, er, at køberen ikke vil kunne reklamere i tide i  

 anledning af en mangel, som han burde have opdaget ved undersøgelsen  

 (artiklerne 39, 40 og 44).
Undersøgelsen skal efter stk. 1 ske så hurtigt, som det efter  

 omstændighederne er muligt.
Dette tidspunkt beror bl.a. på den pågældende  

 part, varens art, praksis i den pågældende branche og andre omstændigheder,  

 hvilket også er bestemmende for, hvorledes undersøgelsen nærmere bør være.
Det fremgår af stk. 2 og 3, at den tid, inden for hvilken  

 undersøgelsen skal ske, ikke altid kan regnes fra leveringstidspunktet.
I den  

 internationale handel er det tværtimod sædvanligt, at varen leveres ved  

 overgivelse til en transportør med henblik på at få varen transporteret til  

 køberen.
I sådanne tilfælde skal undersøgelsen ske så snart, som det efter  

 omstændighederne er muligt, efter at varen er kommet frem til  

 bestemmelsesstedet.
Med bestemmelsesstedet bør der i denne sammenhæng forstås  

 et sted, hvor køberen f.eks. kan bryde en transportemballage med henblik på  

 at undersøge varen.
Der behøver således ikke nødvendigvis være tale om det  

 bestemmelsessted, som fremgår af det transportdokument, som transportøren  

 overgiver til afsenderen.
Det fremgår af stk. 3, at når en vare omdirigeres  

 under transporten, f.eks. fordi den er solgt, mens transporten foregår, og  

 skal transporteres til den nye køber, kan undersøgelsen udskydes, indtil  

 varen når frem til det nye bestemmelsessted.
Tilsvarende gælder, hvis varen  

 ganske vist er kommet frem til køberen, men uden væsentligt ophold skal  

 sendes videre til en ny køber, således at køberen ikke efter omstændighederne  

 kan undersøge den i mellemtiden.
Når varen omdirigeres eller bliver videresendt, kan køberen  

 dog kun udskyde undersøgelsen, hvis sælgeren ved aftalens indgåelse vidste  

 eller burde have vidst, at varen muligvis ville blive omdirigeret eller  

 videresendt.
En sådan mulighed bør sælgeren have kendskab til, hvis f.eks.  

 købet angår en vare, som ofte omsættes under transporten, såsom olie.  

 Sælgeren kan også som følge af sit kendskab til køberens virksomhed have  

 grund til at gå ud fra, at varen skal videresendes, uden at den kan  

 undersøges, inden dette sker.
Den omstændighed alene, at varen er beregnet  

 for videresalg, kan imidlertid ikke give sælgeren anledning til at antage, at  

 køberen ikke har adgang til at undersøge varen, inden den sendes videre.
 Reglerne i artiklen er i det væsentligste i overensstemmelse med  

 købelovens § 51.
Til artikel 39 Artikel 39 handler om køberens pligt til at reklamere over mangler  

 ved varen.
Reklamationspligten gælder også for så vidt angår de såkaldte  

 rådighedsmangler, hvor varen ikke kan bruges til det påtænkte formål, fordi  

 dette vil stride mod lovforskrifter eller myndighedsbestemmelser, ligesom  

 reklamationspligten i denne bestemmelse også gælder ved fejl i dokumenter  

 vedrørende varen.
Køberens pligt til at reklamere over for retsmangler  

 behandles derimod i artikel 43. Efter konventionen har køberen ikke nogen  

 almindelig pligt til at reklamere ved forsinkelse, men der er dog  

 reklamationspligt, hvis køberen vil hæve købet på grund af forsinkelse, jf.  

 artikel 49, stk. 2, litra a.
 Reklamationen efter artikel 39 er bl.a. af betydning for, at sælgeren skal  

 kunne afhjælpe mangler ved varen efter artiklerne 37 eller 48, og for at  

 sælgeren skal kunne afhjælpe mangler i dokumenter vedrørende varen efter  

 artikel 34.
Manglende reklamation fører efter artiklen til, at køberen mister adgangen  

 til at påberåbe sig manglen.
Bestemmelsen må ses i sammenhæng med artikel 40,  

 hvorefter sælgeren ikke kan påberåbe sig en manglende reklamation, hvis den  

 skulle have drejet sig om en omstændighed, som sælgeren ikke kunne have været  

 uvidende om.
Endvidere fremgår det af artikel 44, at køberen, selv om han  

 ikke har reklameret over manglen, kan kræve afslag i købesummen samt  

 erstatning for andre tab end tabt fortjeneste.
Disse krav kan imidlertid også  

 kun fremsættes, hvis køberen har en rimelig begrundelse for ikke at have  

 reklameret.
Ved reklamationen skal køberen angive manglens beskaffenhed.
En  

 meddelelse som kun angiver, at varen er behæftet med en mangel, opfylder ikke  

 dette krav.
Derimod er det tilstrækkeligt, at køberen i den neutrale  

 reklamation beskriver manglen i forholdsvist almindelige vendinger.
 Efter købelovens § 52 er der ikke krav om, at manglens nærmere  

 beskaffenhed skal angives i reklamationen.
Den reklamation, der er nævnt i artikel 39, behøver ikke at indeholde mere  

 end en meddelelse om manglens beskaffenhed.
Det er således ikke nødvendigt,  

 at køberen på dette tidspunkt angiver, hvilke krav han vil fremsætte i  

 anledning af manglen.
Visse af køberens beføjelser kan imidlertid kun gøres  

 gældende, hvis køberen giver meddelelse om, at beføjelsen vil blive gjort  

 gældende.
Således skal et krav om afhjælpning efter artikel 46, stk. 3,  

 fremsættes enten i forbindelse med reklamationen efter artikel 39 eller inden  

 rimelig tid derefter.
Hvis køberen vil hæve købet på grund af mangler ved  

 varen, skal han efter artikel 49 gøre dette inden rimelig tid efter, at han  

 blev bekendt med eller burde være blevet bekendt med misligholdelsen, eller  

 efter udløbet af den eventuelle yderligere frist, som køber har fastsat  

 f.eks. for at sælgeren kan afhjælpe manglen.
Det er klart, at sådan  

 meddelelse kan gives i forbindelse med reklamationen efter artikel 39. Den  

 tidsfrist (rimelig tid), som er nævnt i bestemmelserne om ophævelse, må  

 imidlertid anses for at være længere end den tidsfrist, der gælder for  

 neutral reklamation, uanset at der her også anvendes udtrykket rimelig tid.  

 En meddelelse om ophævelse vil således også kunne gives efter udgangen af  

 reklamationstiden.
Reklamation skal ske inden rimelig tid efter det tidspunkt, hvor  

 køberen har opdaget eller burde have opdaget manglen.
Efter købelovens § 52  

 skal reklamation ske straks i handelskøb og ellers uden ugrundet ophold.
Hvad  

 der nærmere skal forstås ved »rimelig tid« må afhænge af  

 omstændighederne ved handlen.
Fristen vil således i visse tilfælde kunne være  

 meget kort.
Også handelskutymer kan her få betydning.
Drejer det sig om en  

 mangel, der er af en sådan karakter, at den burde være opdaget ved en sådan  

 undersøgelse af varen, som køberen skal foretage, når han har modtaget varen,  

 skal reklamationstiden regnes fra det tidspunkt, hvor undersøgelsen burde  

 være sket.
Hvis manglen derimod er af en sådan karakter, at den ikke burde  

 være opdaget ved undersøgelsen, men derimod f.eks. først når køberen begynder  

 at anvende varen, regnes reklamationstiden fra det tidspunkt, hvor varen  

 begyndte at blive anvendt på en sådan måde, at manglen burde være bemærket,  

 og tidsfristen regnes således ikke nødvendigvis fra undersøgelsestidspunktet.  

 Hvis varen er blevet leveret før det aftalte leveringstidspunkt, skal  

 reklamationstiden alligevel regnes fra det tidspunkt, hvor køberen burde have  

 opdaget manglen ved en undersøgelse af varen eller af anden grund.  

 Reklamationstiden kan således være udløbet før det aftalte  

 leveringstidspunkt.
 Efter stk. 2 mister køberen under alle omstændigheder retten til at  

 påberåbe sig manglen, hvis han ikke har reklameret inden 2 år fra det  

 tidspunkt, hvor varen rent faktisk blev overgivet til ham.
Selv om bestemmelsen forekommer at være forholdsvis kategorisk, har den  

 flere undtagelser.
For det første findes der i slutningen af stk. 2 en  

 henvisning til, at muligheden for at påberåbe sig manglen kan stå åben også  

 efter udløbet af 2-årsfristen, hvis sælgeren har givet en garanti, som  

 strækker sig ud over denne tid.
I hvilket omfang et sådant resultat følger af  

 garantien, må bero på en fortolkning af denne.
For det andet gælder  

 det i medfør af artikel 40, at sælgeren heller ikke kan påberåbe sig  

 2-årsfristen, hvis manglen skyldes forhold, som han kendte eller ikke kunne  

 have været uvidende om, og som han ikke har oplyst over for køberen.
Derimod  

 anføres det i artikel 44 om køberens ret til - trods manglende reklamation -  

 at kræve forholdsmæssigt afslag i købesummen eller erstatning for andre tab  

 end tabt fortjeneste, at denne ret kun tilsidesætter artikel 39, stk. 1. Hvis  

 der således ikke sker reklamation inden for 2-årsfristen, kan køberen heller  

 ikke fremsætte de krav, som anføres i artikel 44.
 Efter købelovens § 54 er forældelsesfristen 1 år fra genstandens  

 overgivelse.
Til artikel 40 Det fremgår af denne bestemmelse, at sælgeren ikke kan påberåbe sig, at  

 køberen har forsømt sin pligt til at undersøge varen eller reklamere over en  

 mangel, hvis manglen skyldes forhold, som han kendte eller ikke kunne have  

 været uvidende om, og som han ikke har gjort køberen bekendt med.
Til artikel 41 Efter artikel 41 har sælgeren pligt til at levere en vare, der ikke  

 er behæftet med en retsmangel.
Der foreligger en retsmangel, hvis køberen  

 ikke får ejendomsretten til varen, fordi den tilhører en anden, og i de  

 tilfælde, hvor varen er belastet med en brugsret eller anden ret for  

 tredjemand.
Hvis problemet opstår i forhold til en immaterialrettighed, skal  

 sælgerens forpligtelser imidlertid bedømmes efter artikel 42.
Det fremgår af artikel 4, at konventionen ikke regulerer spørgsmålet om,  

 hvordan en tvist mellem køberen, og den, som fremsætter et konkurrerende krav  

 på varen, skal afgøres.
Ved konventionen tages der alene stilling til  

 spørgsmålet om, hvilke beføjelser køberen kan gøre gældende mod sælgeren, når  

 der foreligger en sådan retsmangel, som er omfattet af artikel 41.
Varen skal efter bestemmelsen være fri for enhver behæftelse, medmindre  

 køberen har samtykket i at modtage den med en sådan.
Sælgeren undgår således  

 ikke ansvar for en retsmangel, alene fordi køberen kendte den pågældende ret.  

 I denne henseende behandles retsmangler anderledes end faktiske mangler, jf.  

 artikel 35, stk. 3, og tilfælde hvor varen er behæftet med tredjemands  

 immaterialrettighed, jf. artikel 42, stk. 2.
Køberen kan gøre gældende, at der foreligger en retsmangel, hvis  

 tredjemands ret allerede er blevet endeligt konstateret f.eks. ved en dom.  

 Køberen kan imidlertid også påberåbe sig forholdet, hvis en udenforstående  

 fremsætter et krav som grunder sig på en ret af den pågældende slags.
I så  

 fald skal køberen efter artikel 43 give sælgeren meddelelse om kravet inden  

 rimelig tid efter, at køberen er eller burde være blevet bekendt med manglen.  

 Gennem meddelelsen får sælgeren mulighed for at imødegå kravet.
I visse  

 situationer vil sælgeren straks kunne bevise, at tredjemands krav savner  

 ethvert grundlag.
I så fald kan køberen ikke gøre misligholdelsesbeføjelser  

 gældende mod sælgeren på grund af tredjemands krav.
Køberen har dog ret til  

 erstatning af sælgeren for de omkostninger, som kravet har medført.
Køberen  

 har imidlertid ikke pligt til at påbegynde en retssag mod tredjemand for at  

 få klarlagt rigtigheden af tredjemands krav.
Retsvirkningerne af, at varen er behæftet med en tredjemandsret som nævnt  

 i artiklen, fremgår af afsnit III.
Køberen vil f.eks. kunne kræve, at  

 sælgeren opfylder sin forpligtelse til at levere en vare, der er fri for  

 sådanne hæftelser jf. artikel 46, stk. 1, kunne kræve at sælgeren afhjælper  

 manglen efter artikel 48, kunne hæve købet efter artikel 49 samt kræve  

 erstatning efter artiklerne 45 og 74-77.
Artiklen handler kun om de tredjemandsrettigheder, som kan gøres gældende  

 på privatretligt grundlag.
Hvis der foreligger såkaldte rådighedsmangler, det  

 vil sige indskrænkninger i varens anvendelsesmuligheder, som beror på  

 offentligretlig regulering, f.eks. forbruger- eller miljøbeskyttelse, skal  

 disse ikke bedømmes efter artikel 41, men sidestilles med faktiske mangler,  

 som behandles i artikel 35.
Til artikel 42 Hvis varen er behæftet med en immaterialrettighed, vil dette kunne  

 medføre, at køberen ikke kan anvende varen på den tiltænkte måde.
Køberen  

 løber den risiko, at indehaveren af immaterialrettigheden kan kræve forbud  

 mod en fortsat anvendelse af varen i strid med immaterialrettigheden eller  

 kan kræve erstatning.
En krænkelse af immaterialrettigheden kan også være  

 sanktioneret med straf.
Sælgerens ansvar for immaterialretlige behæftelser er efter konventionen  

 mildere, end hans ansvar for retsmangler, som består i, at en anden ejer  

 varen eller har en panteret, brugsret eller lignende ret i denne.
Det fremgår  

 af artikel 42, stk. 1, at varen ikke må være behæftet med nogen  

 immaterialrettighed, som sælgeren kendte eller ikke kunne have være uvidende  

 om.
Efter artikel 41 er sælgeren ansvarlig for retsmangler, også selv om han  

 ikke kendte tredjemands ret.
Forskellen begrundes med, at en sælger kan have  

 pligt til at kende de immaterialretlige behæftelser på varen i et vist  

 begrænset antal stater, også ud over den stat hvor han har sit  

 forretningssted eller sin produktion, men at det ikke er rimeligt at kræve,  

 at han har et sådant kendskab for så vidt angår alle stater.
Særligt når det  

 drejer sig om komplicerede tekniske varer, kan der findes en betydelig mængde  

 eventuelle immaterialretlige behæftelser, som kan begrænse mulighederne for  

 at anvende varen.
Disse behæftelser varierer fra stat til stat.
Det kan ikke  

 forventes, at sælgeren skal undersøge alle mulige behæftelser og påtage sig  

 ansvaret for disse, især da sælgeren langt fra altid kan vide, i hvilket land  

 varen skal sælges eller anvendes.
På samme måde som ved artikel 41 gælder artikel 42 kun for spørgsmålet om,  

 hvorvidt det er sælgeren eller køberen, som skal bære følgerne af, at der  

 findes en immaterialrettighed, som kan begrænse mulighederne for varens  

 anvendelse.
Konventionen regulerer heller ikke i denne henseende spørgsmålet  

 om, i hvilken udstrækning indehaveren af immaterialrettigheden har ret til at  

 fremsætte krav mod køberen.
 Også artikel 42 gælder såvel ved allerede fastslåede  

 immaterialrettigheder, som i de situationer hvor der er fremsat krav, der  

 grunder sig på en immaterialrettighed.
Sælgerens ansvar for disse hæftelser er efter stk. 1 begrænset til  

 behæftelser, som han kendte eller ikke kunne have været uvidende om ved  

 aftalens indgåelse.
Sælgeren bør i den forbindelse ikke kunne påberåbe sig,  

 at han ikke kendte immaterialrettigheder, som er blevet offentliggjort i den  

 pågældende stat.
Køberen kan kun gøre misligholdelsesbeføjelser gældende i anledning af, at  

 der foreligger en immaterialretlig behæftelse, som sælgeren kendte eller ikke  

 kunne have været uvidende om, hvis immaterialrettigheden gøres gældende i den  

 stat, hvor varen, efter hvad parterne forudså ved aftalens indgåelse, skal  

 sælges eller anvendes.
En sammenligning mellem stk. 1 og 2 viser, at dette er  

 af betydning, specielt når sælgeren har haft kendskab til, at køberen har til  

 hensigt at sælge varen til eller anvende den i en anden stat end den, hvor  

 han har sit forretningssted.
Ved bedømmelsen af sælgerens viden kan det være  

 af betydning, hvad der eventuelt kan udledes af tidligere  

 forretningsforbindelser mellem parterne.
Det endelige bestemmelsessted for en  

 vare, som skal transporteres, kan i visse situationer udgøre en tilstrækkelig  

 indikation på den stat, hvori varen skal sælges eller anvendes, men dette er  

 ikke nødvendigvis tilfældet i alle situationer.
Udtrykket  

 »videresolgt« bør opfattes som omfattende videresalg til anvendelse  

 i den pågældende stat.
Hvis parterne ved købet har forudsat, at varen skal sælges videre eller  

 anvendes i en bestemt stat, er sælgeren kun ansvarlig for, at krav, som  

 grunder sig på immaterialrettigheder, kan gøres gældende mod køberen i den  

 stat, hvor køberen har sit forretningssted.
Sælgeren er således ikke  

 ansvarlig for behæftelser i andre stater, selv om han kendte eksistensen af  

 den immaterialrettighed, som gøres gældende mod køberen, hvis denne ikke ved  

 aftalens indgåelse har givet sælgeren anledning til at forudsætte, at varen  

 skulle anvendes i en anden stat, end den hvor køberen har sit  

 forretningssted.
Efter stk. 2 kan køberen ikke påberåbe sig sådanne  

 immaterialretlige behæftelser, som han kendte eller ikke kunne have været  

 uvidende om ved aftalens indgåelse.
Heller ikke køberen kan påberåbe sig at  

 have været uvidende om immaterialrettigheder, der er offentliggjort.
Køberen kan heller ikke påberåbe sig en krænkelse af en  

 immaterialrettighed, hvis krænkelsen er opstået ved, at sælgeren har  

 tilvirket varen i overensstemmelse med tegninger, modeller eller  

 specifikationer, som køberen har leveret.
Når køberen har givet sådanne  

 specifikationer, er det denne og ikke sælgeren, som skal bære virkningerne  

 af, at de kan indebære en krænkelse af en immaterialrettighed.
Det følger  

 imidlertid ofte af almindelige principper, at en sælger, som bliver opmærksom  

 på, at den vare, som er ved at blive tilvirket, vil komme til at krænke en  

 immaterialrettighed, som han kender til, i så fald må oplyse køberen herom.
 Købeloven har ikke regler om retsmangler, der svarer til konventionens  

 bestemmelser, udover købelovens § 59, som alene handler om vanhjemmel, det  

 vil sig sælgerens ansvar for, at han ejer varen.
Til artikel 43 Artikel 43 vedrører køberens reklamation på grund af de forhold,  

 der er nævnt i artiklerne 41 og 42 om retsmangel eller immaterialretlig  

 behæftelse.
Reklamationen skal efter stk. 1 ske inden rimelig tid  

 efter, at køberen har fået kendskab til retten eller kravet eller burde have  

 fået et sådant kendskab.
 Artiklen indeholder ingen bestemmelser om den tid, inden for hvilken  

 reklamationen senest skal ske. 2-årsfristen efter artikel 39, stk. 2, gælder  

 således ikke i disse tilfælde.
Efter stk. 2 kan sælgeren ikke påberåbe sig, at reklamation ikke er  

 sket, hvis han kendte tredjemands ret eller krav.
Derimod kan sælgeren gøre  

 gældende, at reklamation ikke er sket inden rimelig tid, hvis han ikke har  

 kendt den ret eller det krav, som er blevet gjort gældende, selv om han burde  

 have kendt retten eller kravet.
Til artikel 44 Efter artikel 39, stk. 1, og artikel 43, stk. 1, skal køberen reklamere  

 inden rimelig tid, efter at han er blevet opmærksom på eller burde være  

 blevet opmærksom på en faktisk mangel i varen, henholdsvis er blevet eller  

 burde være blevet bekendt med tredjemands ret i eller over varen eller  

 immaterialret eller tredjemands krav.
Virkningen af, at reklamation ikke  

 sker, er normalt den, at køberen mister retten til at gøre manglen eller  

 behæftelsen gældende.
Fra denne regel gælder der efter artikel 40 en  

 undtagelse i de tilfælde, hvor manglen kan henføres til omstændigheder, som  

 sælgeren kendte eller ikke kunne have været uvidende om, men som han ikke har  

 oplyst over for køberen.
Efter artikel 43, stk. 2, gælder der på tilsvarende  

 måde en begrænsning i de tilfælde, hvor sælgeren kendte til tredjemands ret.
Artikel 44 indeholder en bestemmelse om, at køberen på trods af, at  

 reklamation ikke er sket inden rimelig tid, kan kræve afslag i købesummen og  

 erstatning for andet tab end tabt fortjeneste, hvis han har en rimelig  

 begrundelse for, at han ikke har reklameret.
Denne bestemmelse blev indsat i  

 konventionen under diplomatkonferencen i Wien, som et led i et kompromis,  

 hvor også 2-årsfristen for reklamationer på grund af faktiske mangler blev  

 indført.
Bestemmelsen i artikel 39, stk. 2, om 2-årsfristen bliver ikke fraveget af  

 artikel 44. Artikel 44 kan anvendes, når køberen ganske vist er blevet  

 opmærksom på, at der foreligger en mangel ved varen, men hvor han tager fejl  

 af spørgsmålet om manglens betydning og derfor ikke reklamerer.
Hvis det  

 senere viser sig, at manglen var af betydning, kan køberen med henvisning til  

 artikel 44 gøre de beføjelser gældende, som opregnes i bestemmelsen.
Dette  

 kan også tænkes at ske i visse situationer, hvor køberen ikke har anført  

 manglens karakter tilstrækkeligt klart.
Afsnit III Købers beføjelser i tilfælde af sælgers misligholdelse I afsnit III af kapitel II behandles køberens beføjelser i tilfælde af  

 sælgerens misligholdelse.
I afsnittet behandles beføjelserne i tilfælde  

 af sælgerens forsinkelse og i tilfælde af mangler ved varen under eet.  

 Beføjelserne skal desuden kunne gøres gældende ved andre former for  

 misligholdelse fra sælgerens side, f.eks. hvis denne ikke opfylder nogle af  

 sine biforpligtelser.
Bestemmelserne i afsnittet er ikke systematisk opdelt i  

 de, som kan finde anvendelse ved sælgerens forsinkelse, og de som kan finde  

 anvendelse ved mangler.
Tværtimod gælder de fleste bestemmelser både for  

 forsinkelse og mangler.
Visse beføjelser kan dog kun gøres gældende, hvis der  

 foreligger en mangel.
Uafhængig af misligholdelsens karakter kan køberen kræve, at sælgeren  

 opfylder sine forpligtelser, fastsætte en vis frist for opfyldelsen eller  

 hæve købet, hvis misligholdelsen er væsentlig.
Bestemmelserne om  

 skadeserstatning, som der henvises til i afsnittet, gælder også for alle  

 slags misligholdelser.
Hvis varen lider af en mangel, har køberen desuden ret  

 til at kræve, at sælgeren afhjælper manglen eller foretager omlevering.
Hvis  

 varen lider af en mangel, kan køberen også kræve forholdsmæssigt afslag i  

 købesummen.
Konventionen indeholder desuden andre bestemmelser, som er af  

 betydning for bedømmelsen af køberens stilling i tilfælde af sælgerens  

 misligholdelse.
Sådanne bestemmelser findes i kapitel V, der  

 indeholder fælles bestemmelser om sælgerens og køberens forpligtelser.
I  

 kapitel V behandles bl.a. anteciperet misligholdelse, erstatning,  

 ansvarsfrihedsgrunde, virkningerne af en ophævelse og opbevaring af varen.
Konventionen indeholder visse bestemmelser om forholdet mellem de  

 forskellige misligholdelsesbeføjelser.
Efter artikel 45, stk. 2, mister  

 køberen ikke retten til at kræve erstatning ved at gøre andre  

 misligholdelsesbeføjelser gældende.
Bestemmelsen, som i dansk ret kan  

 opfattes som en selvfølgelighed, tager sigte på at fastlægge forholdene i  

 anglo-amerikanske retssystemer.
Efter artikel 47, stk. 2, gælder det, at hvis  

 køberen har fastsat en frist for opfyldelse af sælgerens forpligtelser, kan  

 køberen ikke, mens denne frist løber, gøre andre misligholdelsesbeføjelser  

 gældende.
Han kan dog kræve erstatning på grund af forsinkelse med  

 opfyldelsen.
Efter artikel 48 gælder det, at sælgeren efter tidspunktet for  

 leveringen på egen bekostning kan afhjælpe mangler ved sin opfyldelse.  

 Afhjælpning kan resultere i, at køberen ikke kan hæve købet.
Endelig kan  

 visse af misligholdelsesbeføjelserne kun gøres gældende, hvis sælgerens  

 misligholdelse er væsentlig.
Det er efter artikel 46, stk. 2, tilfældet for  

 så vidt angår krav om omlevering, og efter artikel 49 som hovedregel også for  

 så vidt angår ophævelse.
Betingelserne for, at gøre disse beføjelser  

 gældende, kan indebære, at køberens valg af misligholdelsesbeføjelser  

 begrænses.
Til artikel 45 Artikel 45 indeholder en oversigt over de beføjelser, som  

køberen kan gøre gældende i tilfælde af sælgerens misligholdelse.
I  

 artiklen angives det ikke, ved hvilken slags misligholdelse eller under  

 hvilke betingelser de forskellige beføjelser kan gøres gældende.
Dette  

 fremgår af de følgende artikler i afsnittet og andre bestemmelser i  

 konventionen.
Betingelserne for skadeserstatningsbeføjelsen fremgår ikke udtrykkeligt af  

 nogen bestemmelse i konventionen.
I artikel 45 angives det, at køberen kan  

 kræve skadeserstatning i overensstemmelse med artiklerne 74-77. I disse  

 artikler opregnes imidlertid kun, hvilke tabsposter erstatningen skal  

 omfatte.
Det fremgår dog af artikel 79, at en part ikke er ansvarlig for, at  

 han ikke opfylder nogle af sine forpligtelser, hvis han beviser, at dette  

 beroede på en hindring uden for hans kontrol.
I artiklen præciseres det  

 yderligere, hvilken karakter en sådan hindring skal have, for at den kan  

 medføre ansvarsfrihed.
Denne bestemmelse begrænser derfor  

 skadeserstatningsforpligtelsen.
Når disse bestemmelser sammenholdes, fremgår  

 det således, at sælgeren har pligt til at betale skadeserstatning uafhængig  

 af culpa, og at erstatningspligten begrænses af bestemmelsen om virkningen af  

 en hindring, der ligger uden for sælgerens kontrol.
Til artikel 46 Artikel 46 vedrører køberens ret til at kræve naturalopfyldelse,  

 herunder krav på omlevering og afhjælpning af mangler.
Efter stk. 1 har køberen ret til at kræve, at sælgeren skal opfylde  

 sine forpligtelser.
Bestemmelsen gælder samtlige forpligtelser, ikke bare  

 forpligtelsen til at levere varen.
Køberen kan således kræve, at sælgeren  

 leverer en vare, som slet ikke er leveret, eller at han skal levere den del  

 af en vare, som er udeblevet.
Han kan også kræve, at sælgeren foretager  

 foranstaltninger, som er nødvendige for, at varen skal kunne leveres.
Artikel 46 må ses på baggrund af artikel 28 om dom til naturalopfyldelse.  

 En sammenligning af de to artikler viser, at en domstol ikke har pligt til at  

 give dom til naturalopfyldelse, hvis den ikke ville have gjort dette ved et  

 tilsvarende køb, som er underkastet den nationale købelovgivning.
På den  

 anden side har en domstol pligt til at give dom til naturalopfyldelse, hvis  

 den ville have givet en sådan dom ved et nationalt køb.
Køberen kan ikke kræve, at sælgeren opfylder sine forpligtelser, hvis  

 køberen har gjort et krav gældende, som er uforeneligt med et krav om  

 naturalopfyldelse.
Sådanne uforenelige krav kan bestå i, at køberen har hævet  

 købet efter artikel 49, eller at han har krævet forholdsmæssigt afslag i  

 købesummen efter artikel 50. Krav på erstatning for det tab, som er en følge  

 af, at sælgeren ikke har leveret varen til tiden, kan ikke anses for at være  

 uforeneligt med et krav på naturalopfyldelse.
Det samme gælder krav på en  

 aftalt konventionalbod ved forsinkelse.
I stk. 2 behandles spørgsmålet om omlevering.
Køberen kan  

 kræve omlevering, hvis varen er blevet leveret, men viser sig at have en  

 væsentlig mangel.
Hvorvidt manglen skal anses for væsentlig, bedømmes på  

 grundlag af artikel 25. Hvis manglen består i, at en del af varen ikke er  

 leveret, eller ikke er i overensstemmmelse med aftalen, gælder det i medfør  

 af artikel 51, at bl.a. artikel 46 skal anvendes på denne del af varen.
 Køberen må fremsætte sit krav om omlevering enten i forbindelse med, at  

 han reklamerer over manglen i overensstemmelse med reglerne i artikel 39,  

 eller inden rimelig tid efter en sådan reklamation.
Efter stk. 3 kan køberen også kræve, at sælgeren afhjælper en  

 mangel.
Det er ikke en betingelse for afhjælpning, at manglen er  

 væsentlig.
I stedet er det en betingelse, at et krav om afhjælpning ikke er  

 urimeligt, idet samtlige omstændigheder skal tages i betragtning.
Ved  

 internationale køb kan et sådant krav være urimeligt, hvis manglen er af en  

 sådan karakter, at køberen selv kan lade manglen afhjælpe, i stedet for at en  

 fjernt beliggende sælger skal sende en reparatør til stedet, eller hvis  

 manglen er ubetydelig i forhold til omkostningerne ved at afhjælpe den.  

 Køberen kan i så fald blive tvunget til at nøjes med et forholdsmæssigt  

 afslag i købesummen eller skadeserstatning.
 Et krav om afhjælpning må også fremsættes i forbindelse med en reklamation  

 efter artikel 39 eller inden rimelig tid derefter.
Det fremgår af artikel 47, at køberen kan fastsætte en rimelig frist for  

 omlevering og afhjælpning.
Hvis omlevering ikke sker inden denne frist, er  

 betingelserne opfyldt for at hæve købet efter artikel 49. Dette følger af, at  

 der kun kan kræves omlevering, hvis manglen er væsentlig.
Artikel 47 medfører  

 derimod ikke nødvendigvis, at køberen kan hæve købet, hvis sælgeren ikke  

 afhjælper manglen inden for fristen.
Der kan i denne situation kun ske  

 ophævelse, hvis manglen er væsentlig.
Den omstændighed, at fristen er  

 udløbet, indebærer ikke, at en ubetydelig mangel derved bliver væsentlig.  

 Derimod kan det ved bedømmelsen af væsentligheden af misligholdelsen også som  

 en relevant omstændighed tages i betragtning, at afhjælpningen ikke er sket  

 inden for den fastsatte frist.
Til artikel 47 Efter artikel 47, stk. 1, kan køberen fastsætte en rimelig  

 frist, inden for hvilken sælgeren skal opfylde sine forpligtelser.
En  

 tilsvarende regel findes ikke i købeloven.
Bestemmelsen er generelt  

 formuleret.
I de tilfælde, hvor sælgerens opfyldelse ikke sker inden fristen,  

 findes der imidlertid kun bestemmelser om misligholdelsesbeføjelser i artikel  

 49, stk. 1, litra b, som gælder i de tilfælde, hvor der ikke sker levering.
 Ved fortolkningen af anvendelsesområdet for bestemmelsen om frist, bør det  

 tages i betragtning, at der under diplomatkonferencen blev fremlagt forslag  

 om tillige at knytte misligholdelsesbeføjelser til fristbestemmelsen for så  

 vidt angår spørgsmålet om mangler, hvilket imidlertid blev forkastet af  

 konferencen.
Muligheden for at fastsætte en frist for opfyldelsen, tager sigte på at  

 skabe klarhed i spørgsmålet om, hvornår aftalen kan hæves på grund af  

 væsentlig forsinkelse, idet parterne ofte har forskellig opfattelse af  

 spørgsmålet om, hvornår en forsinkelse bliver væsentlig.
Køberen kan efter  

 konventionen skabe klarhed om dette ved at fastsætte en frist, inden for  

 hvilken opfyldelsen senest skal ske.
For at fristen skal kunne opfylde denne  

 funktion, må den være bestemt således, at det klart fremgår, hvornår tiden  

 udløber.
Endvidere må den fastsatte frist være rimelig.
Under hensyn til, at  

 fristen tager sigte på at skabe klarhed i spørgsmålet om, hvornår  

 forsinkelsen er væsentlig, skal fristens rimelighed bedømmes under  

 hensyntagen til, at den omstændighed, at køberen benytter sig af muligheden  

 for at fastsætte en frist, ikke bør føre til, at en uvæsentlig forsinkelse  

 danner grundlag for en ophævelse.
Efter stk. 2 kan en køber, som har fastsat en frist, ikke mens  

 fristen løber, gøre nogen misligholdelsesbeføjelse gældende.
Hvis køberen  

 fastsætter en frist, indebærer dette samtidig, at han derved har accepteret,  

 at opfyldelsen sker inden for fristen.
Bestemmelsen tager sigte på at beskytte en sælger, som i anledning af  

 fristens fastsættelse påtager sig omkostningskrævende foranstaltninger for at  

 opfylde aftalen inden for fristen.
Der foreligger ikke behov for en sådan  

 beskyttelse, hvis sælgeren meddeler, at han ikke vil kunne opfylde aftalen  

 inden for den frist, som er fastsat.
Det fremgår ikke af bestemmelsen, om køberen, mens fristen løber, kan gøre  

 misligholdelsesbeføjelser gældende i anledning af andre misligholdelser, end  

 den som foranledigede fastsættelsen af fristen.
Det er imidlertid klart, at  

 køberen, selv om opfyldelse sker, mens fristen løber, kan gøre gældende, at  

 varen lider af en mangel.
Den omstændighed, at køberen fastsætter en frist, må ikke opfattes  

 således, at køberen derved afstår fra muligheden for at kræve erstatning for  

 det tab, der er en følge af sælgerens forsinkelse.
Dette er for en sikkerheds  

 skyld medtaget i stk. 2, sidste punktum.
Til artikel 48 Efter artikel 48 kan sælgeren efter leveringstidspunktet på  

 egen bekostning afhjælpe mangler ved varen eller enhver misligholdelse  

 fra hans side.
Dette kan ske, hvis afhjælpningen ikke medfører urimelig  

 ulempe for køberen eller skaber usikkerhed for køberen om, hvorvidt sælgeren  

 vil betale erstatning for de udgifter, som køberen allerede kan have haft.
Artiklen gælder for afhjælpning efter leveringstidspunktet.  

 Bestemmelsen skal ses som et supplement til artikel 37, som gælder for  

 afhjælpning før leveringstidspunktet.
I begge tilfælde er det det aftalte  

 tidspunkt for leveringen og ikke det faktiske leveringstidspunkt, der sigtes  

 til.
 Efter bestemmelsen har sælgeren således mulighed for at afhjælpe sin  

 manglende opfyldelse af de forpligtelser, som påhviler ham ifølge aftalen.  

 Afhjælpning i denne forstand må f.eks. anses at omfatte, at sælgeren tilbyder  

 omlevering i en situation, hvor han ikke ville have pligt hertil.
For at sælgeren skal have ret til at afhjælpe en mangel ved sin  

 opfyldelse, må afhjælpningen dog kunne ske uden urimelig forsinkelse for  

 køberen.
Denne tidsfrist skal regnes fra det tidspunkt, hvor køberen  

 reklamerede over manglen.
Hvad der skal forstås ved rimeligt i den konkrete  

 situation beror bl.a. på varens art.
Er der f.eks. tale om en vare, som er  

 tilvirket specielt til køberen, og som sælgeren ikke kan udnytte på anden  

 måde, må det antages, at sælgeren skal kunne gøre flere forsøg på at afhjælpe  

 manglen.
Det er også en betingelse, at afhjælpningen kan ske uden, at den  

 påfører køberen en urimelig ulempe.
Køberen behøver således normalt  

 ikke finde sig i afhjælpning, hvis sælgerens forsøg bevirker omfattende  

 afbrydelser i køberens virksomhed, f.eks. hvis hele produktionslinjen må  

 stoppes adskillige gange, fordi sælgeren ønsker at afhjælpe en mangel i en  

 maskine, der indgår i produktionslinjen.
I bestemmelsen er der tillige taget hensyn til, at sælgerens forsøg på at  

 afhjælpe manglen kan bevirke, at der påføres køberen udgifter.
At dette  

 bliver tilfældet, udelukker imidlertid ikke sælgerens ret til at afhjælpe  

 manglen.
Derimod må forsøgene på at afhjælpe manglen ikke indebære en risiko  

 for køberen for, at han ikke får erstatning for sådanne udgifter.
Hvis der  

 foreligger en sådan risiko, og sælgeren ikke kan fjerne tvivlen i så  

 henseende f.eks. ved at stille sikkerhed for en eventuel erstatning, kan  

 køberen nægte sælgeren at udnytte sin mulighed for at afhjælpe manglen.
Den omstændighed, at en mangel vedrører en væsentlig komponent i varen, og  

 at manglen, hvis den ikke afhjælpes, udgør en væsentlig misligholdelse,  

 udelukker ikke i sig selv sælgerens afhjælpningsret.
Hvis afhjælpning kan  

 ske, som det fremgår af bestemmelsen, f.eks. ved at en fejlagtig del  

 erstattes med en ny del, berøves køberen ikke i væsentlig grad det, som han  

 har ret til at forvente efter aftalen, og der foreligger således ikke en  

 sådan væsentlig misligholdelse, som efter artikel 25 er en betingelse for, at  

 købet kan hæves.
Ved bedømmelsen af, om en mangel er væsentlig, bør der  

 således tages hensyn til sælgerens tilbud om afhjælpning i form af reparation  

 eller omlevering.
Efter stk. 2 har køberen pligt til at besvare sælgerens spørgsmål,  

 om hvorvidt køberen vil acceptere opfyldelse inden for en vis nærmere angiven  

 tid.
Besvares spørgsmålet ikke, kan køberen ikke afvise en opfyldelse, som  

 sker inden for den tidsfrist, som sælgeren har angivet i forbindelse med sin  

 opfordring, ligesom køberen ikke kan gøre nogen misligholdelsesbeføjelse  

 gældende, som er uforenelig med sælgerens opfyldelse.
Køberen kan således  

 f.eks. ikke hæve købet eller kræve forholdsmæssigt afslag i købesummen, inden  

 resultatet af sælgerens afhjælpningsforsøg foreligger inden udløbet af den  

 frist, som sælgeren har angivet.
 Hvis sælgeren ikke spørger køberen, om denne vil acceptere opfyldelse, men  

 i stedet meddeler, at han vil opfylde sin forpligtelse inden for en vis  

 nærmere angiven frist, har en sådan meddelelse samme virkning som en  

 opfordring efter stk. 2, hvilket fremgår af stk. 3.
 Efter stk. 4 bærer sælgeren risikoen for, at en opfordring eller  

 meddelelse efter stk. 2 og 3, er kommet frem til køberen, idet de først får  

 virkning fra dette tidspunkt.
Til artikel 49 I artikel 49 behandles køberens ret til at hæve købet på grund  

 af sælgerens misligholdelse, samt de tilfælde hvor køberen mister adgangen  

 til at hæve købet.
Efter stk. 1, litra a, kan køberen hæve købet, hvis sælgerens manglende  

 opfyldelse af sine forpligtelser efter aftalen eller konventionen må anses  

 for at udgøre en væsentlig misligholdelse.
Bestemmelsen er generel og gælder  

 alle former for misligholdelse fra sælgerens side, ikke kun forsinkelse med  

 leveringen og mangler ved varen.
Det fremgår af artikel 25, hvornår en  

 misligholdelse skal anses for at være væsentlig.
I bemærkningerne til artikel  

 48 er det tillige anført, at der ved væsentlighedsbedømmelsen skal tages  

 hensyn til, om sælgeren har tilbudt at afhjælpe manglen ved reparation eller  

 omlevering.
Foreligger der en væsentlig misligholdelse, kan købet hæves  

 straks, uden at køberen behøver at fastsætte en tidsfrist herfor.
Domstolene  

 vil heller ikke kunne indrømme sælgeren henstand med ophævelsen, hvilket der  

 er adgang til efter købelovgivningen i visse lande.
Det fremgår af stk. 1, litra b, at køberen også kan hæve købet,  

 hvis sælgeren ikke leverer varen inden for den tidsfrist, som køberen kan  

 have fastsat efter artikel 47, stk. 1, eller hvis sælgeren meddeler, at han  

 ikke vil levere varen inden tidsfristen.
Denne bestemmelse gælder kun i de  

 tilfælde, hvor varen ikke er leveret, men ikke i tilfælde, hvor varen leveres  

 for sent, eller hvor den leverede vare lider af en mangel.
Artikel 72  

 indeholder en bestemmelse om ophævelse på grund af forventet misligholdelse.
 Ophævelse skal efter artikel 26 ske ved en meddelelse til modparten.
I stk. 2 behandles bortfald af retten til at hæve.
Hensigten  

 med bestemmelsen er, at der inden for kort tid skabes klarhed i spørgsmålet  

 om, hvad der skal ske, når der foreligger en væsentlig misligholdelse fra  

 sælgerens side.
Efter konventionen bortfalder adgangen til at hæve købet,  

 hvis dette ikke sker inden rimelig tid.
I bestemmelsen behandles spørgsmålet  

 om, fra hvilket tidspunkt fristen skal regnes.
Hvis varen leveres for sent, skal køberen hæve købet inden rimelig  

 tid efter, at han er blevet bekendt med, at levering har fundet sted.  

 Køberen mister således ikke retten til at hæve købet, sålænge sælgeren  

 overhovedet ikke har præsteret sin ydelse.
Dette indebærer bl.a., at retten  

 til at hæve ved aftaler om successiv levering kan falde bort for så vidt  

 angår de enkelte delleverancer, når de er opfyldt, men at en eventuel ret i  

 medfør af artikel 73, stk. 3, til at hæve hele aftalen først falder bort, når  

 den sidste delleverance er leveret.
 Det kan følge af artikel 48, stk. 2 og 3, at køberen, ved ikke at reagere  

 på sælgerens spørgsmål om, hvorvidt køberen på trods af forsinkelsen vil  

 acceptere, at levering finder sted eller ikke reagere på en tilsvarende  

 meddelelse, mister retten til at hævet købet, hvis opfyldelse sker inden den  

 angivne frist.
Ved andre misligholdelser fra sælgerens side end forsinket levering, skal  

 købet efter litra b hæves inden rimelig tid efter, at køberen har fået  

 eller burde have fået kendskab til misligholdelsen.
Bestemmelsen gælder  

 f.eks. mangler ved varen.
Hvis en sådan mangel burde være blevet opdaget ved  

 en undersøgelse af varen i overensstemmelse med artikel 38, bortfalder retten  

 til at hæve købet, hvis der ikke gives meddelelse om ophævelse inden rimelig  

 tid efter undersøgelsen.
Den rimelige tid, som er nævnt i artikel 49, er  

 imidlertid i dette tilfælde længere end den tid, inden for hvilken  

 reklamation på grund af manglen skal ske.
Bestemmelsen gælder også for andre misligholdelser fra sælgerens side  

 f.eks. en pligt efter aftalen eller konventionen til at afhjælpe mangler  

 eller til at montere eller installere varen.
Det bør bemærkes, at  

 bestemmelsen alene gælder bortfald af retten til at hæve aftalen, og at en  

 sådan ret efter stk. 1 alene kan foreligge, hvis sælgerens misligholdelse er  

 væsentlig.
 Efter stk. 2, litra b, ii, bortfalder retten til at hæve aftalen  

 endvidere, hvis den ikke gøres gældende inden rimelig tid efter udløbet af en  

 yderligere frist, som køberen har fastsat i henhold til artikel 47, stk. 1,  

 eller efter at sælgeren har meddelt, at han ikke vil opfylde sine  

 forpligtelser inden den yderligere frist.
 Endelig fremgår det af litra b, iii, at retten til at hæve købet  

 også bortfalder, hvis ophævelse ikke sker inden rimelig tid efter udløbet af  

 en tid, som sælgeren har angivet i henhold til artikel 48, stk. 2 eller 3.
Til artikel 50 Artikel 50 vedrører køberens ret til forholdsmæssigt afslag i  

 købesummen.
Efter bestemmelsen har køberen ret til forholdsmæssigt afslag i  

 købesummen, der udregnes efter værdien af den faktisk leverede vare på  

 leveringstidspunktet og den værdi, som en tilsvarende mangelfri vare ville  

 have haft på dette tidspunkt.
Køberen har ret til forholdsmæssigt afslag,  

 uanset om manglen er væsentlig eller ej.
Det fremhæves udtrykkeligt i  

 bestemmelsen, at forholdsmæssigt afslag også kan gøres gældende, selv om  

 betaling for varen allerede har fundet sted.
Køberen har ikke ret til forholdsmæssigt afslag, i det omfang sælgeren  

 allerede har afhjulpet manglen.
Det samme gælder, hvis sælgeren har tilbudt  

 at afhjælpe manglen, men køberen har afvist tilbudet.
Henvisningen til  

 artiklerne 37 og 48 tilkendegiver, at køberen kun mister retten til  

 forholdsmæssigt afslag i de situationer, hvor sælgeren har haft ret til at  

 afhjælpe manglen.
Det er endvidere en betingelse for, at køberen skal miste  

 retten til forholdsmæssigt afslag, at sælgerens afhjælpningsforsøg lykkes.  

 Hvis forsøgene kun lykkes delvist, vil der kunne blive tale om  

 forholdsmæssigt afslag i det omfang, hvor der selv efter afhjælpningen  

 fortsat foreligger en mangel ved varen.
 Reglerne om forholdsmæssigt afslag svarer stort set til købelovens regler  

 herom.
Til artikel 51 Hvis sælgeren kun leverer en del af varen, eller hvis kun en del af  

 den er i overensstemmelse med aftalen, følger det af artikel 51, at  

 bestemmelserne i artiklerne 46-50 skal anvendes på den del, som ikke er  

 leveret, eller som ikke er mangelfri.
Hvis kun en del af varen er leveret,  

 vil køberen således kunne gøre misligholdelsesbeføjelser gældende for så vidt  

 angår sælgerens forsinkelse vedrørende den del af varen, som ikke er leveret.  

 Tilsvarende hvis en del af den leverede vare lider af en mangel, vil køberen  

 kunne gøre misligholdelsesbeføjelser gældende for så vidt angår manglerne  

 vedrørende denne del af varen.
Bestemmelsen har først og fremmest til hensigt  

 at gøre det klart, at købet kan hæves delvist.
I stk. 2 behandles spørgsmålet om, hvorvidt køberen kan hæve købet  

 i dets helhed, hvis en del af varen ikke leveres eller lider af en mangel.  

 Ophævelse af købet i dets helhed, kan komme på tale, hvis misligholdelsen er  

 væsentlig med hensyn til hele købet.
Den omstændighed, at køberen har fastsat  

 en yderligere frist til levering af den del, som ikke er leveret, medfører  

 ikke, at han kan hæve købet i dets helhed med den begrundelse, at leveringen  

 af det, som endnu ikke er leveret, ikke sker inden den fastsatte yderligere  

 frist, når dette ikke i sig selv udgør en væsentlig misligholdelse med hensyn  

 til hele købet.
Der findes ikke tilsvarende regler i købeloven.
På den anden side har  

 konventionen ikke en bestemmelse svarende til købelovens § 50 om  

 kvantitetsmangler.
Til artikel 52 I artikel 52 behandles de tilfælde, hvor sælgeren leverer  

 varen før den aftalte leveringstid, eller leverer en større mængde  

 af varen, end den der følger af aftalen.
Det fremgår af stk. 1, at  

 køberen ikke har pligt til at tage imod levering før det aftalte  

 leveringstidspunkt.
Det må bero på en fortolkning af aftalen, hvorvidt den  

 skal anses for at indeholde en bestemmelse, der vedrører det tidligste  

 tidspunkt, hvor varen kan leveres.
Bestemmelsen kan f.eks. ikke anvendes,  

 hvis varen efter aftalen skal leveres senest på et bestemt tidspunkt, men  

 hvor der ikke er angivet det tidligste tidspunkt for levering.
Køberens ret til at afvise varen er ikke afhængig af, at han påviser, at  

 det vil være ubelejligt for ham at tage imod levering af varen før det  

 aftalte leveringstidspunkt.
Køberen har efter bestemmelsen ikke ret til at  

 hæve købet på grund af, at varen erlægges for tidligt.
 Bestemmelsen hindrer ikke sælgeren i at levere den afviste vare, når tiden  

 for leveringen indtræffer.
Stk. 2 gælder i de tilfælde, hvor sælgeren leverer en større mængde af  

 varen, end den der følger af aftalen.
Bestemmelsen kan ikke anvendes, hvis  

 den mængde, som sælgeren tilbyder, ligger inden for det spillerum, som kan  

 følge af aftalen.
Hvis sælgeren leverer en større mængde end det, som køberen har pligt til  

 at tage imod, kan køberen som hovedregel ikke afvise hele partiet, men kun  

 den overskydende del.
I visse situationer kan forholdene imidlertid være  

 sådanne, at køberen ikke kan afvise bare en del af varen.
Dette er f.eks.  

 tilfældet, hvis der kun findes eet transportdokument for hele partiet.
Hvis  

 sælgerens handlinger under sådanne forhold udgør en væsentlig misligholdelse,  

 kan køberen afvise hele partiet.
Hvis køberen på den anden side vil tage imod  

 den mængde, som følger af aftalen, og derfor også er nødt til at tage imod  

 den overskydende del og derved bliver pådraget omkostninger, har køberen ret  

 til erstatning for disse omkostninger efter bestemmelserne om varens  

 opbevaring i artiklerne 85-88.
Hvis køberen vælger at tage imod den overskydende mængde, som ville kunne  

 afvises, skal køberen også betale for denne mængde.
Efter stk. 2 skal prisen  

 beregnes i overensstemmelse med den pris, der i øvrigt gælder efter aftalen.
 Købeloven indeholder ingen særlige bestemmelser om sælgerens levering før  

 tiden eller levering af en større mængde end aftalt.
Kapitel III Køberens pligter Kapitlet om køberens pligter er bygget op efter samme mønster som kapitel  

 II om sælgerens pligter.
Først behandles køberens forpligtelse til at betale  

 for varen (artiklerne 54-59), og derefter køberens forpligtelse til at hente  

 eller modtage varen, og til at foretage en sådan medvirken, som er nødvendig,  

 for at sælgeren skal kunne opfylde sine forpligtelser efter aftalen (artikel  

 60). Efter disse bestemmelser behandles retsvirkningerne af køberens  

 misligholdelser (artiklerne 61-65). Også når det drejer sig om køberens  

 misligholdelser, behandles beføjelserne ved de forskellige misligholdelser i  

 sammenhæng.
Bestemmelserne om misligholdelsesbeføjelserne i dette kapitel  

 suppleres af de fælles bestemmelser om sælgerens og køberens forpligtelser i  

 kapitel V.
Til artikel 53 I denne artikel fastslås det, at køberen har pligt til at betale  

 for varen, og til at tage imod levering, således som det er  

 fastsat i aftalen eller følger af konventionen.
For så vidt angår den  

 sidstnævnte forpligtelse, anvendes udtrykket »take delivery« i  

 konventionen.
Denne forpligtelse bør holdes adskilt fra køberens forpligtelse  

 til at modtage varen, som i konventionen beskrives med udtrykket »take  

 over the goods«.
Køberens forpligtelse til at tage imod levering  

 omfatter efter artikel 60 dels forpligtelsen til at modtage varen, dels en  

 forpligtelse til at udføre de handlinger, som med rimelighed kan forventes af  

 ham, for at sælgeren skal kunne levere varen.
Afsnit I Købesummens betaling Til artikel 54 Køberens forpligtelse til at betale for varen fremgår af artikel 53.  

Artikel 54 fastslår videre, at forpligtelsen til at betale for varen  

 også omfatter sådanne forberedende foranstaltninger, som er nødvendige for,  

 at betaling skal kunne ske.
Det kan være spørgsmålet om at åbne remburs,  

 ansøge om en bankgaranti eller om tilladelse til at udføre det pågældende  

 beløb, at anmode om valuta til betalingen eller at foretage andre  

 foranstaltninger, som er en forudsætning ifølge lovgivningen eller andre  

 bestemmelser.
Det er en følge af bestemmelsen, at en undladelse af at foretage sådanne  

 foranstaltninger i tide vil være en misligholdelse af forpligtelsen til at  

 betale for varen og ikke blot forventet misligholdelse.
Sælgeren kan dog  

 efter artikel 63, fastsætte en yderligere frist, inden for hvilken køberen  

 skal opfylde sine forpligtelser.
Denne mulighed foreligger således også med  

 forsinkelse med de eventuelle foranstaltninger, der er en forudsætning for,  

 at betalingen skal kunne finde sted.
Under hensyn til, at en misligholdelse  

 af forpligtelsen til at betale for varen normalt må anses for at være en  

 væsentlig misligholdelse, kan ophævelse komme på tale, hvis opfyldelsen ikke  

 sker inden for den frist, som sælgeren har fastsat.
 Købelovens § 28 svarer i et vist omfang til bestemmelsen i artikel 54.
Til artikel 55 Artikel 55 vedrørende spørgsmålet om, hvilken pris køberen skal  

 betale, hvis prisen ikke er blevet aftalt enten udtrykkeligt eller  

 stiltiende, og aftalen heller ikke indeholder nogen anvisning om, på hvilken  

 måde prisen skal fastsættes.
I bestemmelsen forudsættes det, at der er indgået en gyldig aftale, uden  

 at prisen eller beregningsmåden følger af aftalen.
Udtrykket »aftale er  

 indgået på gyldig måde« indebærer en henvisning til artikel 14. I denne  

 bestemmelse angives, hvornår et forslag om at indgå en aftale er  

 tilstrækkeligt præcist til at kunne udgøre et tilbud.
Blandt betingelserne  

 nævnes, at forslaget udtrykkeligt eller stiltiende skal fastsætte prisen  

 eller give en anvisning på, hvordan prisen skal fastsættes.
Artikel 14 er ikke bindende for en stat, som har taget forbehold  

 vedrørende del II af konventionen.
Under hensyn til, at visse stater,  

 herunder Danmark, Finland, Norge og Sverige har til hensigt at tage eller har  

 taget et sådant forbehold, er artikel 55 udtryk for, at man i disse stater  

 accepterer, at en aftale kan komme i stand, selv om den ikke indeholder noget  

 om prisen.
I stater, som ikke har taget et sådant forbehold, vil dette  

 tilsyneladende ikke blive tilfældet, og det må derfor antages, at man i en  

 sådan stat kan komme frem til, at der ikke er afsluttet nogen gyldig aftale.
Hvis aftalen er gyldig, skal parterne anses for at have henvist til den  

 almindelige pris på tidspunktet for aftalens indgåelse for varer, som er  

 solgt under nogenlunde samme omstændigheder, som de der gælder for den  

 pågældende handel.
En sælger, som derimod vil forbeholde sig retten til i  

 stedet at opkræve den pris, der er almindelig på tidspunktet for leveringen,  

 må således forbeholde sig dette i aftalen.
 I modsætning til konventionen indeholder købeloven ikke en tilsvarende  

 præcisering af prisen for varen, idet køberen efter købelovens § 5 skal  

 betale den pris, som sælgeren kræver, for så vidt det ikke kan anses for  

 ubilligt, når prisen ikke er aftalt.
Til artikel 56 Hvis prisen skal beregnes på grundlag af varens vægt, skal nettovægten  

 ifølge denne artikel i tvivlstilfælde lægges til grund ved beregningen.
 En tilsvarende regel findes i købelovens § 8.
Til artikel 57 Artikel 57 præciserer det sted, hvor købesummen skal betales.
Den  

 får betydning dels ved spørgsmålet om, hvem der skal bære følgerne af, at de  

 midler, som anvendes ved betalingen, slet ikke kommer frem til det sted, hvor  

 betalingen skal ske, eller ikke kommer frem til tiden, dels ved spørgsmålet  

 om, hvem der skal bære de forøgede omkostninger ved, at der sker en ændring  

 for så vidt angår betalingsstedet.
Det fremgår af stk. 1, at parterne kan aftale det sted, hvor  

 betalingen skal ske.
Dette følger også af artikel 6. På dette punkt kan der  

 imidlertid være anledning til at understrege bestemmelsens deklaratoriske  

 karakter, bl.a. fordi sælgeren ofte, ved i en faktura at opgive en bestemt  

 betalingsplads f.eks. en vis konto i en bank, må anses for at have  

 accepteret, at betaling sker på den pågældendes konto.
Hvis betaling ikke skal ske på noget andet sted, skal den efter stk. 1,  

litra a, ske der, hvor sælgeren har sit forretningssted.
Det fremgår  

 af artikel 10, at hvis sælgeren har flere forretningssteder, hvortil aftalen  

 eller dens opfyldelse har tilknytning, skal det forretningssted, hvortil der  

 foreligger den stærkeste tilknytning, være afgørende.
Ved valget af det  

 afgørende forretningssted skal ikke alene tages hensyn til betalingen, men  

 også til aftalen og dens fuldbyrdelse i sin helhed.
 Under hensyn til, at betalingen skal ske på sælgerens forretningssted, er  

 det køberen, der bærer risikoen for, at betalingsmidlerne bliver bragt til  

 dette sted.
Stk. 1, litra b, fastslår, at betalingen og overgivelsen skal ske  

 på samme sted i de tilfælde, hvor betalingen skal ske samtidig med, at varen  

 eller et dokument, der vedrører denne, overgives til køberen.
Hvis det  

 fremgår af aftalen, at betalingen skal ske mod udlevering af et dokument,  

 medfører bestemmelsen, at betaling skal ske på det sted, hvor dokumentet  

 vedrørende varen overgives til køberen.
Ved remburs sker betaling således  

 normalt på det sted, hvor køberen indløser dokumentet vedrørende varen.
Når  

 sælgeren skal overgive varen til køberen på det sted, hvor køberen har sit  

 forretningssted, mod at køberen indbetaler købesummen til en bank på dette  

 sted, bliver det således sælgeren, som bærer risikoen for, at de pågældende  

 betalingsmidler ikke kan udføres fra det pågældende land.
Hvis sælgerens forretningssted flyttes efter aftalens indgåelse, er det en  

 følge af stk. 2, at køberen har pligt til at foranstalte betalingen på  

 det nye forretningssted.
Hvis der i den forbindelse fremkommer forøgede  

 omkostninger for køberen ved at erlægge betalingen på grund af, at sælgerens  

 forretningssted er blevet flyttet, skal sælgeren imidlertid betale disse  

 forøgede omkostninger.
Det fremgår ikke af bestemmelsen, om køberen skal  

 anses for at være i forsinkelse, hvis han først på et meget sent tidspunkt  

 får oplysning om den ændring, der er sket vedrørende sælgerens  

 forretningssted.
Det følger imidlertid af artikel 80, at sælgeren ikke i  

 sådanne tilfælde, kan gøre misligholdelsesbeføjelser gældende i anledning af,  

 at betalingen sker for sent.
 Købeloven har ikke regler om betalingsstedet, men efter gældsbrevslovens §  

 3 gælder det som et almindeligt princip, at betaling skal ske på  

 fordringshaverens bopæl eller forretningssted, hvis betalingsstedet ikke er  

 aftalt.
Til artikel 58 Artikel 58 vedrører betalingstidspunktet og forholdet mellem  

 betalingen og køberens muligheder for at undersøge varen.
Også for så vidt angår tidspunktet for betalingen er det blevet anset for  

 vigtigt at angive, at bestemmelsen kan fraviges ved aftale.
Følger andet  

 derimod ikke af aftalen, skal parternes ydelser udveksles samtidig.
Køberen  

 skal derfor betale for varen, når sælgeren stiller varen eller dokumenter,  

 som giver deres indehaver ret til at råde over varen, til køberens rådighed.  

 Sker der ikke betaling, kan sælgeren holde varen tilbage.
På den anden side  

 har køberen heller ikke pligt til at betale for varen, inden denne eller de  

 pågældende dokumenter stilles til hans rådighed.
Stk. 2 vedrører det tilfælde, hvor det er en følge af aftalen, at varen  

 skal forsendes.
Når det anføres, at varen skal forsendes, henvises der herved  

 til, at sælgeren i overensstemmelse med aftalen skal eller har ret til at  

 sende varen til køberen.
Derimod omfatter aftalen ikke forsendelse af varen,  

 hvis køberen skal hente den hos sælgeren og selv skal foretage de nødvendige  

 foranstaltninger i forbindelse med transporten.
Det fremgår af stk. 2, at sælgeren ifølge konventionen har ret til at  

 sende varen på en sådan måde, at han selv beholder rådigheden over den under  

 transporten.
Konventionen stiller således ingen hindringer for sælgerens  

 mulighed for at sende varen mod konnossement eller et fragtbrev, der giver  

 sælgeren mulighed for at råde over varen under transporten.
Der foreligger  

 heller ikke en misligholdelse fra sælgerens side, hvis han sender varen mod  

 efterkrav.
Dette indebærer imidlertid ikke, at sælgeren uden holdepunkter i  

 aftalen også har ret til at sende varen på sådanne vilkår, som fører til, at  

 køberen ikke får mulighed for at undersøge den, inden han skal betale for  

 varen.
Dette spørgsmål behandles i stk. 3. Det kan også i andre tilfælde  

 følge af aftalen, at sælgeren ikke har en sådan ret.
Efter stk. 3 har køberen ikke pligt til at betale for varen, inden  

 han har haft mulighed for at undersøge den.
Den aftalte leveringsmåde eller  

 betaling kan imidlertid have en sådan karakter, at køberen ikke har ret til  

 at undersøge varen, før betalingen sker.
Hvis betaling for varen skal ske mod udlevering af transportdokumenter,  

 mens varen er på vej til køberen, har denne ikke ret til at kræve at få  

 mulighed for at undersøge varen, inden betalingen sker.
Det samme vil være  

 tilfældet, hvis betaling i det hele taget skal ske mod konnossement eller et  

 fragtbrev, også selv om dette først skal ske, efter at varen er kommet frem  

 til bestemmelsesstedet.
 Bestemmelserne svarer i det væsentlige til bestemmelserne i købelovens §§  

 14-16 og 71.
Til artikel 59 Efter artikel 59 skal betaling ske på det aftalte tidspunkt,  

 uden at det er nødvendigt, at sælgeren fremkommer med en særlig  

 betalingsanmodning eller iagttager andre formaliteter, for at  

 betalingsforpligtelsen skal indtræde.
Konventionen tilsidesætter således  

 sådanne formaliteter, selv om den lov, som vil skulle anvendes på købet,  

 ellers forudsætter, at foranstaltninger af den anførte slags skal foretages.
 Formålet med bestemmelsen er at forhindre anvendelsen af de regler, som  

 findes i visse retssystemer, der går ud på, at købesummen ikke er forfalden,  

 før sælgeren har fremsat en formel begæring om betaling.
 Der er ikke en bestemmelse i købeloven, som direkte svarer til  

 bestemmelsen, men den svarer i princippet til købelovens § 12.
 Afsnit II.
Modtagelse af levering Til artikel 60 Konventionen indeholder bestemmelser om to af køberens forpligtelser, dels  

 til at betale for varen, dels til at tage imod levering.
Det kan følge af  

 aftalen, at køberen også kan have andre forpligtelser.
Indholdet af disse  

 reguleres ikke i konventionen.
Derimod gælder bestemmelserne om retsfølgerne  

 af køberens misligholdelse også for eventuelt andre forpligtelser, som kan  

 følge af aftalen.
 I artikel 60 anføres det, at køberens forpligtelse til at tage  

 imod levering (take delivery) består dels i at foretage de handlinger,  

 som med rimelighed kan forventes af ham for, at sælgeren skal kunne levere  

 varen, dels i at modtage varen (taking over the goods).
Køberen har efter litra a pligt til at foretage de handlinger,  

 som med rimelighed kan forventes af ham for, at sælgeren skal være i stand  

 til at foretage levering.
Disse forpligtelser vedrører bl.a. de  

 foranstaltninger, som køberen skal foretage for, at varen skal kunne sendes  

 til ham, og som f.eks. kan bestå i at indgå transportaftaler og ansøge om  

 eventuelle tilladelser til eksport og import af varen, i det omfang det  

 følger af aftalen, at det påhviler køberen at ansøge om en sådan tilladelse.  

 Endvidere vedrører køberens forpligtelser også instruktioner og godkendelser,  

 som køberen skal forsyne sælgeren med under tilvirkningen af varen.
Det  

 fremgår af artikel 65, at der gælder særlige regler om specifikationer, som  

 køberen har pligt til at angive.
Forpligtelsen til at modtage varen består i, at køberen skal tage den i  

 sin fysiske besiddelse.
Det er ikke nødvendigt, at køberen selv skal opfylde  

 denne forpligtelse, idet dette også vil kunne ske gennem en repræsentant.
 Købeloven indeholder ikke regler, der svarer til denne  

 konventionsbestemmelse.
Afsnit III Sælgers beføjelser i anledning af købers misligholdelse Afsnit III indeholder bestemmelser om beføjelser i tilfælde af køberens  

 misligholdelse.
I det omfang disse bestemmelser vedrører ophævelse, skal de  

 ses i sammenhæng med artiklerne 72 og 73, som gælder henholdsvis for  

 ophævelse før tidspunktet for aftalens opfyldelse og ophævelse ved successive  

 leveringer, og med artiklerne 81-84 som vedrører retsvirkningerne af  

 ophævelse.
I artikel 71 behandles sælgerens ret til at indstille sin  

 opfyldelse.
Til artikel 61 Artikel 61 er indledningen til afsnittet om de beføjelser, som sælgeren  

 kan gøre gældende i tilfælde af køberens misligholdelse.
Det fremgår af  

stk. 1, at beføjelserne ikke alene kan gøres gældende ved  

 misligholdelse af forpligtelsen til at betale for varen eller at overtage  

 den, men også ved misligholdelse i relation til eventuelle andre  

 forpligtelser.
Disse kan f.eks. følge af aftalen.
De beføjelser, som kan komme på tale, er krav om naturalopfyldelse,  

 ophævelse og erstatning.
Desuden indeholder artikel 65 en bestemmelse om  

 retsvirkningerne af, at køberen ikke har angivet den nødvendige  

 specifikation.
Det fremgår ikke nærmere af afsnittet, hvorledes forholdet er mellem de  

 forskellige beføjelser.
Stk. 2 udgør dog en undtagelse, idet det især  

 med henblik på anglo-amerikansk ret angives, at køberen ikke mister en  

 eventuel ret til at kræve erstatning ved at gøre andre beføjelser gældende.
 Stk. 3 har til formål at præcisere, at eventuelle bestemmelser i national  

 ret om henstand med opfyldelsen ikke skal gælde for køb, der skal bedømmes  

 efter konventionen.
Til artikel 62 Artikel 62 vedrører sælgerens krav på opfyldelse.
Køberens  

 tilsvarende krav omtales i artikel 46. Også artikel 62 skal ses på baggrund  

 af artikel 28 om dom til naturalopfyldelse.
Sælgeren har ret til at kræve betaling, hvis han ikke har gjort en  

 misligholdelsesbeføjelse gældende, som er uforenelig med et sådant krav.
Den  

 sidstnævnte begrænsning gælder især ophævelse.
Hvis sælgeren hæver købet, kan  

 han ikke senere ændre opfattelse og gøre gældende, at han ønsker betaling af  

 købesummen.
Konventionen indeholder ikke den begrænsning, som kan forekomme i  

 visse retssystemer, som går ud på, at sælgeren først kan kræve købesummen  

 betalt, efter at han har gjort sig rimelige anstrengelser for at sælge varen  

 til anden side.
Sælgeren kan også gøre et krav på betaling gældende, hvis han  

 har taget varen i besiddelse i overensstemmelse med artikel 88 og udøver den  

 ret eller opfylder den forpligtelse til at sælge varen, som kan følge af  

 artikel 88.
Sælgeren kan også kræve, at køberen opfylder sin forpligtelse til at tage  

 imod levering af varen.
Dette gælder ligeledes med de begrænsninger, som  

 følger af artikel 28.
 Købeloven regulerer kun sælgerens ret til at kræve, at køberen betaler  

 købesummen eller »træffer de foranstaltninger, hvorpå købesummens  

 betaling beror« jf. købelovens § 28.
Til artikel 63 Efter artikel 63 vil sælgeren kunne fastsætte en frist,  

 inden for hvilken køberen skal opfylde sine forpligtelser på samme måde, som  

 køberen efter artikel 47 kan fastsætte en sådan frist.
Den frist, som sælgeren fastsætter for køberens opfyldelse af sin  

 forpligtelse til at betale for varen eller til at tage imod levering af den,  

 har til formål at danne grundlag for sælgerens ophævelsesadgang, jf. artikel  

 64. Ved at fastsætte en sådan frist skal sælgeren og køberen kunne undgå den  

 uklarhed, som ligger i, at købet ellers kun kan hæves, hvis misligholdelsen  

 er væsentlig.
For at kunne opfylde dette formål må tillægstiden være tydeligt  

 angivet, og det må også stå klart for køberen, at sælgeren har fastsat  

 fristen med henblik på at hæve købet, hvis fristen overskrides.
Det er efter bestemmelsen en betingelse, at den frist, som sælgeren  

 har fastsat, er rimelig, idet sælgeren ikke ved at fastsætte en helt  

 urealistisk kort frist skal kunne udløse hævebeføjelsen.
Når det gælder en  

 frist, som fastsættes på grund af køberens forsinkelse med betalingen, bør  

 der imidlertid ved vurderingen af, hvilken frist der skal anses for rimelig,  

 tages hensyn til, at der i almindelighed stilles strenge krav med hensyn til  

 køberens betaling.
Der vil i dette tilfælde ofte være tale om en frist på  

 ganske få dage.
Afhængig af varens prisfølsomhed kan endnu kortere frister  

 komme på tale.
Efter artikel 54 omfatter køberens forpligtelse til at betale for varen  

 også, at han foretager sådanne forberedende foranstaltninger, som er  

 nødvendige for, at betaling skal kunne ske.
Der er ikke noget til hinder for,  

 at sælgeren fastsætter en frist, inden for hvilken køberen skal foretage  

 sådanne foranstaltninger, og at sælgeren hæver købet, hvis køberen ikke  

 foretager disse foranstaltninger inden for den fastsatte frist.
 Hvis sælgeren fastsætter en frist, inden for hvilken køberen skal tage  

 imod levering af varen, bør der ved vurderingen af rimelighedskriteriet i  

 almindelighed være tale om en længere frist, end hvis der er tale om en frist  

 for betaling.
Efter stk. 2 kan sælgeren ikke gøre misligholdelsesbeføjelser  

 gældende, mens fristen løber.
Sælgeren mister dog ikke retten til at kræve  

 erstatning på grund af forsinkelse med opfyldelsen.
Bestemmelsen har således  

 især den betydning, at købet ikke kan hæves, mens fristen løber.
Ophævelse  

 kan imidlertid ske allerede, mens fristen løber, hvis køberen meddeler, at  

 han ikke vil opfylde aftalen inden for fristen.
Det fremgår ikke af bestemmelsen, hvorvidt sælgeren kan hæve købet, mens  

 fristen løber, hvis der viser sig nye omstændigheder, som kan udgøre en  

 selvstændig ophævelsesgrund.
Det må imidlertid være klart, at sælgeren har  

 ret til at hæve købet, hvis han f.eks. har fastsat en frist, inden for  

 hvilken køberen skal tage imod levering af varen, og købesummen forfalder til  

 betaling i løbet af dette tidsrum, uden at der sker betaling.
Til artikel 64 Artikel 64 omhandler sælgerens ret til at hæve købet på grund af  

 køberens misligholdelse.
Den tilsvarende bestemmelse om køberens  

 ophævelsesadgang findes i artikel 49.
Efter stk. 1, litra a, kan købet kun hæves, hvis køberens  

 misligholdelse er væsentlig.
Bestemmelsen gælder for samtlige køberens  

 forpligtelser, ikke kun forpligtelsen til at betale købesummen og til at tage  

 imod levering af varen.
Andre forpligtelser kan f.eks. følge af aftalen.  

 Bestemmelsen om ophævelse på grund af en væsentlig misligholdelse suppleres  

 bl.a. af artikel 72, hvorefter købet kan hæves på grund af anteciperet  

 misligholdelse.
Sælgeren har således f.eks. ret til at hæve købet, hvis  

 køberen (uberettiget) annullerer handelen.
Efter stk. 1, litra b, kan sælgeren også hæve købet, hvis køberen  

 ikke opfylder sin forpligtelse til at betale købesummen eller tage imod  

 levering af varen inden for en frist, som sælgeren har fastsat.
Denne  

 bestemmelse gælder ikke for andre former for misligholdelse fra køberens  

 side.
De nærmere bestemmelser om fristen fremgår af artikel 63.
Efter stk. 2 mister sælgeren i visse tilfælde sin ret til at hæve  

 købet, hvis han ikke gør brug af retten inden for en vis tidsfrist.
Stk. 2  

 vedrører alene retten til at hæve i de tilfælde, hvor køberen har betalt for  

 varen.
Sålænge betalingen ikke er sket, har sælgeren således bevaret sin  

 ophævelsesret uden begrænsninger.
Efter stk. 2, litra a, mister sælgeren retten til at hæve købet på  

 grund af køberens forsinkede opfyldelse, hvis købet ikke hæves, inden  

 sælgeren har fået kendskab til, at der er sket opfyldelse.
Ved forsinkelse  

 med betalingen mister sælgeren i almindelighed sin interesse i at hæve købet,  

 hvis betaling sker.
Den situation, hvor aftalen vedrører flere delleverancer,  

 og der skal ske særskilt betaling for hver delleverance, eller at betaling i  

 øvrigt skal ske i rater, er behandlet i artikel 73.
 Det fremgår af litra a, at købet kan hæves, selv om betalingen er sket,  

 hvis blot der hæves inden sælgeren har fået kundskab om betalingen.
I stk. 2, litra b, behandles ophævelse på grund af andre  

 misligholdelser fra køberens side end forsinket opfyldelse.
Hvis sælgeren i  

 disse situationer har ret til at hæve købet og ønsker at udøve denne ret,  

 skal det ske inden rimelig tid.
Denne tid regnes fra det tidspunkt, hvor  

 sælgeren fik eller burde have fået kendskab til køberens misligholdelse,  

 eller fra udløbet af en frist som sælgeren kan have fastsat for opfyldelse af  

 den pågældende forpligtelse, eller fra det tidspunkt hvor køberen har  

 meddelt, at han ikke vil opfylde forpligtelsen inden for den fastsatte  

 tidsfrist.
Konventionens krav om væsentlighed som betingelse for ophævelse er  

 strengere end betingelsen i købelovens § 28. Til gengæld mister sælgeren ikke  

 i forhold til køberen adgangen til at hæve købet, når varen er overgivet til  

 køberen, således som det er tilfældet efter købeloven.
Spørgsmålet om,  

 hvorvidt sælgeren mister hæveadgangen efter overgivelse i forhold til  

 køberens kreditorer reguleres ikke af konventionen jf. artikel 4, hvorefter  

 konventionen ikke regulerer forholdet til tredjemand.
Købeloven har ikke  

 regler svarende til konventionens om sælgerens fastsættelse af en frist for  

 køberens opfyldelse.
Endvidere er der efter købeloven kun adgang til at hæve  

 ved køberens forsinkelse med betaling af købesummen, men ikke som efter  

 konventionen tillige ved forsinkelse med modtagelse af levering.
Til artikel 65 Artikel 65 vedrører et særligt tilfælde af køberens forpligtelse til at  

 medvirke til købet, nemlig det at køberen skal give en specifikation,  

 men ikke gør dette i tide.
Det drejer sig om specifikationer vedrørende  

 varens form, mål eller andre egenskaber.
Bestemmelsen tager sigte på sådanne  

 specifikationer, som er nødvendige for, at sælgeren skal kunne opfylde sine  

 forpligtelser i henhold til købet.
Den gælder således også f.eks. køberens  

 manglende levering af tegninger til sælgeren.
Hvis køberen ikke afleverer specifikationerne inden for den aftalte tid  

 eller inden rimelig tid efter, at sælgeren har opfordret køberen til at  

 aflevere specifikationen, kan sælgeren selv foretage den nødvendige  

 specifikation.
Hvis sælgeren f.eks. skal levere et parti sko, og køberen ikke  

 har meddelt specifikationer vedrørende farve og nummer, tilkommer det  

 sælgeren at foretage valget.
Han skal gøre dette i overensstemmelse med de  

 krav fra køberens side, som han måtte have kendskab til.
Fordelingen af sko  

 på forskellige størrelser kan f.eks. fremgå af køberens tidligere  

 bestillinger, og farverne kan fremgå af de foreløbige forhandlinger inden  

 aftalens indgåelse.
Det fremgår af bestemmelsen, at sælgeren har ret til at foretage  

 specifikationen, men bestemmelsen fastsætter ikke en pligt hertil.
Sælgeren  

 kan således foretrække f.eks. at hæve købet.
Hvis han vælger at foretage  

 specifikationen, indebærer det ikke, at han mister retten til at gøre andre  

 misligholdelsesbeføjelser gældende i anledning af køberens undladelse af at  

 foretage specifikationen.
Sælgeren kan f.eks. have ret til erstatning for  

 tab, som er en følge af køberens forsinkelse, og for hans omkostninger ved at  

 skulle foretage specifikationen.
Efter stk. 2 skal sælgeren underrette køberen om den specifikation,  

 som han har foretaget, og fastsætte en frist, inden for hvilken køberen skal  

 reagere mod sælgerens specifikation.
Hvis køberen ikke reagerer inden for  

 denne frist, bliver specifikationen bindende.
Dette indebærer på den ene  

 side, at køberen, hvis varen er i overensstemmelse med specifikationen, ikke  

 kan gøre gældende, at der foreligger en mangel ved varen under henvisning til  

 specifikationen.
På den anden side bliver specifikationen også bindende for  

 sælgeren i den forstand, at der foreligger en mangel, hvis varen afviger fra  

 specifikationen.
Der findes ikke tilsvarende regler om specifikation i købeloven.
Efter  

 dansk ret antages det, at sælgeren ikke selv har ret til at foretage  

 specifikation.
Kapitel IV Risikoens overgang I dette kapitel behandles risikoens overgang.
Formelt er bestemmelserne i  

 kapitlet uafhængige af bestemmelserne om levering.
De er imidlertid udformet  

 således, at risikoens overgang i en række situationer knyttes til leveringen.  

 Dette fremgår f.eks. af en sammenligning mellem artikel 31, litra a, og  

 artikel 67, stk. 1. Forskellen mellem konventionens og købelovens regler (§§  

 17 og 37) er derfor betydelig mindre end udformningen og placeringen af  

 konventionens bestemmelser kunne give indtryk af.
Købeloven har dog ikke en  

 bestemmelse svarende til artikel 70.
Også bestemmelserne om risikoens overgang er deklaratoriske.
Det står  

 således parterne frit for at regulere risikoens overgang på en anden måde.
 Dette kan f.eks. ske gennem en henvisning til en transportklausul som  

 f.eks. en klausul i Incoterms 1980.
Til artikel 66 I artikel 66 angives betydningen af, at risikoen for varen går over  

 på køberen, hvilket er af central betydning i konventionen.
Den forringelse  

 eller undergang af varen, som indtræffer efter risikoens overgang, fritager  

 ikke køberen fra hans forpligtelse til at betale købesummen.
Dette udtryk er  

 valgt for at tilkendegive, at køberen af anden grund kan have ret til at  

 undlade at betale for varen.
Bestemmelsen angiver intet om retsvirkningen af, at varen går tabt eller  

 beskadiges, inden risikoen går over på køberen.
Det fremgår imidlertid af  

 artikel 36, stk. 1, at sælgeren er ansvarlig for mangler, som foreligger på  

 det tidspunkt, hvor risikoen for varen går over på køberen.
Set ud fra  

 sælgerens synspunkt vil en undergang eller forringelse af varen, inden  

 risikoen er gået over, indebære, at sælgeren enten vil være i forsinkelse,  

 fordi han ikke kan levere varen, eller at han leverer en vare, som ikke er i  

 overensstemmelse med aftalen, hvorfor han vil blive ansvarlig for mangler ved  

 varen.
Følgen kan således blive, at køberen kan hæve aftalen, og at sælgeren  

 ikke får betaling for varen og endvidere kan blive erstatningsansvarlig over  

 for køberen.
En undergang eller forringelse af varen, som indtræffer efter  

 risikoens overgang til køberen, kan imidlertid også fritage køberen for  

 betalingsforpligtelsen, hvis undergangen eller forringelsen skyldes sælgerens  

 handling eller forsømmelse.
 Efter købelovens § 44 anses en defekt, der hidrører fra sælgerens  

 forsømmelse, for en mangel, uanset at manglen først er opstået efter  

 tidspunktet for risikoovergangen.
Til artikel 67 Artikel 67 omhandler tidspunktet for risikoens overgang, når det  

 indgår i købeaftalen, at varen skal transporteres.
Derimod gælder  

 artiklen ikke i de situationer, hvor køberen henter varen på sælgerens  

 forretningssted og derefter afleverer den til en transportør.
I stk. 1 behandles først det tilfælde, hvor sælgeren ikke  

 skal overgive varen på et bestemt sted.
Risikoen går i så fald over på  

 køberen, når varen overgives til en transportør på sælgerens forretningssted.  

 Det anføres ikke i konventionen, at der skal være tale om en transportør, som  

 har påtaget sig transporten fra det sted, hvor sælgeren har sit  

 forretningssted.
Dette indebærer, at risikoen går over allerede, når varen er  

 overgivet til en lokal transportør, som f.eks. skal køre den til en havn  

 eller jernbanestation.
I bestemmelsen anføres intet præcist om, hvornår varen er overgivet til en  

 transportør med henblik på transport på en sådan måde, at risikoen går over  

 på køberen.
Dette må antages at være sket, når transportøren eller dennes  

 folk med henblik på transport har taget varen i besiddelse, f.eks. når varen  

 er modtaget i transportørens terminal.
I stk. 1 behandles også det tilfælde, hvor sælgeren skal overgive varen på  

 et bestemt sted.
Hermed sigtes til et andet sted end sælgerens  

 forretningssted.
Bestemmelsen gælder for de situationer, hvor varen skal  

 overgives på et bestemt sted efter en forudgående transport, f.eks. at den  

 efter landtransport til en bestemt havn skal overgives til et rederi med  

 henblik på en videre søtransport.
I et sådant tilfælde går risikoen over på  

 køberen, når varen er overgivet til den pågældende bortfragter.
Den omstændighed, at sælgeren har ret til at tilbageholde et sådant  

 særligt dokument, at den retlige råden over varen er knyttet til dokumentet,  

 påvirker ikke risikoens overgang.
Dette er fremhævet udtrykkeligt i  

 konventionsteksten, eftersom risikoens overgang i visse andre retssystemer er  

 blevet knyttet til overgivelse af sådanne transportdokumenter.
Det følger af stk. 2, at risikoen ikke går over på køberen ved  

 varens overgivelse til en transportør, hvis varen ikke på dette tidspunkt er  

 udskilt til den pågældende bestemte køber.
I så fald går risikoen først over  

 på køberen, når varen er blevet udskilt til køberen ved mærkning af varen,  

 ved transportdokument, ved meddelelse til køberen eller på anden måde,  

 således at det fremgår, hvilken bestemt del af et parti varer til flere  

 købere der er beregnet til køberen.
Til artikel 68 Artikel 68 behandler køb af varer, der er under transport.
Der kan  

 f.eks. være tale om salg af en olielast, mens lasten transporteres.  

 Bestemmelsen er ikke begrænset til varer, som transporteres til søs, men kan  

 også gælde for varer, som transporteres på anden måde.
Hovedreglen efter bestemmelsen er, at risikoen for varen i sådanne  

 tilfælde går over på køberen ved aftalens indgåelse.
Der gælder dog den  

 vigtige undtagelse, at hvis det fremgår af omstændighederne, skal køberen  

 anses for at have overtaget risikoen allerede fra det tidspunkt, hvor varen  

 blev overgivet til den transportør, som udfærdigede det transportdokument,  

 som køberen modtog, da han købte varen.
Det må antages, at køberen har  

 accepteret at overtage risikoen fra dette tidspunkt, hvis han har modtaget  

 transportdokumentet og en forsikringspolice, som også gælder til fordel for  

 køberen.
 Sælgeren skal dog i alle tilfælde bære risikoen for varen ved de køb, som  

 omfattes af artiklen, hvis han ved købet vidste eller burde have vidst, at  

 varen var gået tabt eller var blevet beskadiget, men ikke har meddelt køberen  

 noget om det.
Til artikel 69 Artikel 69 omhandler tidspunktet for risikoens overgang i andre  

 situationer end dem, der er behandlet i artiklerne 67 og 68. Bestemmelsen  

 gælder f.eks. for de tilfælde, hvor køberen skal modtage varen på sælgerens  

 forretningssted, eller hvor varen befinder sig i et lager, som besiddes af  

 andre end sælgeren.
Bestemmelsen gælder endvidere for de tilfælde, hvor  

 sælgeren har påtaget sig at levere varen på et sted på vej til køberen, uden  

 at sælgeren skal sende varen fra dette sted, eller hvor varen skal leveres på  

 køberens forretningssted.
I alle tilfælde skal bestemmelsen kun anvendes,  

 hvis ikke andet følger af aftalen mellem parterne.
Efter stk. 1 gælder det, at hvis varen skal leveres på sælgerens  

 forretningssted, uden at sælgeren skal sende den, går risikoen over på  

 køberen, når han modtager varen eller, hvis han ikke gør dette i rette tid,  

 fra det tidspunkt, hvor varen stilles til hans rådighed, og der foreligger en  

 misligholdelse fra køberens side ved ikke at tage imod levering.
Også i  

 sådanne situationer forudsættes det efter stk. 3, at varen er udskilt til  

 køber.
At varen er stillet til køberens rådighed indebærer, at sælgeren skal have  

 foretaget den opfyldelse af aftalen, som påhviler ham i forbindelse med  

 leveringen.
Sælgeren skal bl.a. have pakket varen, hvis en sådan forpligtelse  

 påhviler ham ifølge aftalen.
Hvis køberen skal modtage varen på et andet sted end sælgerens  

 forretningssted, går risikoen efter stk. 2 over på køberen, når tiden  

 for leveringen er kommet, og køberen ved, at varen er stillet til hans  

 rådighed på dette sted.
Efter bestemmelsen forudsættes det, at køberen rent  

 faktisk har kendskab hertil.
På den anden side behøver hans kendskab til, at  

 varen er stillet til hans rådighed, ikke at hidrøre fra sælgeren.
Køberen kan  

 i stedet have fået et sådant kendskab, f.eks. ved en meddelelse fra en  

 transportør om varens ankomst.
Risikoens overgang er i disse tilfælde  

 uafhængig af, hvornår køberen tager varen i sin besiddelse.
Til artikel 70 Artikel 70 behandler, hvilken betydning sælgerens væsentlige  

 misligholdelse har for risikoens overgang.
Det følger af bestemmelsen, at køberen bærer risikoen for varen, selv om  

 den lider af en mangel, men manglen ikke er så væsentlig, at køberen kan hæve  

 købet.
Hvis der har foreligget en mangel ved varen, da risikoen gik over på  

 køberen, og varen er blevet yderligere forringet efter risikoens overgang,  

 kan køberens misligholdelsesbeføjelser kun angå den mangel, som kan henføres  

 til varens beskaffenhed på det tidspunkt, hvor risikoen gik over.
 Hvis manglen udgør en væsentlig misligholdelse, begrænser risikoens  

 overgang ikke køberens ret til at gøre misligholdelsesbeføjelser gældende.  

 Det forhold, at varen f.eks. er blevet ødelagt ved en hændelse, der ikke  

 beror på køberen, begrænser således ikke hans mulighed for at hæve købet på  

 grund af den væsentlige mangel ved varen.
Kapitel V Regler, som er fælles for sælgers og købers pligter Det sidste kapitel i konventionens del III indeholder bestemmelser, som  

 både gælder for sælgerens og køberens forpligtelser.
Her behandles forventet  

 misligholdelse, successiv levering, erstatning, rente, ansvarsfrihedsgrunde,  

 virkningerne af ophævelse, og varens opbevaring.
Afsnit I Forventet misligholdelse og køb, hvor varen skal leveres efterhånden Til artikel 71 Efter artikel 71 har en part ret til at indstille  

 opfyldelsen af sine forpligtelser, når der viser sig en nærmere angiven  

 risiko for, at modparten ikke vil opfylde en væsentlig del af sine  

 forpligtelser.
Bestemmelsen gælder både undladelse af at fortsætte med  

 forberedelserne til opfyldelsen, undladelse af at levere, og, hvis varen  

 allerede er sendt, at forhindre varens udlevering til køberen.
Artiklen  

 gælder således bl.a. for sælgerens ret til at afbryde tilvirkningen af en  

 vare, lige så vel som køberens ret til f.eks. at indstille sådanne  

 forberedelsesforanstaltninger, som kan være nødvendige for at betaling skal  

 kunne ske.
 I stk. 1 behandles den grad af vished for ikke-opfyldelse af en  

 parts forpligtelser, som er en betingelse for, at en part skal kunne  

 indstille sin opfyldelse, og de omstændigheder hvorpå partens bedømmelse kan  

 basere sig.
Den grad af vished, som skal foreligge, fremgår af udtrykket »viser  

 sig« (becomes apparent, apparait). Dette udtryk skal ses i relation til  

 udtrykket »bliver . . . åbenbart« (it is clear, il est manifest) i  

 artikel 72, som vedrører ophævelse af aftalen på grund af en anteciperet  

 misligholdelse.
Udtrykket »bliver . . . åbenbart« skal udtrykke en  

 højere grad af vished end udtrykket »viser sig«.
Begge udtryk skal  

 fortolkes objektivt.
Opfattelsen hos den part, som vil indstille sin  

 opfyldelse, er således ikke afgørende.
Udtrykket »viser sig« må  

 også læses i lyset af stk. 3, hvor det er en betingelse, at den part, som  

 indstiller sin opfyldelse af aftalen, meddeler modparten dette, således at  

 modparten derved kan tilbagevise sandsynligheden for, at han ikke vil opfylde  

 en væsentlig del af sine forpligtelser f.eks. ved at stille sikkerhed for  

 opfyldelsen.
Den part, som vil indstille sin opfyldelse, kan efter litra a basere sin  

 bedømmelse af sandsynligheden for, at modparten ikke opfylder en væsentlig  

 del af sine forpligtelser, på en alvorlig mangel på evne til at opfylde eller  

 manglende kreditværdighed.
Bedømmelsen kan således baseres på den  

 omstændighed, at modparten ikke har kunnet opfylde en lignende aftale med en  

 anden part, eller at opfyldelsen af en sådan aftale har vist, at modparten  

 f.eks. savner den tekniske sagkundskab, som er nødvendig for, at den  

 foreliggende aftale skal kunne opfyldes.
Også forandringer i de ydre forhold kan lægges til grund ved bedømmelsen  

 af, om modparten ikke vil kunne opfylde aftalen.
Hvis f.eks. den stat, i  

 hvilken modpartens forretningssted er beliggende, bliver krigsramt, og dette  

 udelukker tilførsel af sådanne råvarer, som er nødvendige for opfyldelsen,  

 eller indebærer hindringer for, at varen kan sendes, kan denne omstændighed  

 danne grundlag for, at opfyldelsen indstilles eller undlades.
Efter litra b kan en part også indstille sin opfyldelse, hvis det på grund  

 af modpartens adfærd under forberedelserne til aftalens opfyldelse eller  

 under hans opfyldelse af aftalen viser sig, at modparten ikke vil opfylde en  

 væsentlig del af sine forpligtelser.
Der kan f.eks. være tale om, at  

 modparten ikke skaffer det materiale, som er nødvendigt for tilvirkningen,  

 eller at kvaliteten på arbejdsresultatet ved tilvirkningen af visse dele er  

 af en sådan beskaffenhed, at heller ikke slutproduktet vil kunne komme til at  

 være mangelfri.
For at en part skal have ret til at indstille sin opfyldelse, må de  

 omstændigheder, der er anført i stk. 1, vise sig efter aftalens indgåelse.  

 Heri ligger, at en part ikke kan gøre retten til at indstille sin opfyldelse  

 gældende på grund af omstændigheder, som parten kendte eller burde kende ved  

 aftalens indgåelse.
Derimod er det ikke nødvendigt, at der skal være indtrådt  

 en ændring i modpartens forhold efter aftalens indgåelse.
Det er  

 tilstrækkeligt, at omstændighederne først er blevet synlige for parten efter  

 dette tidspunkt.
Efter stk. 2 kan en sælger, som allerede har afsendt varen, når de  

 omstændigheder, der er omtalt i stk. 1, viser sig, hindre, at varen overgives  

 til køberen.
Dette gælder, selv om køberen allerede har modtaget dokumenter,  

 som giver ham ret til at kræve varen udleveret, f.eks. et CMR-fragtbrev eller  

 konnossement.
Stk. 2 gælder imidlertid direkte kun i forholdet mellem køberen  

 og sælgeren.
Sælgerens standsningsret kan iøvrigt efter særlige regler  

 eksstingveres, hvis køberen overlader dokumentet til en godtroende  

 tredjemand, jf. for dansk rets vedkommende sølovens § 166 om konnossementer.
Det fremgår af stk. 3, at den part, som indstiller sin opfyldelse,  

 skal meddele modparten dette, og at han skal fortsætte opfyldelsen, hvis  

 modparten stiller tilstrækkelig sikkerhed for sin opfyldelse.
Køberen kan  

 således fjerne forudsætningerne for, at sælgeren indstiller sin opfyldelse,  

 ved at stille sikkerhed for betalingen af købesummen.
Det må i så fald være  

 en betingelse, at sikkerheden kan realiseres på det tidspunkt, hvor  

 købesummen forfalder til betaling.
Når det gælder sælgerens opfyldelse kan en  

 lignende sikkerhed komme på tale, hvis grunden til, at køberen har undladt  

 sin opfyldelse, er den, at sælgerens kreditværdighed er blevet tvivlsom.
Hvis  

 der er opstået tvivl om, hvorvidt sælgeren formår at opfylde de  

 kvalitetsmæssige krav til ydelsen, som er forudsat i aftalen, kan en  

 sikkerhed af denne karakter derimod ikke fjerne tvivlen.
Køberen behøver ikke  

 at fortsætte med sin opfyldelse alene af den grund, at han får en sikkerhed  

 for sine eventuelle erstatningskrav, idet sikkerheden tillige må tage højde  

 for kvaliteten af sælgerens præstation.
I købelovens § 39 er der regler om standsningsretten, der i alt væsentligt  

 svarer til reglerne i artikel 71. Disse regler gælder imidlertid direkte kun  

 til fordel for sælgeren ved køberens manglende betalingsevne, men antages  

 efter omstændighederne at kunne anvendes analogt på sælgerens forhold.
Om  

 tilfælde, hvor en part kommer under betalingsstandsning eller konkurs, findes  

 regler i konkursloven.
Til artikel 72 Artikel 72 vedrører retten til at hæve købet før tiden for  

 opfyldelse på grund af anteciperet misligholdelse fra modpartens side.  

 For at købet skal kunne hæves, må det være åbenbart, at modparten vil komme i  

 væsentlig misligholdelse.
Dette kan f.eks. være tilfældet, fordi køberen har  

 annulleret købet eller i øvrigt meddeler, at han ikke har til hensigt at  

 opfylde aftalen.
Tilsvarende kan fremgå af en meddelelse fra sælgeren, eller  

 f.eks. af at sælgeren sælger varen til anden side.
I andre situationer bør  

 parterne være opmærksomme på de risici, som er forbundet med ophævelse på  

 grund af en anteciperet misligholdelse, og derfor overveje at gå frem efter  

 stk. 2 for at udelukke denne usikkerhed.
Efter stk. 2 skal den part, som har til hensigt at hæve købet,  

 meddele modparten sin hensigt, for at give denne mulighed for at stille  

 sikkerhed eller give anden fyldestgørende tilsikring for sin opfyldelse og  

 derigennem fjerne ophævelsesgrunden.
Der er taget hensyn til, at det i visse  

 situationer kan være nødvendigt at hæve købet, uden at en sådan meddelelse  

 kan nås.
Der vil i den internationale handel formentlig blive stillet  

 forholdsvis strenge krav til, at en meddelelse skal gives.
 Det fremgår af stk. 3, at den part som har til hensigt at hæve  

 købet ikke behøver at meddele modparten sin hensigt, hvis denne har oplyst,  

 at han ikke vil opfylde sine forpligtelser.
Der findes ikke almindelige regler om ret til ophævelse på grund af  

 anteciperet misligholdelse i købeloven.
Sælgeren har dog under visse  

 omstændigheder ret hertil i de særlige tilfælde, som er nævnt i købelovens §§  

 39 og 40 om køberens manglende betalingsevne.
Det antages imidlertid også  

 efter dansk ret, at en part har ret til at hæve købet allerede inden, der  

 foreligger misligholdelse, hvis det er klart, at der vil indtræde en  

 væsentlig misligholdelse.
Til artikel 73 Artikel 73 behandler spørgsmålet om ophævelse ved successiv levering.  

 Bestemmelsen gælder såvel sælgerens forpligtelse til at levere varen i  

 delleverancer som køberens forpligtelse til at betale for varen ved delvise  

 betalinger.
 Det fremgår af stk. 1, at hvis den ene parts undladelse af at  

 opfylde aftalen vedrørende en enkelt leverance eller betaling må anses for at  

 være en væsentlig misligholdelse for så vidt angår denne enkelte leverance  

 eller betaling, kan modparten hæve købet for så vidt angår den pågældende  

 leverance eller betaling.
Hvis en misligholdelse vedrørende en delleverance giver god grund til at  

 forvente, at der vil indtræffe en væsentlig misligholdelse vedrørende  

 fremtidige delleverancer, kan købet hæves for disse fremtidige leverancers  

 vedkommende.
Bestemmelsen gælder dels i den situation, hvor en mangel ved en  

 enkelt leverance giver anledning til at antage, at manglen vil forekomme i en  

 eller flere af de fremtidige leverancer, dels i den situation, hvor en mangel  

 ved en delleverance giver anledning til at antage, at tiden for tilvirkningen  

 vil blive forskudt på en sådan måde, at der vil indtræde forsinkelse med en  

 enkelt eller flere af de fremtidige leverancer.
Retten til at hæve med hensyn  

 til fremtidige leverancer udstrækker sig til samtlige de leverancer, hvor der  

 foreligger en god grund til at antage, at der også vil ske misligholdelse  

 vedrørende disse.
Hvis køberen hæver købet med hensyn til en delleverance,  

 kan han efter stk. 3 også hæve købet for tidligere og senere  

 delleverancers vedkommende, i den udstrækning der foreligger en sådan  

 sammenhæng mellem delleverancerne, at de ved en partiel ophævelse ikke kan  

 anvendes til det formål, som parterne forudså ved aftalens indgåelse.
Købeloven har regler om ophævelse ved successive leveringer i §§ 22, 29 og  

 46. Disse svarer stort set til konventionens bestemmelser.
Efter § 29 gælder  

 det dog, at sælgeren i tilfælde af forsinkelse med en enkelt betalingsrate  

 som udgangspunkt er berettiget til at hæve for de følgende leverancers  

 vedkommende, såfremt forsinkelsen må anses for væsentlig.
Afsnit II Skadeserstatning De afsnit i konventionen, der behandler beføjelserne i anledning af en  

 parts misligholdelse, angiver alene, at en part kan kræve skadeserstatning på  

 grund af modpartens misligholdelse, men indeholder ingen bestemmelser om  

 betingelserne for, at en part er erstatningsansvarlig.
Dette skal opfattes  

 således, at pligten til at betale erstatning opstår uafhængig af en parts  

 forsømmelse.
Erstatningsansvaret begrænses imidlertid i et vist omfang af  

 ansvarsfrihedsgrunde i artikel 79. I dette afsnit behandles først og fremmest  

 erstatningens omfang og beregning.
Bestemmelserne gælder, hvad enten det er  

 sælgeren eller køberen, der er den erstatningsberettigede.
Artikel 74  

 indeholder de grundlæggende regler om erstatningens omfang.
I artikel 75 og  

 76 reguleres skadelidtes ret til erstatning for prisforskellen, når købet  

 hæves.
Artikel 77 handler om den skadelidtes pligt til at begrænse sit tab,  

 og om retsvirkningerne hvis han undlader dette.
Til artikel 74 Hovedprincippet i artikel 74 er det, som udtrykkes i 1. punktum, at  

 erstatningen skal svare til det tab, som skadelidte har haft som følge af  

 misligholdelsen.
Udgangspunktet er således, at han i økonomisk henseende skal  

 stilles, som om købet var blevet rigtigt opfyldt eller - med dansk  

 terminologi - at han skal have erstattet den positive opfyldelsesinteresse.  

 Det fremgår udtrykkeligt af bestemmelsen, at erstatningen også skal omfatte  

 tabt fortjeneste.
Bortset herfra angives det ikke, hvilke erstatningsposter  

 der skal erstattes.
Dog fremgår det som nævnt ovenfor af artiklerne 75 og 76,  

 at prisforskellen skal erstattes.
Efter 2. punktum kan erstatningen ikke overstige det tab, som den  

 erstatningspligtige part forudså eller burde have forudset som en mulig følge  

 af misligholdelsen.
Det tab, som kan erstattes, skal have fremstået som en  

 mulig følge af misligholdelsen under hensyn til de omstændigheder, som den  

 erstatningspligtige part kendte eller burde have kendt på tidspunktet for  

 aftalens indgåelse.
 De tab, som ganske vist er en følge af misligholdelsen, men som ikke  

 opfylder kravet om forudseelighed, undtages gennem bestemmelsen i 2. punktum  

 fra erstatningen ud fra en adækvansbetragtning.
De almindelige principper for erstatningens beregning er ulovbestemt i  

 dansk ret.
Reglen i artikel 74, 1. pkt., må anses for at stemme overens med  

 gældende dansk ret.
Også i dansk ret foretages der ud fra  

 adækvansbetragtninger en begrænsning af det tab, som kan kræves erstattet  

 efter kontraktsretlige regler, men det er muligt, at reglen i 2. pkt.  

 medfører en begrænsning i retten til erstatning, som går videre end gældende  

 dansk ret.
Til artikel 75 Artikel 75 giver ret til erstatning for prisforskellen, når køberen  

 har foretaget et dækningskøb, eller sælgeren har solgt varen til anden  

 side.
Det fremgår af sidste led i artiklen, at bestemmelsen alene vedrører  

 beregningen af en enkelt erstatningspost, og at erstatning for prisforskellen  

 ikke hindrer, at den skadelidte også får erstatning for andre tabsposter, som  

 kan erstattes efter artikel 74.
For at prisforskellen skal kunne beregnes efter artikel 75, må  

 dækningskøbet eller -salget være foretaget på forsvarlig måde og inden  

 rimelig tid efter, at købet er hævet.
Opfylder dækningskøbet eller -salget  

 ikke disse betingelser, beregnes erstatningen for prisforskellen efter  

 artikel 76, hvis betingelserne for at anvende denne bestemmelse er tilstede.
 Købeloven har ikke en helt tilsvarende regel, men i købelovens § 25  

 fastsættes det, at sælgeren ikke kan gøre indsigelse mod den pris, som opnås  

 ved køberens dækningskøb gennem en autoriseret mægler.
Til artikel 76 Artikel 76 vedrører beregningen af prisforskellen, når skadelidte  

ikke har foretaget et dækningskøb eller -salg.
For at anvende  

 bestemmelsen, er det en betingelse efter stk. 1, at der findes en  

 gængs pris for varen.
Er dette tilfældet, har skadelidte ret til  

 prisforskellen mellem den aftalte pris og den gængse pris på det tidspunkt,  

 da købet blev hævet.
Dette tidspunkt bliver afgørende for bedømmelsen, hvis  

 f.eks. købet hæves på grund af en anteciperet misligholdelse, eller hvis  

 sælgeren hæver købet, fordi køberen ikke betaler for varen til tiden eller  

 ikke i tide har foretaget foranstaltninger, som er nødvendige, for at  

 betaling skal kunne ske.
Endvidere er den gængse pris på tidspunktet for  

 ophævelsen afgørende, hvis køberen afviser en vare, der er blevet tilbudt  

 ham.
I de situationer, hvor køberen har modtaget varen, skal prisforskellen  

 beregnes på grundlag af den gængse pris på det tidspunkt, hvor han modtog  

 varen.
Tidspunktet for modtagelsen bliver således afgørende, når køberen har  

 modtaget varen og først herefter opdager, at der foreligger en væsentlig  

 mangel ved varen.
 Også i de situationer, hvor prisforskellen beregnes efter artikel 76, skal  

 der betales erstatning for andre tabsposter efter artikel 74 f.eks. for tabt  

 fortjeneste.
Beregningen af prisforskellen efter stk. 1 skal ifølge stk. 2 ske  

 på grundlag af gængs pris på det sted, hvor varen skulle have været leveret.  

 Dette gælder også, hvis køberen allerede har modtaget varen, og først hæver  

 købet efter dette tidspunkt.
Findes der ingen gængs pris for varen på det  

 sted, hvor varen skulle have været leveret, skal det i stedet være den pris,  

 der er gængs på et andet passende sammenligneligt sted, der skal lægges til  

 grund.
I så fald skal der tages hensyn til forskellene i  

 transportomkostningerne for varen.
I købeloven findes der regler om abstrakt beregning af prisforskellen i §§  

 25, 30 og 45 henholdsvis om sælgerens forsinkelse, køberens forsinkelse og  

 mangler ved varen.
Efter reglerne i købeloven er det dog ikke  

 ophævelsestidspunktet eller modtagelsestidspunktet, der er afgørende for  

 prisfastsættelsen, men det aftalte leveringstidspunkt.
Til artikel 77 Denne artikel vedrører skadelidtes pligt til at begrænse sit tab.
Efter  

 bestemmelsen består tabsbegrænsningspligten i at træffe sådanne  

 foranstaltninger, som efter omstændighederne er rimelige for at begrænse  

 tabet.
 Der gælder en tilsvarende tabsbegrænsningspligt i dansk ret.
Afsnit III Renter Til artikel 78 Efter artikel 78 har en part, som undlader at betale købesummen  

 eller et andet forfaldent pengekrav, pligt til at betale rente af beløbet.
Bestemmelsen vedrører rente af købesummen, når der foreligger en  

 forsinkelse med betalingen.
Den gælder også rente af et beløb, som sælgeren  

 kan have pligt til at betale tilbage til køberen, hvis købet hæves.
Endvidere  

 kan bestemmelsen anvendes på rente af erstatningsbeløbet og på en erstatning  

 for opbevaringsomkostninger, som følger af artiklerne 85 og 86.
 Der kan kræves rente, selv om skyldneren kan påberåbe sig en  

 ansvarsfrihedsgrund.
Bestemmelsen fastsætter ikke den rentesats, der skal anvendes.
Dette  

 spørgsmål skal derfor afgøres efter den nationale lov, der skal anvendes på  

 købet.
Såfremt dansk ret skal finde anvendelse, gælder derfor reglerne i  

 renteloven.
Afsnit IV Ansvarsfritagelse Til artikel 79 Artikel 79 opregner de grunde, der kan føre til, at en part kan fritages  

 for sine forpligtelser i henhold til købet.
Det fremgår imidlertid af stk. 5,  

 at artiklen kun vedrører fritagelse for erstatningspligten.
Ifølge stk. 5  

 hindrer artiklen således ikke, at parterne gør andre rettigheder gældende  

 efter konventionen end retten til at kræve skadeserstatning.
Dette indebærer,  

 at selv om f.eks. sælgeren efter bestemmelsen fritages for at betale  

 erstatning for forsinkelse eller mangler, vil køberen alligevel kunne hæve  

 købet på grund af en sådan misligholdelse, hvis betingelserne herfor er til  

 stede.
Stk. 1 skal ses i lyset af, at erstatningspligten efter artiklerne 45 og  

 61 er uafhængig af culpa.
Efter stk. 1 er en part imidlertid ikke  

 erstatningsansvarlig for manglende opfyldelse af sine forpligtelser, hvis han  

 kan godtgøre, at de fire betingelser, som angives i bestemmelsen for  

 ansvarsfritagelse er opfyldt, nemlig at der har foreligget en hindring  

 for opfyldelsen, at denne hindring har ligget uden for hans kontrol,  

at vedkommende ikke med rimelighed har kunnet forventes at have taget  

 hindringen i betragtning ved aftalens indgåelse, og at at han ikke med  

 rimelighed kunne forudsættes at have undgået eller overvundet hindringen  

 eller dens følger.
Hvis samtlige disse betingelser er opfyldt, indtræder der  

 ikke erstatningsansvar.
Den første betingelse for ansvarsfrihed er, at der har foreligget  

 en hindring for opfyldelsen.
Sådanne hindringer kan f.eks. bestå i, at  

 varen eller alle varer af den pågældende art er blevet ødelagt.
Hindringen  

 kan også bestå i, at partens opfyldelse eller opfyldelsesforanstaltninger er  

 slået fejl på grund af naturkatastrofer som f.eks., at en storm har afbrudt  

 energitilførelsen eller har forhindret transporter, at sælgerens fabrik eller  

 råvarelager er gået til grunde ved et lynnedslag, eller at det skib, som  

 transporterede varen til køberen, er gået ned i en storm.
Hindringen kan  

 endvidere bestå i f.eks. krig, borgerkrig, terroristhandlinger eller andre  

 uroligheder, eller i foranstaltninger fra myndighedernes side f.eks.  

 beslaglæggelse, eksport- eller importforbud eller salgsforbud.
Hindringen kan  

 endvidere bestå i visse foranstaltninger, der er foretaget af andre end den  

 pågældende part og de ansatte og medhjælpere, som han har antaget til bistand  

 ved opfyldelsen af købet, f.eks., at en tredjemand påsætter en brand eller  

 stjæler varen, således at den ikke kan leveres.
Har en part derimod  

 forårsaget hindringen ved culpa, kan parten ikke undgå erstatningsansvar med  

 den begrundelse, at der skulle have foreligget en sådan hindring for  

 opfyldelsen, som er nævnt i stk. 1.
Alene den omstændighed, at der foreligger en hindring af den anførte  

 karakter, fritager imidlertid ikke en part fra erstatningsansvar.
For at en  

 hindring kan få denne virkning, er det en betingelse, at hindringen har  

ligget uden for den pågældende parts kontrol (anden betingelse). Dette  

 skal efter konventionens forarbejder opfattes således, at kun udefra kommende  

 hindringer kan udgøre en ansvarsfrihedsgrund.
Dette indebærer bl.a., at  

 mangler ved varen, som er opstået under tilvirkningen hos sælgeren, eller  

 andre misligholdelsesårsager, som kan henføres til sælgerens egen virksomhed,  

 ikke vil kunne udgøre en ansvarsfrihedsgrund.
Endvidere kan en hændelse kun  

 udgøre en ansvarsfrihedsgrund, hvis den faktisk hindrer den pågældende part i  

 at opfylde det pågældende køb.
Således må f.eks. spørgsmålet om, hvorvidt en  

 strejke udgør en ansvarsfrihedsgrund, afgøres under hensyntagen til strejkens  

 betydning for opfyldelsen af den pågældende aftale.
Dette vil f.eks. kunne  

 medføre, at en omfattende strejke ikke udgør en ansvarsfrihedsgrund, under  

 hensyn til at den ikke har påvirket opfyldelsen af det pågældende køb, mens  

 på den anden side en strejke, som kun gælder en meget lille personkreds, vil  

 kunne medføre, at parten ikke bliver erstatningsansvarlig.
I denne henseende  

 kan årsagen til strejken også være af betydning.
En sælger bør f.eks. kunne  

 gøre gældende, at hans opfyldelse er blevet forhindret af en strejke, som har  

 det formål at påvirke resultatet af forhandlinger mellem parter på  

 arbejdsmarkedet.
Derimod bør en strejke ikke udgøre en ansvarsfrihedsgrund,  

 hvis den f.eks. er en protest mod, at den pågældende part ved købet har  

 handlet i strid med gældende forskrifter eller aftaler på arbejdsmarkedet.
I  

 det sidstnævnte tilfælde ligger strejken inden for den pågældende parts  

 kontrol.
 På tilsvarende måde udgør f.eks. et importforbud ikke nødvendigvis en  

 hindring for sælgerens opfyldelse, hvis hans ydelse vedrører en vare, som  

 findes tilgængelig på markedet i det land, hvor opfyldelsen skal ske, og som  

 er omfattet af importforbudet.
En tredje betingelse for ansvarsfrihed er, at det ikke med  

 rimelighed kan forventes, at han har taget hindringen i  

 betragtning ved indgåelsen af aftalen.
Bestemmelsen indebærer bl.a., at  

 en part ikke efterfølgende kan gøre gældende, at der har foreligget en  

 hindring for opfyldelsen, hvis han kendte hindringen allerede ved aftalens  

 indgåelse, eller havde særlige grunde til at regne med, at hindringen ville  

 opstå.
Endelig er det en fjerde betingelse, at det heller ikke med  

 rimelighed kunne forventes, at den pågældende part skulle have undgået eller  

 overvundet hindringen eller dens følger.
En part vil f.eks. ikke have  

 pligt til at indgå særskilt overenskomst i en generel konflikt på  

 arbejdsmarkedet for at kunne opfylde købet.
På den anden side kan det i visse  

 situationer kræves af en part, at han, når han bliver opmærksom på, at en  

 hindring vil kunne opstå, bestræber sig på at undgå hindringen f.eks. ved at  

 foretage foranstaltninger til opfyldelse, inden hindringen indtræffer.
Parten  

 vil f.eks. kunne aftale med modparten, at opfyldelse kan ske inden det  

 aftalte tidspunkt.
Den part, som kommer ud for hindringen, kan også  

 forudsættes at skulle søge alternative opfyldelsesmuligheder f.eks. undersøge  

 mulighederne for at skaffe varen fra en anden end den, som er omfattet af  

 hindringen.
Hvis f.eks. den transportmåde, som er forudsat i aftalen, ikke  

 kan anvendes på grund af en hindring, kan den part, som har pligt til at  

 sørge for transporten, eventuelt have pligt til at omlægge transporten,  

 således at den kan ske på anden måde.
Stk. 2. indebærer en skærpelse af bestemmelserne i stk. 1. Hvis den  

 part, hvis opfyldelse der er tale om, har givet en underleverandør eller en  

 anden tredjemand til opgave helt eller delvist at opfylde aftalen, og der  

 indtræder en hindring for den pågældende underleverandør, er den pågældende  

 part kun fri for ansvar, hvis han kan godtgøre, at der har foreligget en  

 sådan hindring, som er omfattet af stk. 1 både for så vidt angår  

 underleverandøren og for så vidt angår den pågældende part selv.
Hvis  

 sælgeren f.eks. har påtaget sig at levere en maskine, som styres af et  

 dataanlæg, som er bestilt fra en underleverandør, og underleverandøren ikke  

 kan levere dataanlægget i tide, foreligger der kun en ansvarsfrihedsgrund for  

 sælgeren, hvis både underleverandøren og sælgeren kan gøre gældende, at der  

 foreligger en hindring, som er omfattet af stk. 1. Hvis der f.eks. indføres  

 et forbud mod eksport af den pågældende type dataanlæg i det land, hvor  

 underleverandøren har sit forretningssted, kan der foreligge en  

 ansvarsfritagende hindring for underleverandøren, hvis han ikke kan levere  

 anlægget fra et andet forretningssted.
Underleverandørens hindring udgør  

 alene en ansvarsfrihedsgrund for sælgeren, hvis sælgeren ikke kan skaffe  

 anlægget fra et andet sted, efter at hindringen er opstået.
Stk. 2 gælder kun hindringer for personer, til hvem sælgeren helt eller  

 delvist har overladt at opfylde købet.
Hensigten er ikke, at bestemmelsen  

 også skal gælde for leverancer til den pågældende part, hvis leverancerne  

 ikke er forbundet med det pågældende køb.
Hvis der f.eks. er tale om et  

 afbrud i energitilførelsen til sælgerens fabrik, skal spørgsmålet om  

 sælgerens fritagelse for erstatningspligten alene bedømmes på grundlag af  

 stk. 1. Det samme bør være tilfældet, hvis en hindring for sælgeren beror på  

 den, som står for de løbende leverancer af råvarer til sælgeren, uden at  

 leverancen specielt kan henføres til det pågældende køb.
Afgrænsning mellem  

 de to grupper kan imidlertid ofte være problematisk.
 Efter stk. 3 gælder ansvarsfritagelsen, så længe hindringen består.  

 Bestemmelsen fastsætter, at ansvarsfritagelsen indtræder samtidig med, at  

 hindringen opstår, og at den varer lige så længe hindringen varer.  

 Bestemmelsen regulerer derimod ikke spørgsmålet om, hvorvidt parten  

 overhovedet har pligt til at opfylde aftalen, når hindringen er ophørt.
I stk. 4 er der bestemmelser om en forpligtelse for den part, som  

 er ramt af en hindring, til at underrette modparten om hindringen og dens  

 indflydelse på mulighederne for at opfylde aftalen.
Hvis der ikke gives eller  

 sendes en meddelelse herom, således at den kommer frem til modparten, har den  

 part, som er ramt af hindringen, pligt til at erstatte det tab, som kunne  

 være undgået, hvis meddelelsen var kommet frem i tide.
Efter stk. 5 medfører ansvarsfritagelsen alene fritagelse for  

 erstatningsansvar.
Den omstændighed, f.eks. at sælgeren fritages for  

 erstatningsansvar, indebærer ikke, at køberen mister retten til at hæve  

 købet, hvis sælgerens misligholdelse er væsentlig.
 Købelovens grundlæggende regler om erstatning findes i §§ 23, 24, 30, 42  

 og 43. Efter købeloven er sælgerens ansvar forskelligt alt efter, om der er  

 tale om køb af en bestemt genstand (species) eller en genstand bestemt efter  

 art (genus). Ansvaret for speciessælgeren er lempeligere end ansvaret for  

 genussælgeren, som er et objektivt ansvar, der formentlig er noget strengere  

 end ansvaret efter artikel 79.
Til artikel 80 Artikel 80 indeholder den selvfølgelige regel, at en part ikke kan  

 påberåbe sig, at den anden part ikke har opfyldt sine forpligtelser, i det  

 omfang denne manglende opfyldelse skyldes den pågældende parts egne  

 handlinger eller undladelser.
Hvis f.eks. sælgeren skal holde varen rede til  

 afhentning, kan køberen naturligvis ikke gøre gældende, at sælgeren er i  

 forsinkelse, hvis den forsinkede levering skyldes, at køberen ikke har sørget  

 for afhentning af varen.
Afsnit V Virkningerne af aftalens ophævelse Det fremgår af artiklerne 49 og 64, under hvilke betingelser henholdsvis  

 køberen og sælgeren kan hæve købet.
I artikel 72 behandles ophævelse ved  

 anteciperet misligholdelse og i artikel 73 ophævelse ved successive  

 leveringer.
I afsnit V behandles retsvirkningerne af, at købet hæves, samt  

 visse situationer, hvor en parts ret til at hæve købet bortfalder.  

 Bestemmelserne om begrænsning af køberens ret til at hæve købet gælder  

 tilsvarende for køberens ret til at kræve omlevering.
Til artikel 81 I artikel 81, stk. 1 angives den centrale retsvirkning af, at et  

 køb hæves, nemlig at parterne fritages fra forpligtelsen til opfyldelse.  

 Under hensyn til at ophævelse i visse retssystemer medfører, at alle  

 parternes forpligtelser ophører, er det for at klargøre dette spørgsmål nævnt  

 i bestemmelsen, at ophævelse ikke medfører, at en part fritages fra sin  

 forpligtelse til at betale erstatning, og at ophævelse heller ikke medfører,  

 at aftalens bestemmelser om afgørelse af tvister f.eks. voldgiftsbestemmelser  

 og om retsvirkningerne af ophævelse f.eks. en bestemmelse om konventionalbod,  

 bortfalder.
Hvis der er sket udveksling af ydelserne, skal disse efter stk. 2 i  

 princippet tilbageleveres.
Parternes ydelser skal også ved tilbagelevering  

 udveksles samtidig.
 Købelovens § 57 svarer i det væsentlige til artikel 81.
Til artikel 82 Artikel 82 medfører en begrænsning i køberens ret til at hæve købet og  

 kræve omlevering.
Denne ret bortfalder efter stk. 1, hvis det ikke er muligt  

 for køberen at tilbagelevere varen i væsentlig samme stand, som den var i, da  

 han modtog den.
Stk. 1 modificeres betydeligt af bestemmelsen i stk. 2. Efter denne  

 bestemmelse gælder stk. 1 ikke, hvis det ikke skyldes køberens handlinger  

 eller undladelser, at varen ikke vil kunne tilbageleveres, eller at  

 tilbagelevering i væsentlig samme stand, som den køberen modtog varen i, ikke  

 vil kunne ske.
Retten til at hæve købet eller at kræve omlevering bortfalder  

 bl.a. ikke, hvis varen er gået til grunde på grund af en mangel ved den eller  

 i øvrigt som følge af varens egne egenskaber.
Det fremgår også af artikel 70,  

 at retten til at hæve købet ikke bortfalder, hvis der har foreligget en  

 væsentlig mangel ved varen på det tidspunkt, hvor risikoen for den gik over  

 til køberen, og varen herefter f.eks. er gået til grunde.
Retten til at hæve købet eller kræve omlevering bortfalder heller ikke,  

 hvis varen eller en del af den er gået til grunde eller er blevet forringet  

 som følge af en undersøgelse af den, eller hvis varen eller en del af den er  

 solgt videre på sædvanlig måde eller er forbrugt eller ændret af køberen,  

 inden han opdagede eller burde have opdaget manglen.
Bestemmelsen gælder  

 f.eks. i den situation, hvor den, til hvem køberen har videresolgt varen,  

 hæver dette køb.
Bestemmelsen gælder også, hvis køberen først har opdaget  

 manglen under anvendelsen af varen i sin produktionsproces.
 Hvis ophævelse kommer på tale i situationer, hvor køberen ikke kan  

 tilbagelevere varen, fremgår det af artikel 84, stk. 2, at køberen skal  

 godtgøre sælgeren den nytte, som han har haft af varen, bl.a. den pris som  

 han har fået ved salg af varen.
 Artikel 82, stk. 1, svarer til købelovens § 57, og principperne i artikel  

 82, stk. 2, svarer til købelovens § 58.
Til artikel 83 Det fremgår af denne artikel, at bortfald af retten til at hæve købet  

 eller kræve omlevering efter artikel 82 ikke indebærer, at køberen mister  

 retten til at gøre andre misligholdelsesbeføjelser gældende.
Køberen kan  

 således kræve, at sælgeren afhjælper manglen.
Han kan f.eks. også kræve  

 forholdsmæssigt afslag i købesummen.
 Købeloven har ikke en tilsvarende regel.
Til artikel 84 Artikel 84 fastlår, at der ved den opgørelse, som skal ske, når købet  

 hæves, også skal tages hensyn til den nytte, som en part har haft af  

 modpartens ydelse.
Værdien heraf skal også tilbageleveres.
Hvis sælgeren skal tilbagebetale købesummen, skal han efter stk. 1  

 også betale rente heraf fra det tidspunkt, da købesummen blev betalt af  

 køberen.
Heller ikke i denne situation indeholder konventionen bestemmelser  

 om, hvordan renten skal beregnes.
Hvis rentebetalingsspørgsmålet skal  

 bedømmes efter dansk ret, skal sælgeren betale rente af købesummen efter  

 rentelovens almindelige regler.
Efter dansk retspraksis har køberen ikke krav  

 på forrentning allerede fra tidspunktet for køberens betaling af købesummen.
 Efter stk. 2 skal køberen godtgøre sælgeren den nytte, som han har  

 haft af varen eller af en del af den.
Afsnit VI Sælgers og købers omsorgspligt Bestemmelserne om sælgerens og køberens omsorgspligt gælder dels i den  

 situation, hvor køberen er kommet i forsinkelse med hensyn til at modtage  

 varen, og denne endnu befinder sig i sælgerens besiddelse, eller sælgeren i  

 øvrigt har mulighed for at råde over den, dels i den situation, hvor køberen  

 har modtaget varen, men ønsker at afvise den.
I begge situationer skal den  

 part, som har varen i sin besiddelse, eller som uden vanskeligheder og  

 omkostninger kan tage den i sin besiddelse, drage omsorg for varen for  

 modpartens regning.
Til artikel 85 Artikel 85 vedrører sælgerens forpligtelser til at drage omsorg for  

 varen for køberens regning.
Den kan anvendes i de situationer, hvor  

 køberen skal hente varen på sælgerens forretningssted, men ikke gør det til  

 tiden med den følge, at risikoen for varen efter artikel 60 går over på  

 køberen.
Derudover kan bestemmelsen anvendes, når sælgeren har mulighed for  

 at råde over varen på trods af, at han ikke har den i besiddelse f. eks.  

 derved, at han har et transportdokument eller lagerbevis, som giver ham  

 rådighed over varen.
Hvis køberen i sidstnævnte situation f.eks. ikke betaler  

 for varen, og sælgeren hindrer, at varen udleveres til køberen, har sælgeren  

 pligt til at opbevare varen.
Sælgeren skal foretage efter omstændighederne  

 rimelige foranstaltninger for at drage omsorg for varen.
Hvilke  

 foranstaltninger, som han bør foretage, beror på, hvilken vare det drejer sig  

 om.
Sælgerens forpligtelse kan f.eks. bestå i at henlægge varen i fryserum  

 eller i et opvarmet lager.
Sælgeren har ret til at tilbageholde varen, indtil køberen har holdt ham  

 skadesløs for rimelige omkostninger i forbindelse med varens opbevaring.
Det  

 følger af andre bestemmelser, at sælgeren også har ret til at tilbageholde  

 varen til sikkerhed for købesummen.
Sælgeren har således ikke pligt til at  

 udlevere varen, før såvel købesummen som opbevaringsomkostningerne er betalt.
Til artikel 86 Efter artikel 86, stk. 1 har en køber, som har modtaget varen og  

 som vil afvise den, pligt til at træffe efter omstændighederne rimelige  

 foranstaltninger for at drage omsorg for den.
Køberen har ret til at  

 tilbageholde varen til sikkerhed for rimelige omkostninger i forbindelse med  

 opbevaringen.
Efter stk. 2 begrænses køberens forpligtelse til at drage omsorg  

 for varen, når den er sendt til ham og er stillet til hans rådighed, uden  

 at han har modtaget den.
Køberen har således alene pligt til at tage varen i  

 sin besiddelse for sælgerens regning, hvis det kan ske, uden at købesummen  

 skal betales og uden urimelig ulejlighed eller urimelige omkostninger for  

 køberen.
Endvidere har køberen ikke pligt til at drage omsorg for varen, hvis  

 sælgeren eller nogen, som på sælgerens vegne kan drage omsorg for varen,  

 findes på bestemmelsesstedet.
Stk. 2 gælder bl.a. i de situationer, hvor sælgerens ret til at råde over  

 varen under transporten er ophørt, og i de situationer, hvor varen er kommet  

 frem, og køberen har fået lejlighed til at undersøge varen, inden han betaler  

 for den.
Hvis varen ikke kan udleveres til køberen, medmindre han samtidig  

 betaler købesummen, har han ikke pligt til at tage varen i sin besiddelse.
 Indholdsmæssigt svarer konventionens bestemmelser om køberens omsorgspligt  

 i det væsentlige til købelovens §§ 55 og 56.
Til artikel 87 Efter artikel 87 har en part, som har pligt til at drage omsorg for  

 varen for modpartens regning, ret til at anbringe varen hos tredjemand til  

 opbevaring for den anden parts bekostning.
Varen kan dog kun henlægges i  

 forvaring, hvis omkostningerne herved ikke er urimelige.
Denne bedømmelse må  

 ske under hensyn til forholdet mellem varens værdi og omkostningerne ved  

 opbevaringen og under hensyn til, at den part, som har henlagt varen, i  

 medfør af artikel 88 har ret til at afbryde opbevaringen og sælge varen, hvis  

 omkostningerne herfor bliver alt for store.
Den omsorgspligtige part indestår for, at den, som varen opbevares hos, er  

 valgt med omhu.
Risikoen for varen bæres af den part, for hvis regning den  

 opbevares.
Bestemmelsen regulerer alene, på hvilken måde omkostningerne for  

 opbevaringen skal fordeles mellem parterne.
Den indebærer også, at den  

 omsorgspligtige part, kan aftale med den, som har varen i besiddelse, at den  

 part, for hvis regning varen opbevares, skal betale omkostningerne, og at den  

 omsorgspligtige part ikke er ansvarlig for omkostningerne i forhold til  

 opbevareren.
 Der findes ikke en tilsvarende regel i købeloven.
Til artikel 88 Den part, som skal drage omsorg for varen på modpartens bekostning, kan  

 efter artikel 88, stk. 1, sælge den på forsvarlig måde, hvis den anden  

 part har ventet urimelig længe med at tage den i sin besiddelse, eller med at  

 betale varen eller for omsorgen for den.
Efter stk. 2 har den part, som drager omsorg for varen, i visse  

 situationer pligt til at sælge den.
En sådan forpligtelse indtræder, hvis  

 varen har en kort holdbarhed, hvilket f.eks. vil være tilfældet ved  

 letfordærvelige varer, eller hvis opbevaringen i øvrigt vil medføre helt  

 urimelige omkostninger.
Efter stk. 3 har den part, som sælger varen for modpartens regning,  

 pligt til at afregne det overskydende beløb med den anden part.
Af det beløb,  

 der indkommer ved salget, har den omsorgspligtige part ret til at  

 tilbageholde et beløb, som dækker rimelige omkostninger ved opbevaringen og  

 salget.
Den pågældende parts ret til at tilbageholde et beløb til sikkerhed  

 for sine øvrige krav mod modparten beror på bestemmelserne om modregning i  

 den lov, der skal anvendes.
Købeloven har i §§ 34, 35 og 55 regler, der i hovedtræk svarer til artikel  

 88. Blandt forskellene kan særligt fremhæves, at køberen efter købelovens §  

 34 ikke kan gøre indsigelse mod den opnåede pris, hvis salget sker enten ved  

 autoriseret mægler eller ved auktion.
Endvidere har købeloven ikke en  

 udtrykkelig regel om afregningen.
Del IV Afsluttende bestemmelser Denne sidste del af konventionen indeholder sædvanlige afsluttende  

 bestemmelser.
Som konventionens depositar er udpeget De Forenede Nationers  

 Generalsekretær.
Konventionen skal ratificeres, accepteres eller godkendes af  

 de stater, som har undertegnet den, og den er åben for tilslutning fra alle  

 andre stater.
Endvidere redegøres der i slutbestemmelserne for fremgangsmåden  

 ved de forbehold, som kan foretages i relation til konventionen.
Konventionen  

 kan opsiges af en stat ved en skriftlig meddelelse til depositaren.
Hvis der  

 ikke angives en længere tid for opsigelsens ikrafttrædelse i meddelelsen,  

 træder opsigelsen i kraft 12 måneder efter, at depositaren har modtaget  

 underretning herom.
 Efter artikel 90 gælder konventionen ikke frem for en international  

 overenskomst, som allerede er indgået eller vil blive indgået, og som  

 indeholder bestemmelser om spørgsmål, som reguleres i konventionen, under  

 forudsætning af at parterne har deres forretningssted i stater, som er parter  

 i en sådan overenskomst.
2. Forbehold Som anført i de almindelige bemærkninger pkt. 5.5 er der mulighed for  

 forbehold vedrørende visse af konventionens bestemmelser.
 Det foreslås således, at Danmark bl.a. tager forbehold i henhold til  

 artikel 92 vedrørende konventionens del II og i henhold til artikel 94 - den  

 såkaldte nabolandsklausul, jf. de almindelige bemærkninger pkt. 6.1. og 6.2.
3. Ikrafttrædelse Konventionen trådte i kraft den 1. januar 1988, som var 12 måneder efter,  

 at 10 stater havde ratificeret, godkendt eller tilsluttet sig konventionen.  

 For en stat som ratificerer, godkender eller tilslutter sig konventionen  

 efter dette tidspunkt, træder konventionen i kraft 12 måneder efter, at denne  

 stat har deponeret sit dokument vedrørende ratifikation, godkendelse eller  

 tilslutning.
