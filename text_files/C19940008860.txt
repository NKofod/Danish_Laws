Indledning Ved lov nr. 181 af 14.4.1993 om ændring af lov om boligbyggeri blev der  

 gennemført ændrede regler om de almennyttige boligselskabers  

 egenkapitalforhold. Ændringerne træder i kraft den 1. juli 1994, jf. nærmere  

 nedenfor.
 Lovændringerne har baggrund i en redegørelse om de almennyttige  

 boligselskabers administrationsudgifter, nettorenteindtægter og egenkapital  

 m.v., som en arbejdsgruppe under Bygge- og Boligstyrelsen afgav i oktober  

 1992.
 I lovforslagets tekst og bemærkninger er det forudsat, at der skal  

 gennemføres en del ændringer i det almennyttige regelsæt.
Ny bekendtgørelse De nye økonomi- og regnskabsregler er indeholdt i Bygge- og  

 Boligstyrelsens bekendtgørelse nr. 99 af 4.2.1994 om almennyttig  

 boligvirksomhed.
På grund af de omfattende ændringer, som økonomi- og regnskabsreglerne  

 medfører, har styrelsen samtidig foretaget en gennemgribende omskrivning af  

 de regler i den hidtidige bekendtgørelse, som ikke direkte omhandler økonomi  

 og regnskab.
Det har også været nødvendigt, fordi en del af reglerne hidtil  

 har været udgivet i cirkulæreform.
 Det bemærkes i øvrigt, at der i den nye bekendtgørelse, i modsætning til  

 hvad der har været tilfældet for den hidtidige bekendtgørelse, som  

 altovervejende hovedregel ikke er medtaget bestemmelser, som allerede er  

 indeholdt i lov om boligbyggeri.
Nye kontoplaner Der er udarbejdet nye kontoplaner for selskab og afdeling, som er optaget  

 som bilag til bekendtgørelsen.
For afdelingernes vedkommende er der tale om  

 mindre justeringer.
Ny revisionsinstruks Som bilag til bekendtgørelsen er yderligere optaget en ny  

 revisionsinstruks.
Ny vejledning Denne vejledning træder i stedet for Boligstyrelsens cirkulære af  

 25.10.1985 (* 2) om de almennyttige boligselskabers økonomi mv. med senere  

 ændringer, Boligstyrelsens cirkulære af 14.3.1986 (* 3 om organisation og  

 udlejning af almennyttigt byggeri samt Boligstyrelsens cirkulære af 1.9.1989  

 ( 4) om godkendelse af nye almennyttige boligselskaber.
En del af stoffet fra  

 disse cirkulærer er optaget som regler i bekendtgørelsen.
 Når der i denne vejledning anvendes udtrykket <bekendtgørelsen>  

 menes ovennævnte bekendtgørelse nr. 99 af 4.2.1994 om almennyttig  

 boligvirksomhed, som ændret ved bekendtgørelse nr. 253 af 8.4.1994.
 Når der i denne vejledning anvendes udtrykket <loven> menes lov om  

 boligbyggeri.
Vejledningen knytter sig til bekendtgørelsen, og der er i høj grad anvendt  

 samme systematik som i bekendtgørelsen.
Vejledningens afsnit 1-21 er således  

 knyttet til bekendtgørelsens kapitel 1-21.
 I afsnit 22 findes en gennemgang af kontoplanen for selskab, herunder  

 forretningsførerselskab/byggefond og i afsnit 23 en gennemgang af kontoplanen  

 for afdeling.
 Denne vejledning har været udsendt til boligselskaberne i en foreløbig  

 udgave af 24.1.1994. Der er foretaget enkelte ændringer i forhold til den  

 foreløbige udgave, som derfor er bortfaldet. Ændringerne vedrører især  

 kontoplangennemgangen i afsnit 22 og 23, idet der er medtaget bemærkninger om  

 beboerrådgivere og gebyr for sagsbehandling ved råderet.
Ikrafttræden Det nye regelsæt, inkl. lovbestemmelserne, træder i kraft den 1. juli  

 1994. Hvis boligselskabets regnskabsår påbegyndes senere end den 1. juli  

 1994, finder reglerne dog først anvendelse fra dette regnskabsårs  

 påbegyndelse.
Det betyder, at der på nogle områder i en overgangsperiode indtil sommeren  

 1995 vil gælde forskellige regler for forskellige almennyttige  

 boligselskaber.
Eller med andre ord: Hvis man skal finde ud af, hvilke  

 regler, der gælder i et givet boligselskab i overgangsperioden, skal man  

 kende regnskabsårets starttidspunkt.
Såvel selskaberne som de kommunale  

 tilsynsmyndigheder må være opmærksomme herpå.
 Det skal bemærkes, at det er styrelsens opfattelse, at det ikke ville have  

 været praktisk muligt at udskille økonomireglerne fra de øvrige regler til  

 særskilt ikrafttræden.
Væsentligste ændringer Nedenfor er kort gengivet nogle af de væsentligste ændringer i de nye  

 regler:
Egenkapital Kommunalbestyrelsen har fået mulighed for at fastsætte et loft over  

 boligselskabets arbejdskapital.
 Dispositionsfonden kan anvendes forebyggende til at imødegå tab i  

 boligafdelinger, hvor den hidtil kun har kunnet dække ekstraordinære  

 konstaterede tab.
Byggefond Der er ikke længere likvide midler i byggefonden, bortset fra pligtmæssige  

 bidrag.
Midlerne er overført til dispositionsfonden.
Byggefondens hidtidige  

 formål, nybyggeri og modernisering af eksisterende ejendomme er samtidig  

 overført til dispositionsfonden.
Administrationsbidrag Administrationsbidraget skal fastsættes kostægte.
Reglerne indfører en  

 højere grad af gennemskuelighed og sammenlignelighed i selskabernes  

 administrationsudgifter.
Der er mulighed for at opdele  

 administrationsbidraget i et grundbidrag og tillægsbidrag.
Rentemarginal Selskabets indtægter via rentemarginal og forrentning af egenkapitalen må  

 ikke længere modregnes i administrationsudgifterne ved budgetteringen af  

 administrationsbidragenes størrelse.
Forrentning Der er fastsat nye forrentningsregler.
Således skal selskabet forrente  

 afdelingsmidler og dispositionsfondsmidler med en rentesats, der mindst  

 svarer til Nationalbankens diskonto med fradrag af 2 pct.
Tilskud Selskabet kan beslutte at yde et tilskud af sin  

 arbejdskapital/nettorenteindtægter til en afdeling.
Revision Revisor skal straks foretage indberetning til selskabets bestyrelse og  

 kommunalbestyrelsen, hvis revisor konstaterer uregelmæssigheder af væsentlig  

 betydning for selskabets eller en afdelings økonomiske drift.
Opskrivningshenlæggelser Årsregnskabslovens principper for op- og nedskrivning anvendes i  

 forbindelse med selskabets obligationsbeholdning og administrationsejendom.  

 Der er derfor i selskabsregnskabet optaget særlige konti for urealiserede  

 gevinster i forbindelse med opskrivning af obligationsbeholdning og  

 administrationsejendom.
Afsnit 1. Reglernes anvendelsesområde Almennyttige boligselskaber er selskaber, der i medfør af lovens § 2 er  

 godkendt af kommunalbestyrelsen til at udøve almennyttig boligvirksomhed.
Selskaber, der inden lovens ikrafttræden er godkendt til at udøve  

 almennyttig boligvirksomhed bevarer retten hertil.
Dette gælder også  

 almennyttige forretningsførerselskaber, jf. lovens § 2, stk. 2.
Ved godkendelsen opnås visse rettigheder, bl.a. fritagelse for skat og  

 adgang til offentlig støtte til finansiering og drift af nybyggeri.
Til  

 gengæld påhviler der selskaberne forskellige forpligtelser.
Blandt de  

 vigtigste er, at lejlighederne skal udlejes efter bestemte regler og at  

 selskaberne er undergivet kommunalbestyrelsens tilsyn, ligesom der er  

 bestemmelser om, hvad selskaberne kan anvende overskud og opsparing til.
1.1. Formål Selskabernes formål er at opføre og administrere beboelsesejendomme, jf.  

 lovens § 5. Boligerne skal være uden luksuspræg, men udstyret med almindelige  

 moderne bekvemmeligheder og indrettet således, at de opfylder de  

 boligsøgendes almindelige krav til boliger af den pågældende art.
De skal  

 udlejes efter bestemmelserne i Bygge- og Boligstyrelsens bekendtgørelse nr.  

 158 af 5.3.1992 om udlejning af almennyttige boligselskabers boliger, som  

 ændret ved bekendtgørelse nr. 751 af 15.9.1993.
Ud over almindelige, almennyttige boliger kan selskabet opføre og  

 administrere ungdomsboliger, ældreboliger, og tidligere har de også kunnet  

 opføre lette kollektivboliger.
Hvad enten boligerne er organiseret som  

 selvstændige afdelinger eller - efter reglerne om de enkelte boligtyper -  

 integreret i almennyttige boligafdelinger, er de omfattet af de almindelige  

 regler om bl.a. kommunalbestyrelsens tilsyn, beboerdemokrati, henlæggelser og  

 indbetalinger til selskabets dispositionsfond og byggefond.
De nye bofællesskaber efter lovens kap. 12 a opføres/indrettes af en  

 selvejende institution, som kan stiftes enten af en privat organisation eller  

 af et almennyttigt boligselskab.
Da disse bofællesskaber som nævnt ejes af en  

 selvejende institution, er de ikke omfattet af det almennyttige regelsæt, men  

 der er ikke noget i vejen for, at et almennyttigt boligselskab kan  

 administrere dem.
1.2. Godkendelse af nye selskaber Et nyt almennyttigt boligselskab kan organiseres enten som en  

 andelsboligforening eller som et selvejende boligselskab.
Nye almennyttige  

 boligselskaber, herunder datterselskaber af forretningsførerselskaber, kan  

 derimod ikke længere organiseres som et garantiselskab jf. lovens § 2, stk.  

 2. Allerede eksisterende garantiselskaber kan dog fortsætte deres virke.  

 Udtrykket <boligselskab> anvendes i denne vejledning som  

 fællesbetegnelse for selvejende boligselskaber, garantiselskaber og  

 almennyttige andelsboligforeninger.
Et almennyttigt boligselskab, består dels af selve selskabet og dels af  

 dets afdelinger.
Et boligselskab kan enten være et selvstændigt selskab eller  

 et datterselskab af et forretningsførerselskab.
 Enhver kan tage initiativ til at stifte et nyt almennyttigt boligselskab,  

 men i praksis vil stiftelsen af et nyt selskab ske i samarbejde med  

 kommunalbestyrelsen, idet der efter de gældende bestemmelser ikke kan opføres  

 byggeri med offentlig støtte uden kommunalbestyrelsens medvirken.
Efter lovens § 2, er det kommunalbestyrelsen, der godkender oprettelse af  

 nye almennyttige boligselskaber, herunder datterselskaber af eksisterende  

 forretningsførerselskaber.
Det er forudsat, at der i overvejelserne af,  

 hvorvidt godkendelse skal meddeles, kan inddrages hensyn, der går ud over en  

 rent formel konstatering af, om lovens bestemmelser kan opfyldes.
Forudsætninger for godkendelse Det vil være en forudsætning for godkendelse af et nyt selskab, herunder  

 et datterselskab af et forretningsførerselskab, at selskabet senest 6 måneder  

 efter godkendelse eller 6 måneder efter indflytningen i den første afdeling  

 træffer beslutning om, hvilken af de i lovens § 10 nævnte  

 vedligeholdelsesordninger selskabet vil anvende, jf. nærmere afsnit 13.
 Det fremgår af bekendtgørelsens § 1, stk. 2, at det er en forudsætning for  

 godkendelse af et nyt selskab, at der skønnes at være behov for  

 selskabet for at få gennemført det fornødne almennyttige boligbyggeri i  

 området eller for at sikre en rimelig konkurrence imellem selskaberne,  

at selskabet ikke påregner alene at bygge for særskilt afgrænsede  

 befolkningsgrupper, at selskabet skønnes at kunne sikre en effektiv  

 administration såvel af afdelinger under opførelse som af afdelinger i drift,  

 og at almindelige hensyn til forenkling og strukturrationalisering af  

 den almennyttige boligvirksomhed i området ikke taler imod oprettelse af  

 flere boligselskaber.
Andelsboligforeninger oprettet i medfør af lov om byfornyelse En undtagelse herfra er almennyttige andelsboligforeninger, der oprettes i  

 medfør af § 14, stk. 5 og § 90, stk. 7, i lov om byfornyelse og  

 boligforbedring.
Disse skal godkendes, medmindre særlige hensyn taler imod,  

 jf. bekendtgørelsens § 1, stk. 3.
Disse - antagelig i overvejende grad ret små - almennyttige  

 boligforeninger vil ikke kunne forestå opførelse af nyt almennyttigt byggeri,  

 da de må formodes at savne den ekspertise, der er nødvendig hertil.
Ud fra  

 såvel administrative som rationaliseringsmæssige hensyn vil det sikkert i  

 mange tilfælde vise sig hensigtsmæssigt, hvis disse mindre foreninger slutter  

 sig sammen i større foreninger eller tilslutter sig eksisterende større  

 almennyttige andelsboligforeninger.
 Der er efter Bygge- og Boligstyrelsens opfattelse intet til hinder for, at  

 en andelsboligforening, der oprettes i medfør af byfornyelsesloven, samtidig  

 med ansøgning om godkendelse som almennyttig andelsboligforening, enten  

 ansøger om at blive sammenlagt med en eksisterende andelsboligforening eller  

 at blive en selvstændig afdeling af en eksisterende andelsboligforening.
Indberetning af nye selskaber Kommunalbestyrelsen indberetter godkendelse af nye selskaber til Bygge- og  

 Boligstyrelsen, Kongeriget Danmarks Hypotekbank og Finansforvaltning og  

 Boligselskabernes Landsbyggefond, jf. bekendtgørelsens § 1, stk. 4.  

 Indberetningerne skal vedlægges selskabets vedtægter og indeholde oplysning  

 om selskabets postadresse, telefonnummer og eventuelle forretningsfører.
1.3. Vedtægter Selskaberne bestemmer selv indholdet af deres vedtægter, men vedtægterne  

 må ikke fravige bestemmelser i eller fastsat i medfør af loven.  

 Vedtægtsbestemmelser, der er uforenelige med loven og bestemmelser udstedt i  

 medfør heraf, vil derfor umiddelbart være uden gyldighed.
Lovbestemt indhold i vedtægterne Der er visse bestemmelser, der skal være indeholdt i vedtægterne.
I lovens  

 § 4 er fastsat, at alle vedtægter skal indeholde oplysninger om  

 selskabets navn og hjemsted, om dets kapitalforhold og ledelse,  

om antallet af bestyrelsesmedlemmer og bestyrelsens sammensætning,  

om tegningsret for selskabet, om valg af afdelingsbestyrelser  

 og disses virksomhed, om selskabets regnskabsår og om valg af  

 revisor.
 Vedtægterne for en andelsboligforening og et garantiselskab skal endvidere  

 indeholde bestemmelser  om indkaldelse til ordinær generalforsamling  

 eller repræsentantskabsmøde og om hvilke anliggender, der skal  

 behandles på generalforsamlingen eller repræsentantskabsmødet.
Normalvedtægter I medfør af lovens § 4, stk. 3 er udsendt normalvedtægter af november  

 1984. I loven er det fastsat, at normalvedtægterne finder anvendelse,  

 medmindre der er fastsat bestemmelser i selskabets vedtægter, hvis indhold -  

 inden for lovens rammer - afviger herfra.
Selv om selskaberne ikke har  

 vedtaget normalvedtægterne, finder bestemmelserne i disse således anvendelse  

 på forhold, der ikke er omtalt i selskabernes vedtægter.
Lovens og normalvedtægternes regler om beboernes medindflydelse er  

 minimumsbestemmelser.
Eventuelle indskrænkninger i forhold hertil i et  

 selskabs vedtægter er derfor uden gyldighed, også selv om disse vedtægter  

 tidligere måtte være godkendt.
Der er ikke noget til hinder for, at et  

 selskab i vedtægterne kan give beboerne en større medindflydelse på egne  

 anliggender.
Et selskabs vedtægter bør være så enkle og overskuelige som muligt.
Der  

 bør derfor ikke optages bestemmelser i vedtægterne, som naturligt hører  

 hjemme i de enkelte kontrakter med lejerne eller i ordens-og  

 vedligeholdelsesreglementer.
Endvidere bør bestemmelser i boligbyggeriloven  

 og i bekendtgørelsen om almennyttig boligvirksomhed, som umiddelbart gælder  

 for alle boligselskaber ikke gentages i vedtægterne, medmindre de vedrører  

 selskabets organisation og ledelse eller lejernes muligheder for at øve  

 medindflydelse.
Indsendes til kommunalbestyrelsen Nye vedtægter og vedtægtsændringer skal indsendes til kommunalbestyrelsen,  

 der påser, at vedtægterne opfylder lovens regler om almennyttige  

 boligselskaber og de krav, der er fastsat i medfør af loven.  

 Kommunalbestyrelsen fremlægger derefter vedtægterne til offentligt eftersyn.  

 Formen herfor fastsættes af den enkelte kommunalbestyrelse.
Eventuelle  

 tvistigheder imellem et boligselskab og en kommunalbestyrelse om  

 vedtægtsbestemmelsernes lovlighed kan af kommunalbestyrelsen forelægges for  

 Bygge- og Boligstyrelsen til udtalelse.
Allerede godkendte vedtægter for eksisterende boligselskaber bevarer med  

 den ovenfor anførte begrænsning om beboernes medindflydelse deres gyldighed,  

 bortset fra bestemmelser, der er i modstrid med loven eller regler, der er  

 fastsat i medfør af denne.
Bygge- og Boligstyrelsen skal dog henstille, at  

 selskaberne af hensyn til såvel lejerne som de offentlige myndigheder ved  

 større ændringer i boligbyggeriloven eller regler, der er udstedt i medfør af  

 loven, søger gennemført ændringer i vedtægterne, således at de altid i videst  

 muligt omfang er i overensstemmelse med gældende ret.
Dette gælder ikke  

 mindst ændringer af bestemmelserne om lejernes rettigheder og pligter.
 Hvis selskabet skifter hjemstedskommune,  skal  vedtægterne ændres,  

 jf. bekendtgørelsens § 60, stk. 2.
Afsnit 2. Beboerdemokrati 2.1. Beboerdemokrati Beboerne har ret til medindflydelse på selskabets og den enkelte afdelings  

 drift, idet beboerne som altovervejende hovedregel har ret til at vælge  

 selskabsbestyrelsens flertal, og beboerne har altid ret til at vælge hele den  

 lokale bestyrelse for hver enkelt afdeling/bebyggelse - den såkaldte  

 afdelingsbestyrelse.
 En undtagelse gælder dog for de selvejende boligselskaber, idet  

 kommunalbestyrelsen kan beslutte, at afdelingsbestyrelserne kun kan vælge et  

 under flertallet af selskabsbestyrelsens medlemmer, hvis andre end  

 afdelingsbestyrelserne og kommunalbestyrelsen har ret til at vælge medlemmer,  

 jf. lovens § 15, stk. 2.
 Beboernes kompetence til i et nærmere afgrænset omfang at træffe  

 beslutninger om afdelingens forhold udøves gennem henholdsvis  

 afdelingsbestyrelsen og afdelingsmødet.
Ifølge lov om boligbyggeri skal de nærmere regler om valg af  

 afdelingsbestyrelse og dennes virksomhed fastsættes i vedtægterne.
Hvis der i  

 de aktuelle vedtægter for et selskab er tillagt beboerne videregående  

 beføjelse, er det disse vedtægtsbestemmelser, der gælder.
Er beboernes  

 beføjelser i en eller flere relationer ikke omtalt i selskabets vedtægter,  

 har beboerne de beføjelser, der tilkommer dem i henhold til  

 normalvedtægterne.
Vedtægter, der tillægger beboerne mindre ret til  

 medindflydelse end bestemmelser, der fremgår af loven og af  

 normalvedtægterne, er uden gyldighed, jf. bekendtgørelsens § 2, stk. 2, og  

 vejledningens afsnit 1.3.
Normalvedtægternes mere detaljerede regler om beboernes og afdelingernes  

 beføjelser er fravigelige og kan have en anden udformning end anført i  

 normalvedtægterne for den pågældende type boligselskab.
Som det fremgår af  

 det ovenfor anførte, har sådanne fravigelser kun gyldighed, såfremt de ikke  

 begrænser lejernes beføjelser til at udøve de i henhold til loven,  

 bekendtgørelsen og normalvedtægterne hjemlede beføjelser til at øve  

 indflydelse på selskabets og afdelingens anliggender gennem afdelingsmøde,  

 afdelingsbestyrelse og urafstemning.
Som eksempel på en gyldig afvigelse fra  

 normalvedtægterne kan nævnes, at intet er til hinder for, at det i selskabets  

 vedtægter bestemmes, at hver afdeling højst kan have et medlem af  

 bestyrelsen, medmindre alle afdelinger er repræsenteret.
I det følgende er medtaget de vigtigste regler om afdelingsmøder, om valg  

 af afdelingsbestyrelse og om dennes virksomhed.
Om de mere detaljerede regler  

 henvises til normalvedtægterne, der er optaget som bilag til vejledningen.  

 Med de anførte begrænsninger vil flere af de anførte bestemmelser kunne  

 fraviges i det enkelte selskabs vedtægter.
2.2. Afdelingsmødet Hvert år skal der afholdes ordinært afdelingsmøde i hver enkelt afdeling  

 inden 5 måneder efter regnskabsårets slutning.
I en ny afdeling skal det  

 første afdelingsmøde afholdes inden 6 måneder efter indflytningen.
 Ekstraordinært afdelingsmøde afholdes, når afdelingsbestyrelsen indkalder  

 hertil, når mindst 25 pct. af husstandene i afdelingen ønsker et angivet emne  

 behandlet, når selskabets ledelse anmoder herom eller når der på et tidligere  

 tidspunkt er truffet beslutning herom.
Indkaldelse Indkaldelse til ordinært afdelingsmøde foretages normalt af  

 afdelingsbestyrelsen og skal ske med mindst 4 ugers varsel ved brev til  

 samtlige husstande i afdelingen.
I en ny afdeling foregår indkaldelsen  

 normalt på initiativ af lejerne i afdelingen.
Sker dette ikke, kan en  

 lejerforening, som efter aftale med selskabet har en særlig tilknytning til  

 selskabet, indkalde til mødet.
Lejernes Landsorganisation eller en  

 lokalafdeling under Lejernes Landsorganisation kan ligeledes forestå  

 indkaldelsen.
 Bliver et afdelingsmøde ikke indkaldt rettidigt, påhviler det selskabets  

 ledelse at indkalde til afdelingsmøde og forestå afholdelsen af  

 afdelingsmødet.
Adgang og stemmeret Adgang til og stemmeret på afdelingsmødet har samtlige lejere i  

 afdelingen, disses ægtefæller, registrerede partnere eller hermed  

 ligestillede personer.
Hver husstand har 2 stemmer uanset husstandens  

 størrelse.
I vedtægterne kan vælges et andet antal stemmer pr. husstand, men  

 alle husstande skal have samme antal stemmer.
Disse rettigheder omfatter også  

 lejere i ungdomsboliger, ældreboliger og lejere i de såkaldte kommunale  

 pensionistboliger, der endnu bebos på de tidligere vilkår.
I tilfælde, hvor  

 en lejlighed udlejes til flere end 2 beboere, f.eks. bofællesskaber, må disse  

 selv indbyrdes afgøre, hvem der skal udøve stemmeretten.
 Selskabets ledelse skal orienteres om afholdelse af afdelingsmødet og har  

 ret til at lade sig repræsentere på mødet, dog uden stemmeret.
Fuldmagt Afdelingsmødet træffer beslutninger ved almindelig stemmeflerhed blandt de  

 fremmødte.
Det er Bygge- og Boligstyrelsens opfattelse, at der i vedtægterne  

 kan indsættes en bestemmelse om, at der kan afgives stemmer via fuldmagt.
Som  

 nævnt ovenfor, er det kun beboere, der har adgang til afdelingsmødet, hvorfor  

 der kun kan gives fuldmagt til andre beboere i afdelingen.
Hvor vedtægterne  

 ikke direkte giver adgang til at møde og stemme ved fuldmagt, kan alene de  

 fremmødte afgive stemmer.
Urafstemning Afdelingsmødet kan beslutte, at den endelige afgørelse af ethvert emne  

 skal træffes ved urafstemning blandt afdelingens lejere.
Ved urafstemning,  

 som er skriftlig og hemmelig, har hver husstand 2 stemmer uanset husstandens  

 størrelse, jf. ovenfor om antal stemmer pr. husstand.
Efter en urafstemning  

 kan det samme forslag først sendes til urafstemning igen efter afholdelse af  

 ordinært afdelingsmøde.
Foreningsret I øvrigt skal bemærkes, at afholdelse af afdelingsmøder, urafstemninger  

 m.v. i vidt omfang hviler på de almindelige foreningsretlige principper,  

 hvorfor kommunalbestyrelsen normalt ikke bl.a. af bevismæssige grunde kan gå  

 ind i en endelig bedømmelse af, om disse principper er overholdt i  

 forbindelse med et mødes indkaldelse og afvikling og i forbindelse med  

 udformning og afholdelse af en afstemning.
 Forslag, der skal drøftes på afdelingsmødet, bør forud for mødet udsendes  

 til samtlige mødeberettigede lejere.
2.3. Afdelingsbestyrelsen Afdelingsbestyrelsen vælges ved simpelt flertal på et afdelingsmøde.
Lejer- eller beboerforening som afdelingsbestyrelse En lejer- eller beboerforenings bestyrelse kan være afdelingsbestyrelse,  

 forudsat 1) at der er flertal herfor på afdelingsmødet, 2) at et flertal af  

 lejerne er tilsluttet foreningen, og 3) at foreningen kun har medlemmer, der  

 bor i afdelingen, jf. lovens § 15, stk. 5. Et senere afdelingsmøde kan dog  

 bestemme, at der på ny skal vælges afdelingsbestyrelse efter de almindelige  

 regler.
 Er der ikke valgt afdelingsbestyrelse, eller har den nedlagt sit hverv  

 uden at være afløst af en ny afdelingsbestyrelse, varetages dens funktioner  

 af selskabets bestyrelse.
Ringe møeprocent Er mødeprocenten på et afdelingsmøde meget ringe, kan selskabets  

 bestyrelse efter forhandling med afdelingsbestyrelsen indkalde til et  

 ekstraordinært afdelingsmøde med forslag om ophævelse af afdelingsbestyrelsen  

 som eneste punkt på dagsordenen.
Valgbare til afdelingsbestyrelsen Valgbare til afdelingsbestyrelsen er lejere i afdelingen, disses  

 ægtefæller, registrerede partnere samt hermed ligestillede personer.
En  

 beboer behøver ikke nødvendigvis at stå på lejekontrakten for at kunne vælges  

 til afdelingsbestyrelsen, idet det er de faktiske forhold, der er afgørende.  

 Afdelingsbestyrelsen består i afdelinger med indtil 100 husstande af  

 formanden samt 2 medlemmer.
I større afdelinger kan afdelingsmødet beslutte,  

 at der skal vælges flere medlemmer til afdelingsbestyrelsen.
Der kan dog  

 højst vælges yderligere 2 medlemmer for hvert påbegyndt antal af 300  

 husstande i afdelingen ud over de første 100.
 Det kan bestemmes i selskabets vedtægter, at bolighavende  

 ejendomsfunktionærer og/eller ansatte i selskabet ikke er valgbare til  

 afdelingsbestyrelsen.
Det kan derimod efter Bygge- og Boligstyrelsens opfattelse ikke bestemmes,  

 at der ikke må være sammenfald mellem hvervet som medlem af en  

 afdelingsbestyrelse og hvervet som medlem af selskabets bestyrelse.
En sådan  

 bestemmelse finder man vil være i strid med de beboerdemokratiske regler.
Vederlag Medlemmer af afdelingsbestyrelsen bliver ikke aflønnet, jf. lovens § 15,  

 stk. 11. Afdelingsbestyrelsen har krav på, at selskabets ledelse yder den  

 nødvendige bistand i forbindelse med udførelsen af dens funktion, men  

 fastsætter i øvrigt selv nærmere bestemmelse om udførelsen af hvervet.  

 Afdelingen afholder rimelige udgifter til afdelingsbestyrelsens arbejde.
2.4. Afdelingsmødets og afdelingsbestyrelsens beføjelser Selv om der i en afdeling er valgt afdelingsbestyrelse med det formål af  

 varetage afdelingens interesser bl.a. i forhold til selskabets ledelse,  

 herunder øve indflydelse på afdelingens drift indenfor de givne rammer, er  

 afdelingsmødet tillagt godkendende beføjelser i forhold til visse af  

 afdelingsbestyrelsens beslutninger.
Afdelingsbestyrelsen har dog i alle  

 henseender pligt til at efterleve afdelingsmødets eventuelle beslutninger,  

 uanset om afdelingsbestyrelsen kan udøve den besluttende myndighed i henhold  

 til loven.
Eksempelvis kan afdelingsmødet beslutte, at budgettet for  

 afdelingen fremover skal forelægges afdelingsmødet til godkendelse.  

 Afdelingsbestyrelsen kan ikke ensidigt lade afdelingsmødets beslutninger  

 efterprøve ved urafstemning.
I øvrigt kan afdelingsbestyrelsen forelægge ethvert spørgsmål for  

 afdelingsmødet, ligesom afdelingsbestyrelsen kan beslutte, at den endelige  

 afgørelse af et spørgsmål, der henhører under afdelingsbestyrelsen, skal  

 afgøres af afdelingsmødet.
Tilsvarende kan afdelingsmødet beslutte, at et  

 givet spørgsmål skal afgøres ved urafstemning.
For at der ikke senere skal  

 opstå tvivl om afstemning og afstemningsresultat, bør afdelingsbestyrelsen og  

 afdelingsmødet altid i forbindelse med, at et spørgsmål lægges ud til  

 urafstemning, træffe beslutning om urafstemningens udformning, herunder  

 hvilke oplysninger og hvilket materiale, der skal sendes ud til de  

 stemmeberettigede.
Afdelingsmødets beføjelser Afdelingsmødet er beføjet til at:
 1. Vælge afdelingsbestyrelsen eller, under de  

 tidligere nævnte forudsætninger, at beslutte, at en beboer- og lejerforening  

 skal fungere som afdelingsbestyrelse, jf. lovens § 15, stk. 5.
 2. Godkende årsregnskab for afdelingen, inden det  

 godkendes endeligt af selskabets bestyrelse og dets øverste myndighed, jf.  

 lovens § 15, stk. 8. Afdelingsmødet skal tillige have forelagt afdelingens  

 budget til orientering.
 3. Godkende afdelingsbestyrelsens (eller selskabets  

 ledelses, hvis afdelingsbestyrelse ikke er valgt) beslutninger om  

 iværksættelse af rimelige moderniseringsarbejder, kollektive anlæg,  

 ekstraordinære renoveringsarbejder, udbedring af byggeskader, ombygning af  

 ledige lejligheder samt forbedring af miljøet, jf. lovens § 15, stk. 9.  

 Påregnes foranstaltningerne at medføre en lejeforhøjelse, der overstiger 15  

 pct. af den gældende leje, skal den endelige afgørelse lægges ud til  

 urafstemning, hvis mindst 1/4 af de tilstedeværende stemmeberettigede på  

 afdelingsmødet forlanger det.
 4. Godkende afdelingsbestyrelsens (eller selskabets  

 ledelses, hvis afdelingsbestyrelse ikke er valgt) beslutninger om, hvorvidt  

 fordeling af udgifterne til varme, varmt vand og el skal ske på grundlag af  

 henholdsvis individuelle vandmålere, varmefordelingsmålere,  

 elektricitetsmålere, bruttoetageareal eller rumfang, jf. lovens § 15, stk.  

 10, jf. stk. 9. Afdelingsmødets beslutning har gyldighed for alle lejere i  

 afdelingen uanset eventuelle modstående kontraktsbestemmelser.
5. Godkende ændringer i husordenen.
Som eksempel på  

 forhold, der kan reguleres i husordenen, kan nævnes, at det er overladt til  

 afdelingsbestyrelsen og afdelingsmødet at bestemme, om det skal være tilladt  

 at holde husdyr.
Afdelingsbestyrelsen og afdelingsmødet kan dog ikke ved  

 bestemmelse i husordenen tilsidesætte beboernes ret til at holde husdyr  

 ifølge kontrakt eller individuel aftale med selskabet, ligesom kompetencen  

 til at ændre husordenen heller ikke kan benyttes til at indføre begrænsninger  

 i øvrigt i de kontrakter, der er indgået med lejerne eller indføre ændringer  

 i andre for almennyttigt boligbyggeri almindeligt gældende bestemmelser.  

 Forslag til ændringer i husordenen skal af afdelingens bestyrelse forud for  

 afdelingsmødet bekendtgøres for samtlige lejere og skal på afdelingsmødet  

 forelægges af afdelingsbestyrelsen.
Er der ikke valgt afdelingsbestyrelse  

 skal selskabets ledelse forestå bekendtgørelsen og forelæggelsen.
6. Valg af indvendig vedligeholdelses- og  

 istandsættelsesordning kan være overladt til afdelingsmødet, hvis  

 afdelingsbestyrelsens fællesmøde har besluttet dette i selvejende selskaber  

 og i garantiselskaber.
I andelsboligforeninger træffes beslutningen om  

 eventuelt at give afdelingsmødet denne kompetence af den øverste myndighed.
Afdelingsbestyrelsens beføjelser Afdelingsbestyrelsen er beføjet til at:
 1. Godkende afdelingens driftsbudget, forinden det  

 godkendes endeligt af selskabets ledelse, jf. lovens § 15, stk. 7.
2. Beslutte, hvorvidt der skal udføres rimelige  

 moderniseringsarbejder, kollektive anlæg, ekstraordinære renoveringsarbejder,  

 udbedring af byggeskader, samt gennemførelse af bygningsændringer i  

 afdelingen, jf. lovens § 15, stk. 9. Selskabet har, når afdelingsbestyrelsen  

 har truffet beslutning herom, pligt til at lade sådanne arbejder udføre, hvis  

 afdelingsbestyrelsen tiltræder den nødvendige modsvarende lejeforhøjelse.  

 Beslutninger om udførelse af de nævnte arbejder skal inden iværksættelsen  

 godkendes af afdelingsmødet og skal, hvis lejestigningen overstiger 15 pct.,  

 og 1/4 af de på afdelingsmødet fremmødte stemmeberettigede forlanger det,  

 sendes til urafstemning.
Uden afdelingsmødets samtykke kan sådanne arbejder  

 ikke gennemføres, medmindre kommunalbestyrelsen meddeler pålæg herom.
 3. Føre tilsyn med afdelingens  

 vedligeholdelsestilstand og påse, at der er god orden i afdelingen, jf.  

 lovens § 15, stk. 6. En eventuel påtale kan kun ske til selskabets ledelse.  

 Det ligger således uden for en afdelingsbestyrelses beføjelser at påtale  

 vedligeholdelsestilstanden over for ejendomsfunktionærer eller overtrædelser  

 af husorden eller andre forhold direkte over for den enkelte lejer.
4. Blive orienteret, så vidt det er muligt  

 forudgående, om ansættelse og afskedigelse af ejendomsfunktionærer.
Det er  

 selskabets ledelse, der foretager afskedigelser og ansættelser, men  

 bestemmelsen forudsætter, at der i rimeligt omfang tages hensyn til  

 afdelingsbestyrelsens og hermed beboernes ønsker.
5. Bestemme inden for rammerne af driftsbudgettet,  

 hvilke vedligeholdelses- og fornyelsesarbejder selskabets ledelse skal lade  

 udføre.
Det er således afdelingsbestyrelsen og ikke selskabets ledelse, der  

 bestemmer, i hvilken rækkefølge der kan indgås aftaler med håndværkere om de  

 forskellige arbejders udførelse.
Ledelsen kan ikke gennemføre sådanne  

 arbejder uden afdelingsbestyrelsens samtykke, medmindre kommunalbestyrelsen  

 meddeler pålæg herom.
Selskabsbestyrelsen kan dog lade nødvendige og rimelige  

 vedligeholdelsesarbejder udføre i afdelingen, hvis arbejderne er af en sådan  

 karakter, at de ikke uden væsentlig risiko kan afvente afdelingsbestyrelsens  

 beslutning, jf. nedenfor.
 6. Træffe beslutning om fordeling af udgifterne til  

 varme og el skal ske på grundlag af henholdsvis individuelle vandmålere,  

 varmefordelingsmålere, elektricitetsmålere, bruttoetageareal eller rumfang.  

 Beslutning herom skal godkendes af afdelingsmødet.
 7. Træffe beslutning, inden for driftsbudgettets  

 rammer, om driften og beboernes anvendelse af fælleslokaler (eksempelvis  

 beboerhus og fællesvaskeri) samt om etablering af fritidsaktiviteter m.v.  

 (eksempelvis udgivelse af beboerblad og afholdelse af kulturelle  

 arrangementer), jf. lovens § 15, stk. 7.
8. Vedtage ændringer af husordenen, der er gyldige,  

 hvis der er flertal for dem på et afdelingsmøde, uanset selskabets eventuelle  

 stillingtagen til ændringerne.
Afdelingsbestyrelsens beslutninger om ændring  

 af husordenen skal således forelægges på afdelingsmødet.
Det skal  

 understreges, at det altid er tilladt for blinde og svagtseende at holde  

 førerhund, uanset bestemmelser herom i en boligafdelings husorden, jf.  

 bekendtgørelsens § 76. Det bør endvidere tillades at invalidevogne kan  

 parkeres i nærheden af den handicappedes bopæl.
9. I afdelinger, der har modtaget tilsagn om  

 statsstøtte til etablering efter 30. juni 1986, har afdelingsbestyrelsen  

 herudover adgang til at overvære det eftersyn, byggeskadefonden i henhold til  

 lovens § 62 b, stk. 2, skal foretage inden 5 år efter byggeriets aflevering.  

 Afdelingsbestyrelsen skal endvidere orienteres om den rapport, der udarbejdes  

 på baggrund af eftersynet.
Det påhviler således selskabets ledelse at give  

 afdelingsbestyrelsen besked om tid og sted for 5-års eftersynet og at  

 fremsende den udarbejdede rapport til afdelingsbestyrelsen.
Råderet Der er herudover tillagt afdelingsmødet og afdelingsbestyrelsen beføjelser  

 om råderet i lovens §§ 10d-10e.
Herom henvises til særskilt vejledning om  

 råderet.
2.5. Ansvar og kompetence Uanset afdelingsbestyrelsens og afdelingsmødets adgang til at træffe  

 beslutninger vedrørende afdelingens drift har selskabets ledelse det  

 juridiske og økonomiske ansvar for afdelingens dispositioner.
Dette  

 indebærer, at selskabsbestyrelsen skal skride ind, hvis afdelingsbestyrelsens  

 eller afdelingsmødets beslutninger er i strid med de gældende bestemmelser i  

 lov om boligbyggeri, bestemmelser udstedt i medfør af denne, bestemmelser i  

 anden lovgivning samt bestemmelser i de lejekontrakter, selskabet har indgået  

 med den enkelte lejer.
Selskabsbestyrelsen kan således eksempelvis forlange  

 en rimelig standard for så vidt angår vedligeholdelse af afdelingen.
I  

 tilslutning hertil bemærkes, at det vil lette administrationen og samarbejdet  

 mellem selskabets ledelse og de enkelte afdelingsbestyrelser, hvis der  

 aftales nogle generelle retningslinier for, hvilke typer af vedligeholdelses-  

 og reparationsarbejder selskabet uden videre kan lade udføre.
Det skal  

 understreges, at det altid er selskabets ledelse, der træffer aftaler udadtil  

 på selskabets vegne.
 I den daglige administration af almennyttige boligselskaber kan der  

 erfaringsmæssigt opstå en del problemer, ikke alene vedrørende omfanget af  

 afdelingsbestyrelsernes, afdelingsmødernes og beboernes rettigheder og  

 beføjelser, men tillige vedrørende de proceduremæssige og andre mere formelle  

 spørgsmål i forbindelse med afholdelse af afdelings- og  

 afdelingsbestyrelsesmøder.
 For så vidt angår et enkelt spørgsmål af denne karakter, der har givet  

 anledning til særlig tvivl, skal bemærkes, at det er Bygge- og  

 Boligstyrelsens opfattelse, at en afdelingsbestyrelse har pligt til at træde  

 tilbage, hvis dette vedtages på et ordinært eller ekstraordinært  

 afdelingsmøde, uanset at den siddende afdelingsbestyrelses valgperiode ikke  

 er udløbet.
Der kan dog kun vælges en ny afdelingsbestyrelse på samme møde, hvis dette  

 fremgår af den forud udsendte dagsorden.
I modsat fald må en ny  

 afdelingsbestyrelse vælges på et ekstraordinært afdelingsmøde.
Dette kan  

 eventuelt indkaldes på selskabsbestyrelsens foranledning.
Opmærksomheden skal  

 endvidere henledes på, at en afdelingsbestyrelse ikke kan foretage eksklusion  

 af sine medlemmer.
En afdelingsbestyrelse bør i øvrigt, hvis den er i tvivl  

 om beboernes stilling til spørgsmål af væsentlig betydning, foranledige disse  

 drøftet på et afdelingsmøde, eventuelt med efterfølgende urafstemning.
Afgørelse af tvister Det skal i tilknytning hertil understreges, at de offentlige myndigheder,  

 der beskæftiger sig med de almennyttige boligselskabers forhold, dvs.  

 kommunalbestyrelserne, normalt ikke har beføjelse til at afgøre en opstået  

 uenighed med bindende virkning for parterne, dvs. selskaberne,  

 afdelingsbestyrelserne og de enkelte lejere.
I praksis er der ofte tale om  

 problemer af almindelig selskabsretlig, foreningsretlig eller aftaleretlig  

 karakter, hvis afgørelse, såfremt parterne ikke kan forhandle sig til rette,  

 i givet fald hører under domstolene.
Det samme gælder normalt for konkrete  

 tvistigheder mellem selskaberne og de enkelte lejere,f.eks. om  

 kontraktsforståelse, varmeregnskaber, vedligeholdelsesspørgsmål,  

 fraflytningsregninger og lignende.
Kun ved domstolene kan der ske en egentlig  

 bevisførelse og bevisbedømmelse.
Bygge- og Boligstyrelsen må derfor som  

 udgangspunkt råde parterne til at forhandle sig til rette ved hjælp af de  

 muligheder, beboerdemokratiet giver.
Afsnit 3. Boligselskabets øverste myndighed 3.1. Hvem er øverste myndighed? Det er selskabets øverste myndighed, der varetager selskabets anliggender,  

 jf. bekendtgørelsens § 3.
Andelsboligforeninger I de almennyttige andelsboligforeninger, er medlemmerne foreningens  

 øverste myndighed og udøver myndigheden gennem generalforsamlingen eller et  

 valgt repræsentantskab.
Selvejende boligselskaber I de selvejende almennyttige boligselskaber er kommunalbestyrelsen i  

 selskabets hjemstedskommune øverste myndighed.
For boligselskaber, hvis  

 virksomhed udstrækkes over et helt amt, de såkaldte  

 »amtsboligselskaber«, kan en anden myndighed være selskabets  

 øverste myndighed.
Garantiselskaber I de almennyttige garantiselskaber er garanterne den øverste myndighed og  

 udøver denne myndighed igennem generalforsamlingen.
Overdragelse og  

 pantsætning af garantibeviser skal godkendes af kommunalbestyrelsen.  

 Overdragelse af garantibeviser er hidtil sket til kurs pari.
Ved behandling  

 af ansøgninger om godkendelse af overdragelse af garantibeviser bør der  

 lægges vægt på, at der er en vis spredning af garantibevisene, idet det ikke  

 er rimeligt at nogle få private personer eller et selskab kan udgøre den  

 øverste myndighed i et almennyttigt boligselskab.
Garanterne får udbetalt udbytte, der ikke uden kommunalbestyrelsens  

 godkendelse må overstige 5 pct. af garantikapitalen.
Hvis der i tidligere år  

 er udbetalt mindre end 5 pct i udbytte, kan det mindre udbetalte dog  

 tillægges uden særlig godkendelse af kommunalbestyrelsen.
Det er en  

 forudsætning for udbetaling af udbytte, at selskabets arbejdskapital er  

 positiv efter at udbetaling er sket, jf. bekendtgørelsen § 5, stk. 3.
3.2. Kompetence Det er selskabets øverste myndighed, der har kompetencen til at træffe  

 beslutning om grundkøb, iværksættelse af nyt byggeri, erhvervelse eller salg  

 af eksisterende ejendomme, væsentlig forandring af selskabets og dets  

 afdelingers ejendomme, nedlæggelse eller salg af en afdeling.
 Selskabets øverste myndighed kan endvidere beslutte, at 2 afdelinger, der  

 er beliggende i samme kommune skal lægges sammen, jf. bekendtgørelsens § 4,  

 stk. 2, samt vejledningens afsnit 5.3.
 Det er endvidere selskabets øverste myndighed, der kan foretage ændringer  

 af selskabets vedtægter eller beslutte, at selskabet skal opløses.
 Selskabets og dets afdelingers årsregnskaber skal godkendes af selskabets  

 øverste myndighed.
Afsnit 4. Boligselskabets bestyrelse 4.1. Bestyrelsen Den overordnede ledelse af selskabets og dets afdelingers forhold skal  

 ifølge bekendtgørelsens § 6 varetages af bestyrelsen.
Bestyrelsen træffer  

 bestemmelse om varetagelsen af den daglige administration.
Bestyrelsen har det overordnede juridiske og økonomiske ansvar for  

 selskabets dispositioner, og skal herunder sørge for, at selskabets  

 virksomhed tilrettelægges, ledes og udøves forsvarligt og i overensstemmelse  

 med lov om boligbyggeri, regler fastsat i medfør af loven samt selskabets  

 vedtægter.
Bestyrelsen er bl.a. ansvarlig for budgetlægning,  

 regnskabsaflæggelse, lejefastsættelse og udlejning.
Endvidere skal  

 bestyrelsen påse, at driften foregår efter rationelle administrationsmetoder,  

 således at beboernes interesser tilgodeses, samtidig med, at afdelingernes og  

 selskabets anliggender varetages bedst muligt.
 Bestyrelsen skal på hvert bestyrelsesmøde gennemgå revisionsprotokollen.  

 Enhver protokoltilførsel skal underskrives af samtlige bestyrelsesmedlemmer,  

 jf. bekendtgørelsens § 56, stk. 5.
Bestyrelsen er ansvarlig for, at selskabet tilrettelægger sin  

 byggevirksomhed i overensstemmelse med selskabets formål, og at selskabets  

 byggeri søges gennemført efter rationelle byggemetoder og til den lavest  

 mulige pris.
Endvidere er det bestyrelsens ansvar, at byggeriet søges  

 udformet tilfredsstillende i planmæssig og teknisk henseende, og at der  

 stilles fornødne krav om kvalitetssikring.
Erstatningsansvar Bestyrelsen kan pådrage sig erstatningsansvar efter de almindelige  

 erstatningsregler, hvis selskabet eller dets afdelinger har lidt tab som  

 følge af kritisable dispositioner eller udvist forsømmelighed fra  

 bestyrelsens side.
Tilsvarende gælder for forretningsføreren.
For at sikre  

 selskabet mod tab som følge af fejl ved forretningsførelsen, kan bestyrelsen  

 forlange, at forretningsføreren tegner en ansvarsforsikring.  

 Kommunalbestyrelsen vil i givet fald kunne forlange, at selskabet rejser  

 erstatningskrav over for de pågældende.
Antal medlemmer af bestyrelsen En bestyrelse skal bestå af et ulige antal medlemmer (mindst 3), jf.  

 bekendtgørelsens § 8. Der er ingen generel overgrænse for antallet af  

 bestyrelsesmedlemmer.
Antallet må afhænge af selskabets størrelse og de  

 arbejdsopgaver, som bestyrelsen skal varetage samt tillige af de interesser,  

 som ønskes repræsenteret.
Hensynet til en hensigtsmæssig og rationel  

 tilrettelæggelse af den overordnede ledelse af selskabets anliggender taler  

 dog for, at antallet af bestyrelsesmedlemmer holdes inden for rimelige  

 grænser.
Som udgangspunkt skulle et antal på 5 normalt være tilstrækkeligt.
4.2. Valg af bestyrelsesmedlemmer Der gælder forskellige regler for valg af bestyrelsesmedlemmer i de 3  

 typer boligselskaber.
Andelsboligforeninger I de almennyttige andelsboligforeninger vælger foreningens øverste  

 myndighed (dvs. medlemmerne) et flertal eller - i almindelighed - alle  

 bestyrelsens medlemmer.
Garantiselskaber I de almennyttige garantiselskaber har beboerne, gennem  

 afdelingsbestyrelserne, en ubetinget ret til at vælge bestyrelsens flertal.  

 De øvrige bestyrelsesmedlemmer vælges af selskabets øverste myndighed, dvs.  

 garanterne på generalforsamlingen og eventuelle andre interessenter, f.eks.  

 kommunalbestyrelsen, som ifølge selskabets vedtægter er berettiget til at  

 vælge bestyrelsesmedlemmer.
Garanterne har dog som selskabets øverste myndighed gennem  

 generalforsamlingen en væsentlig indflydelse på selskabets forhold.
Enhver  

 garant kan inden 12 måneder efter, at beboerne første gang har valgt  

 bestyrelsens flertal, kræve, at selskabet overtager den pågældendes  

 garantibeviser til deres værdi, jf. lovens § 15, stk. 3. Forlanger alle  

 garanter deres garantibeviser overtaget af selskabet, vil der ikke være nogen  

 øverste myndighed.
Der må derfor ved en ændring af vedtægterne fastsættes  

 regler om selskabets fremtidige struktur.
Mulighederne er enten omdannelse  

 til en almennyttig andelsboligforening eller - med kommunalbestyrelsens  

 accept - omdannelse til et selvejende boligselskab.
Efter Bygge- og Boligstyrelsens opfattelse vil der ikke kunne udøves  

 stemmeret på selskabets egne garantibeviser.
Derfor vil garantibeviser ikke  

 kunne overdrages til fonde eller lignende, hvor der er et væsentligt  

 personsammenfald mellem bestyrelsesmedlemmer i boligselskabet og  

 bestyrelsesmedlemmer i den pågældende fond el. lign.
Selvejende boligselskaber I de selvejende boligselskaber har beboerne ret til gennem  

 afdelingsbestyrelserne at vælge bestyrelsens flertal.
Kommunalbestyrelsen har  

 imidlertid både som selskabets øverste myndighed og som tilsynsmyndighed en  

 væsentlig indflydelse på selskabets forhold.
Hvis der efter selskabets  

 vedtægter er repræsenteret andre interesser (f.eks. ansatte i selskabet, et  

 forretningsførerselskab eller en interesseorganisation) i bestyrelsen end  

 kommunalbestyrelsen og beboerne, kan kommunalbestyrelsen som selskabets  

 øverste myndighed beslutte, at beboernes repræsentation begrænses til en  

 under flertallet i bestyrelsen (f.eks. 2 ud af 5 medlemmer).
Da lovens intention som nævnt er, at beboerne i princippet skal have den  

 indflydelse på selskabernes forhold som følger af et absolut  

 bestyrelsesflertal, bør en sådan indskrænkning dog kun ske rent  

 undtagelsesvis, ligesom det må forudsættes, at den eller de yderligere  

 parter, der ønskes repræsenteret i bestyrelsen, har en selvstændig og direkte  

 interesse i at have en medindflydelse på selskabets forhold, så som ansatte i  

 selskabet eller lokale interesseorganisationer med tilknytning til eller  

 interesse i almennyttigt byggeri.
Valg af bestyrelsesmedlemmer, der ikke  

 udpeges af kommunalbestyrelsen, skal indberettes til denne.
Hvis beboerne i de selvejende boligselskaber og garantiselskaberne ønsker  

 en forøget repræsentation i bestyrelserne i overensstemmelse med de foran  

 nævnte regler, skal selskabets øverste myndighed snarest muligt foranledige,  

 at selskabets vedtægter ændres i overensstemmelse hermed.
Herved skal særligt  

 bemærkes, at lovgivningen om kommunernes styrelse ikke er til hinder for, at  

 antallet af medlemmer, der er udpeget af kommunalbestyrelsen nedsættes, selv  

 om deres valgperiode endnu ikke er udløbet.
 Et bestyrelsesmedlem, valgt af fællesmødet, behøver ikke nødvendigvis at  

 være medlem af en afdelingsbestyrelse, men kan vælges blandt samtlige lejere,  

 disses ægtefæller, registrerede partnere eller hermed ligestillede personer.
Andre medlemmer af bestyrelsen Hvis selskabet vil sikre de ansatte en egentlig ret til  

 medarbejderrepræsentation, må der indsættes en udtrykkelig bestemmelse herom  

 i selskabets vedtægter.
Ligeledes kan der i vedtægterne indsættes en  

 bestemmelse om, at de ansatte ikke er valgbare til selskabsbestyrelsen  

 og/eller afdelingsbestyrelserne.
Lejerforening som vælger af bestyrelsesmedlemmer Hvis der ikke er valgt afdelingsbestyrelser i afdelinger, der omfatter  

 mindst halvdelen af lejlighederne i selskabet, kan retten til at vælge  

 bestyrelsesmedlemmer alternativt udøves af en lejerforening, som mindst har  

 25 pct. af beboerne som medlemmer.
Opfylder flere foreninger denne  

 betingelse, tilkommer retten den forening, der har flest medlemmer blandt  

 beboerne.
4.3. Vederlag til selskabsbestyrelsen I henhold til bekendtgørelsens § 7, stk. 1, kan bestyrelsen tillægges et  

 beskedent vederlag for dens arbejde.
Vederlaget må ikke overstige 40 kr. pr.  

 lejemålsenhed for de første 100 lejemålsenheder i selskabet og 24 kr. pr.  

 lejemålsenhed for selskabets øvrige lejemålsenheder.
 Bestyrelsen kan dog træffe beslutning om, at disse beløb reguleres i  

 overensstemmelse med Danmarks Statistiks timelønsindeks for industriens  

 arbejdere med indekset for januar måned 1994 som basis.
 Såfremt kommunalbestyrelsen godkender det, kan der tillægges bestyrelsen  

 et større vederlag, der dog ikke må overstige det dobbelte af det ovenfor  

 beregnede vederlag, jf. bekendtgørelsens § 7, stk. 2. Der skal dog være  

 ganske særlige grunde til, at kommunalbestyrelsen godkender det forhøjede  

 vederlag.
4.4. Interessekonflikter og inhabilitet I lovens § 17 er indeholdt bestemmelser om interessekonflikter og  

 inhabilitet, herunder om indberetningspligt og kommunalbestyrelsens  

 eventuelle godkendelse af aftaler.
 Bestemmelserne omfatter medlemmer af selskabets bestyrelse, en  

 afdelingsbestyrelse, selskabets forretningsfører samt funktionærer og andre  

 ansatte.
4.4.1. Indberetningspligt Hvis de ovennævnte personer leder, deltager i ledelsen af eller blot har  

 en økonomisk tilknytning til byggevirksomhed udenfor selskabet, skal det  

 indberettes til kommunalbestyrelsen, jf. lovens § 17, stk. 1. Det er  

 selskabsbestyrelsens pligt at påse, at indberetning til kommunalbestyrelsen  

 sker i tilfælde, hvor det er påkrævet.
Hvilke tilfælde af personsammenfald er omfattet? Der er med vedtagelse af lov nr. 181 af 14.4.1993 sket en udvidelse af den  

 personkreds, der omfattes af bestemmelsen, idet der har været tilfælde af  

 interessekollision, der burde være omfattet af bestemmelsen, men som ud fra  

 almindelig sproglig forståelse af den tidligere bestemmelse ikke direkte var  

 medtaget.
Indberetningspligten omfatter foruden lederen af byggevirksomhed og  

 personer, der har en nær økonomisk interesse i virksomheden, nu også  

 personer, der deltager i ledelsen.
Der kan ligeledes være risiko for  

 interessekollision, hvis de omfattede personer sidder i bestyrelsen eller har  

 en økonomisk interesse i selskabet.
Indberetningspligten omfatter altså ikke  

 kun personer, der deltager i den daglige drift.
Om den pågældende deltager i ledelsen vil formentlig sjældent give  

 anledning til tvivl.
Således må ikke blot direktører og overordnede  

 funktionærer, men i almindelighed også f.eks. medlemmer af bestyrelse eller  

 repræsentantskab anses som omfattet af bestemmelsen.
 Indberetning skal ske, uanset om der efter bestyrelsens skøn er risiko for  

 interessekonflikt.
Forbud Kommunalbestyrelsen kan straks eller senere nedlægge forbud imod, at  

 forholdet fortsættes.
Virkningen af et forbud er, at den pågældende må vælge  

 imellem at ophøre med den virksomhed, der omfattes af forbuddet eller at  

 træde tilbage fra sit hverv i selskabet.
4.4.2. Godkendelse af aftaler Hvem er omfattet? Hvis medlemmer af selskabsbestyrelsen, afdelingsbestyrelsen,  

 forretningsføreren eller en funktionær, disses nære slægtninge eller andre  

 nærtstående deltager i ledelsen af eller i øvrigt har en nær tilknytning til  

 et selskab, en forening eller en anden privat juridisk person med interesser  

 i tilknytning til det almennyttige selskab og dets afdelinger, skal  

 boligselskabets aftaler med disse selskaber m.v. i visse retsforhold  

 godkendes af kommunalbestyrelsen.
 Kravet om godkendelse giver kommunalbestyrelsen mulighed for at vurdere  

 enhver mulig interessekollision.
 Ved nære slægtninge forstås ægtefæller, registrerede partnere, beslægtede  

 eller besvogrede i op- eller nedstigende linie (forældre, svigerforældre,  

 børn, svigerbørn og børnebørn) eller i sidelinien så nær som søskendebørn  

 (tanter, onkler, niecer og nevøer), jf. lovens § 17, stk. 3.
 Ved andre nærtstående forstås faste samlevere, disses børn, plejebørn og  

 lignende.
Nær tilknytning En nær tilknytning til en juridisk person vil ikke blot foreligge, for så  

 vidt angår en indehaver eller kommanditist, men efter omstændighederne f.eks.  

 også i forhold til den, der er aktionær, anpartshaver, kreditor eller  

 debitor.
 Bestemmelsen omfatter også håndværkere, der som mestre eller selvstændigt  

 arbejdende svende varetager ind- eller udvendige vedligeholdelsesarbejder,  

 reparationer eller andre bygningsarbejder.
Hvilke aftaler skal godkendes? Kommunalbestyrelsen skal godkende alle boligselskabets aftaler om  

 grundsalg, entreprenørvirksomhed, leverandørvirksomhed, arkitektvirksomhed,  

 advokatvirksomhed eller lignende.
Bestemmelsen omfatter således f. eks.  

 selskabets aftaler om istandsættelse ved fraflytninger med en malermester,  

 der er gift med et medlem af boligselskabets bestyrelse.
Ansøgning om godkendelse Ansøgning om godkendelse skal indsendes til kommunalbestyrelsen, forinden  

 endeligt bindende aftale er indgået.
De nævnte selskaber m.v. kan således godt deltage i en licitation, som  

 boligselskabet afholder.
Hvis der agtes indgået en aftale med et af de nævnte  

 selskaber, skal kommunalbestyrelsen imidlertid forinden have aftalen forelagt  

 til godkendelse.
Nægtelse af godkendelse indebærer, at den pågældende enten må vælge at  

 afstå fra aftalen eller at den person, der er årsag til afslaget nedlægger  

 sit hverv i selskabet.
Et samtykke kan meddeles indtil videre, således at  

 kommunalbestyrelsen til enhver tid kan ændre sin afgørelse, hvis forholdene  

 taler derfor.
4.4.3. Særlig inhabilitet Det er tillige fastsat i loven, at de nævnte personer ikke må deltage i  

 behandlingen af sager, hvori de selv eller nærtstående slægtninge o.lign. har  

 en særinteresse, eller af sager som har en særlig interesse for andre, som de  

 har nær tilknytning til f.eks. ved venskab, familieforbindelse eller  

 ansættelsesforhold, jf. lovens § 17, stk. 4.
4.4.4. Kommunalbestyrelsens behandling af habilitetspørgsmål Ved behandlingen af spørgsmål om interessekonflikter må  

 kommunalbestyrelsen træffe sin afgørelse på grundlag af et skøn over, om der  

 efter de lokale forhold i det foreliggende eller i andre tilsvarende tilfælde  

 må frygtes at være en konkret fare for misbrug til skade for selskabet  

 og/eller lejerne.
Er der en ikke helt ubegrundet tvivl, bør kommunalbestyrelsens stilling  

 generelt tendere i retning af, at forbud nedlægges eller samtykke nægtes.
Der  

 bør i den forbindelse udvises en ganske særlig agtpågivenhed i situationer,  

 hvor en aftale træffes af selskabet, men hvor aftalens økonomiske  

 konsekvenser skal bæres af en enkelt lejer, f.eks. tilfælde, hvor en lejer  

 skal bære udgiften til istandsættelse ved fraflytning, men hvor det efter  

 lejeaftalen er selskabet, der alene træffer aftale med håndværkerne om  

 arbejdets omfang og pris.
Afsnit 5. Boligselskabets afdelinger Hvert byggeforetagende skal udgøre en særlig afdeling af det pågældende  

 boligselskab, jf. lovens § 6. Dette gælder også ubebyggede ejendomme.  

 Ligeledes skal en allerede bebygget ejendom, der overtages af et almennyttigt  

 boligselskab, organiseres som en selvstændig afdeling.
5.1. Boligkategorier Erhvervslejemål Til supplering af boligerne kan der i begrænset omfang indrettes  

 erhvervslokaler af forskellig art.
Erhvervslokaler kunne tidligere indgå som  

 en del af en boligafdeling.
For almennyttigt byggeri med tilsagn om støtte  

 efter 1.1.1992 stilles der nu krav om, at erhvervsarealet og boligerne  

 etableres som 2 selvstændige afdelinger under boligselskabet med skøde på  

 hver sin faste ejendom.
Opføres byggeriet som ejerlejligheder, forudsættes  

 endvidere uomtvistelig god sikkerhed - f.eks. i form af pantesikkerhed - for,  

 at erhvervsafsnittet ikke kan påføre ejerforeningen - og derigennem lejerne -  

 tab som følge af manglende dækning for dettes andel af fællesudgifterne.
Afdelinger, som udelukkende indeholder erhvervslejemål, har almennyttig  

 status.
Dette indebærer bl.a. adgang til fælles forvaltning af likvide midler  

 med selskab og andre almennyttige afdelinger.
Der er byggefondsforpligtigelse  

 (dispositionsfondsforpligtigelse) vedrørende udamortiserede ydelser ved salg  

 og likvidation o.s.v., jf. afsnit 11.1. og 11.2.
 Lejen fastsættes til markedslejen og reguleres efter bestemmelserne i lov  

 om lejeregulering i erhvervslokaler m.v., jf. afsnit 16.1.
Byggefond Selskabets byggefond er en selvstændig afdeling, jf. bekendtgørelsens § 9,  

 stk. 3, samt kapitel 11, jf. nærmere afsnit 11.
Ungdomsboliger Ungdomsboliger kan efter lovens § 67, stk. 4, opføres af almennyttige  

 boligselskaber.
Ungdomsboligerne kan enten integreres i en almennyttig  

 afdeling eller opføres som en selvstændig almennyttig afdeling, der  

 udelukkende består af sådanne ungdomsboliger.
 Hvis ungdomsboligerne er opført som en afdeling af selskabet, kan  

 selskabets øverste myndighed beslutte, at afdelingen skal lægges sammen med  

 en anden almennyttig afdeling, jf. nærmere afsnit 5.3.
 Der henvises til lovens kapitel 11, Bygge- og Boligstyrelsens  

 bekendtgørelse nr. 985 af 14.12.1993 om støttet byggeri og den dertil  

 knyttede vejledning.
 For så vidt angår lejefastsættelsen henvises til afsnit 16.1.
Lette kollektivboliger Lette kollektivboliger kunne indtil 1.1.1988 opføres af almennyttige  

 boligselskaber enten som en afdeling af selskabet eller integreret i en  

 almennyttig afdeling.
Hvis lette kollektivboligerne er opført som en afdeling  

 af selskabet, kan selskabets øverste myndighed beslutte, at afdelingen skal  

 lægges sammen med en anden almennyttige afdeling, jf. nærmere afsnit 5.3.
 Der henvises til lovens kapitel 12, Boligministeriets cirkulære af  

 1.9.1976 om støtte til lette kollektivboliger m.v. samt boligstyrelsens  

 cirkulære af 30.3.1982 om offentlig støtte til lette kollektivboliger,  

 finansieret med indekslån.
Ældreboliger Ældreboliger, der finansieres efter lov om boliger for ældre og personer  

 med handicap, kan opføres af almennyttige boligselskaber. Ældreboligerne kan  

 i så fald enten integreres i en almennyttig afdeling eller opføres som en  

 selvstændig almennyttig afdeling, der udelukkende består af ældreboliger.
Der  

 henvises til afsnit 1.4.1. i Boligstyrelsens vejledning af 25.11.1988 om  

 administration af ældreboliger.
 Hvis ældreboligerne er opført som en afdeling af selskabet, kan selskabets  

 øverste myndighed beslutte, at afdelingen skal lægges sammen med en anden  

 almennyttig afdeling, jf. nærmere afsnit 5.3.
 Der henvises i øvrigt til § 1, stk. 2, i Bygge- og Boligstyrelsens  

 bekendtgørelse nr. 190 af 20.3.1990 om administration af ældreboliger.
 For så vidt angår lejefastsættelsen henvises til afsnit 16.1.
afdelinger opført med salg for øje Bebyggelser, der opføres eller erhverves med salg for øje (f.eks. parcel-  

 og rækkehuse, private andelsboliger eller ejerlejligheder), i stedet for med  

 henblik på udleje eller til brug for selskabet og dets beboere, udskilles  

 ligeledes som særskilte afdelinger, men betragtes ikke som almennyttige  

 afdelinger.
 Med hensyn til fremskaffelse af midler til gennemførelse af sådan  

 virksomhed bemærkes, at hverken selskabets dispositionsfond, byggefonden  

 eller almennyttige afdelingers midler, som selskabet har i forvaltning, må  

 udlånes eller stilles som sikkerhed for lån hertil.
 Ved likvidation eller salg af en afdeling, opført med salg for øje,  

 overføres overskuddet til dispositionsfonden, jf. bekendtgørelsens § 72, stk.  

 4.
 Feriecentre m.v.
 Et boligselskab er ikke afskåret fra at påtage sig at etablere  

 fritidscentre, feriehuse og lignende til anvendelse for selskabets beboere.  

 En sådan bebyggelse må i givet fald ligeledes udgøre en selvstændig afdeling,  

 således at den ikke på nogen måde kan påføre selskabet eller de almennyttige  

 boligafdelinger nogen økonomisk risiko.
Om finansieringen gælder tilsvarende regler som for opførelse/erhvervelse  

 af ejendomme med salg for øje.
Dog kan de fornødne midler endvidere fremkomme  

 ved frivillige indskud fra interesserede beboere.
5.2. Økonomisk uafhængighed En afdeling er økonomisk uafhængig af andre afdelinger og af selskabet.  

 Den hæfter således hverken for andre afdelingers eller for selskabets  

 forpligtelser, jf. bekendtgørelsens § 11, stk. 1. På den anden side hæfter  

 selskabet heller ikke for en afdelings forpligtelser, medmindre det har  

 påtaget sig en sådan hæftelse, jf. bekendtgørelsens § 11, stk. 2. Det er  

 således eksempelvis den enkelte afdeling, der skal være debitor i henhold til  

 pantebreve, der udstedes i forbindelse med opførelsen, eventuelle senere  

 forbedringer og lignende.
Bestemmelserne om den økonomiske uafhængighed tager sigte på at sikre, at  

 der ikke sker en økonomisk infiltration mellem afdelingerne indbyrdes og  

 mellem afdelingerne og selskabet/forretningsførerselskabet/en ikke  

 almennyttig forretningsfører, som vil kunne medføre likviditetsproblemer  

 eller andre økonomiske problemer og dermed skabe risiko for, at eksempelvis  

 underskud i en afdeling kan påføre andre afdelinger tab.
Såvel selskabets som  

 den enkelte afdelings økonomi må derfor tilrettelægges således, at den kan  

 hvile i sig selv, jf. dog bekendtgørelsens § 36, stk. 3, om udlån af  

 afdelingsmidler.
 For at sikre afdelingens økonomiske uafhængighed er det udtrykkeligt  

 fastsat i lovens § 6, at den enkelte afdeling skal have skøde på ejendommen.
5.3. Sammenlægning af afdelinger To eller flere boligafdelinger kan efter bekendtgørelsens § 4 sammenlægges  

 til en afdeling, hvis der er truffet beslutning herom af selskabets øverste  

 myndighed.
Af hensyn til kommunalbestyrelsens mulighed for at udøve et  

 effektivt tilsyn er det en forudsætning for sammenlægningen, at afdelingerne  

 er beliggende i samme kommune.
Dette gælder dog ikke, hvis der er tale om  

 bebyggelser med et meget lille antal boliger, idet disse kan lægges sammen  

 til en afdeling, såfremt kommunalbestyrelserne i de pågældende kommuner  

 godkender sammenlægning, jf. bekendtgørelsens § 4, stk. 4.
 Sammenlægningen skal godkendes på et afdelingsmøde i hver af de berørte  

 afdelinger, dog med den undtagelse, at såfremt selskabets ledelse i  

 forbindelse med opførelse af nybyggeri i flere etaper har besluttet, at disse  

 skal udgøre en afdeling, kan afdelingsmødet ikke modsætte sig dette.
Endvidere skal kommunalbestyrelsens godkendelse foreligge, hvis der er  

 ydet statsstøtte til en af afdelingerne.
Kommunalbestyrelsens afgørelse kan  

 ikke indbringes for en højere administrativ myndighed.
De pågældende afdelinger bør som udgangspunkt udgøre en samlet bebyggelse,  

 som danner en naturlig helhed og er opført kontinuerligt.
Det kan f.eks. være  

 hensigtsmæssigt, at flere små afdelinger sammenlægges med henblik på at opnå  

 en rationel drift af afdelingerne.
Det bør dog sikres, at den sammenlagte  

 afdeling får en passende størrelse, således at beboerdemokratiet har mulighed  

 for at fungere.
 Det må endvidere tages i betragtning, om de enkelte afdelingers økonomi  

 gør en sammenlægning betænkelig, hvilket vil kunne være tilfældet, hvis en af  

 afdelingerne er underfinansieret eller har et stort opsamlet underskud, der  

 skal afvikles, mens den anden (de andre) har balance i deres økonomi.
Lejen i den sammenlagte afdeling skal fastsættes efter ensartede  

 principper under hensyn til lejlighedernes indbyrdes værdi, jf. lovens § 7,  

 stk. 2. En lejeforhøjelse i en af afdelingerne vil ofte være nødvendig, og  

 lejetilpasningen bør gennemføres på en måde, der tager fornødent hensyn til  

 de nuværende beboere, f.eks. gradvis eller i forbindelse med en forhøjelse af  

 den sammenlagte afdelings samlede leje.
Tilpasningen skal dog være gennemført  

 senest 10 år efter sammenlægningen, jf. bekendtgørelsens § 54, stk. 2. Når  

 lejetilpasningen er gennemført, må der ikke være lejeforskelle, som er  

 begrundet i forskellige kapitaludgifter og lign., men kun forskelle som har  

 baggrund i lejlighedernes indbyrdes værdi.
Afsnit 6. Beboerindskud 6.1. Ved indflytning Beboerindskud er et engangsbeløb, som lejere i almennyttige boliger  

 betaler i forbindelse med indgåelsen af lejeaftalen.
Indskuddet udgør den  

 yderste del - efter de nugældende regler 2 pct. - af byggeriets finansiering.  

 Det dækker således den del af den godkendte anskaffelsessum for  

 byggeforetagendet, som ikke er finansieret med lån fra  

 realkreditinstitutterne og Boligselskabernes Landsbyggefond.
Normalt sker førstegangsudlejningen inden byggeregnskabets afslutning og  

 den endelige godkendelse af byggeriets anskaffelsessum.
Beboerindskuddet skal  

 da fastsættes endeligt, når anskaffelsessummen for byggeriet er endeligt  

 godkendt, jf. bekendtgørelsens § 12, stk. 1.
Beboerindskuddet indgår i afdelingens formue som ansvarlig kapital.  

 Lejeren kan ikke modregne fordringer på afdelingen, andre afdelinger eller  

 selskabet i beboerindskuddet, jf. bekendtgørelsens § 12, stk. 3.  

 Beboerindskud er ikke sikrede ved pant i ejendommen og er således ingen  

 hindring for senere yderligere behæftelser af ejendommen, f.eks. i  

 forbindelse med finansiering af moderniseringer.
I tilfælde af afdelingens  

 konkurs garanterer kommunen for tilbagebetaling af den del af indskuddene,  

 der ikke dækkes ved konkursen, jf. lovens § 53.
Der kan ikke ud over beboerindskuddet opkræves yderligere beløb af den  

 indflyttende lejer, hverken i form af depositum eller forudbetalt leje for en  

 længere periode end den måned, den løbende leje betales forud.
Der kan derfor  

 heller ikke gyldigt i husordenen fastsættes krav om, at f.eks. lejere med  

 tilladelse til husdyrhold skal indbetale højere beboerindskud eller et  

 depositum.
Beboerindskud forrentes ikke.
En forrentning af beboerindskud ville i  

 givet fald skulle betales af beboerne selv over huslejen og ville herefter  

 indgå i de pågældendes skattepligtige indtægt.
 Et selskab kan bestemme, at funktionærboliger og erhvervslokaler kan  

 udlejes uden betaling af indskud, jf. bekendtgørelsens § 12, stk. 2.
Lejere, der ikke selv disponerer over de fornødne midler til betaling af  

 beboerindskud, kan efter nærmere herom fastsatte regler få offentlig støtte  

 hertil.
Der henvises herom til kapitel 10 i lovbekendtgørelse nr. 87 af  

 23.2.1993 om individuel boligstøtte.
Det skal dog henstilles til  

 boligselskaberne, at der i tilfælde, hvor lejere ansøger om indskudslån,  

 optages en bestemmelse i lejekontrakten om, at aftalen fra lejerens side er  

 indgået under forudsætning af, at den pågældende får bevilget dette lån, og  

 at lejeren i tilfælde af afslag kun er forpligtet til at afholde eventuelle  

 lejetab i det omfang, lejligheden ikke på grund af tidsfaktoren vil kunne  

 udlejes til anden side til det i kontrakten fastsatte overtagelsestidspunkt.
 Endelig skal opmærksomheden henledes på, at pantsætning, overdragelse  

 eller retsforfølgning af beboerindskud, hvortil kommunalbestyrelsen har ydet  

 lån eller stillet garanti, kun kan ske med respekt af kommunalbestyrelsens  

 tilgodehavende eller garantiforpligtelse ifølge lånedokumentet.
6.2. Under lejemålets beståen I forbindelse med lejerskifte kan indskud forhøjes eller nedsættes,  

 således at den nye lejer betaler henholdsvis et større eller mindre beløb end  

 forgængeren.
Nedsættelse Hvis indskuddet væsentligt overstiger indskuddet for lejligheder af  

 tilsvarende kvalitet, udstyr m.v. i nybyggeri, kan boligselskabet beslutte at  

 nedsætte indskuddet, jf. bekendtgørelsens § 13, stk. 1.
 Dette kan være nødvendigt for at imødegå udlejningsvanskeligheder.  

 Nedsættelsen finder først sted ved genudlejning og nuværende lejere får ikke  

 under lejemålets beståen udbetalt nogen del af det indskud, som de har  

 betalt.
 Selskabet skal sikre, at afdelingerne henlægger de nødvendige midler til  

 nedsættelsen på driftsbudgettet.
forhøjelse Selskabet kan endvidere beslutte, at beboerindskuddet skal forhøjes, hvis  

 det skønnes, at indskuddet er utilstrækkeligt til at dække lejerens  

 forpligtelser ved fraflytning.
Forhøjelser vil derfor typisk kunne være  

 aktuel ved genudlejning af lejligheder i den ældre boligmasse, hvor det i  

 mange tilfælde har vist sig, at indskuddet har været for lille til fuldt ud  

 at dække lejerens forpligtelser ved fraflytning.
Likvidation Ved likvidation af en solvent afdeling anvendes dens midler til betaling  

 af gæld og derefter til indfrielse af beboerindskud.
Et eventuelt  

 overskydende beløb tilfalder dispositionsfonden, jf. bekendtgørelsens § 72.
6.3. Ved lejemålets ophør Ved lejemålets ophør har lejeren ret til at få indskuddet tilbagebetalt,  

 jf. lovens § 11. Selskabet kan dog udsætte tilbagebetalingen, indtil indskud  

 er modtaget fra den nye lejer, jf. bekendtgørelsens § 15. Dette er en  

 konsekvens af, at selskabet normalt ikke disponerer over indskudsbeløbet på  

 et tidligere tidspunkt, da beløbet er anvendt til byggeriets finansiering.  

 Tilbagebetaling bør dog finde sted i det omfang, boligselskabet råder over  

 midler, som midlertidigt kan anvendes hertil, og kan ikke udsættes, hvis  

 lejligheden skal genudlejes til en lejer, der ikke skal betale indskud,  

 f.eks. til en ejendomsfunktionær.
 Selskabet kan i indskuddet modregne lejerens økonomiske forpligtelser over  

 for selskabet eller afdelingen, jf. bekendtgørelsens § 15, stk. 2, såsom  

 lejerestancer, varmeregningsefterbetalinger eller skyldige beløb til dækning  

 af udgifterne ved lejlighedens istandsættelse ved fraflytningen.
Lejeren må således tåle, at endelig afregning af indskud - uanset at den  

 nye lejer har indbetalt sit indskud - først finder sted, når lejerens  

 forpligtelser over for selskabet er opgjort.
Det må dog forudsættes, at  

 selskabet opgør forpligtelserne så hurtigt som muligt og normalt inden 6 uger  

 efter, at lejligheden er overtaget af en ny lejer, og at der, hvor den  

 endelige opgørelse trækker i langdrag, afregnes a conto, så snart det er  

 muligt at skønne over de påregnelige udgifter.
Indeksregulering Lejere, hvis lejeaftale er indgået inden den 1.4.1975, havde tidligere ret  

 til indeksregulering af deres indskud.
Adgangen hertil er ophævet med  

 virkning fra 1.4.1975. Sådanne lejere bevarer dog retten til den  

 indeksregulering, der er foretaget indtil den 1.4.1975, jf. bekendtgørelsens  

 § 74. Der henvises herved til pkt. 15.7 i Bygge- og Boligstyrelsens  

 vejledning af august 1992 om individuel boligstøtte.
Indskud, der er erlagt i  

 henhold til senere indgåede aftaler, indeksreguleres ikke.
6.4. Kapitaltilskudslejligheder Historisk oversigt I perioden 1946-1967 blev af stat og kommune med hjemmel i  

 byggestøttelovgivningen ydet særlige kapitaltilskud/finansieringstilskud til  

 opførelse af lejligheder til mindstbemidlede, især børnerige  

 lavindkomstfamilier.
Kapitaltilskuddene medførte en væsentlig lejenedsættelse og bevirkede, at  

 lejlighederne kunne udlejes uden betaling af beboerindskud.
Det var en  

 betingelse for at opnå bolig i en lejlighed med kapitaltilskud, at  

 husstandsindkomsten ikke oversteg et vist maksimum, senest 24.000 kr.
 Når lejeren ikke længere opfyldte betingelserne for at opnå nedsat leje,  

 dvs. når husstandsindkomsten oversteg 28.000 kr., og ved genudlejning skulle  

 den nye lejer - uanset indkomst - betale indskud og leje, som om  

 kapitaltilskud ikke var ydet, jf. lovens § 25.
6.4.1. Indbetaling af »merleje« og beboerindskud til Boligselskabernes Landsbyggefond og kommunen »Merleje« Afdelingens fortsatte indtægt ved lejerens betaling af den del af lejen,  

 hvormed denne tidligere har været nedsat som følge af kapitaltilskuddet  

 (»merleje«), skal indbetales til Boligselskabernes Landsbyggefond.  

 Merleje indgår som en del af landsbyggefondens »frie midler« og  

 anvendes bl.a. til støtte til afdelinger med økonomiske vanskeligheder.
 Indbetalingen til fonden skal ske en gang årligt, senest 2 måneder efter  

 regnskabsårets afslutning, og være bilagt en af selskabets revisor attesteret  

 opgørelse over beløbets beregning.
 Der henvises til afsnit 23, bemærkningerne til konto 201.9.
Beboerindskud Da kommunerne i sin tid ydede en del af kapitaltilskuddene og efter  

 ordningens ophævelse typisk fik øgede udgifter til boligstøtte (boligsikring,  

 boligydelse og beboerindskudslån), skal det beboerindskud, der indbetales ved  

 ordningens ophør, overføres til kommunen.
Kommunens oprindelige  

 kapitaltilskud forbliver indestående på afdelingens balance som en del af den  

 oprindelige finansiering af anskaffelsessummen, jf. bemærkningerne til konto  

 410 på afdelingsregnskabet.
 Det indskud, der er modtaget fra lejeren, skal være indgået i afdelingens  

 balance under konto 414.3 (ekstra indskud for lejligheder med  

 kapitaltilskud).
Afsnit 7. Afdelingernes administration Selskabets bestyrelse har ansvaret for administrationen af afdelingerne,  

 jf. bekendtgørelsens § 6, stk. 1. Administrationen skal være forsvarlig og  

 tilrettelægges efter rationelle metoder, samtidig med at  

 forvaltningsudgifterne skal holdes på det lavest mulige niveau, jf. lovens §  

 5, stk. 3.
Bestyrelsen beslutter bl.a., om afdelingerne helt eller delvist skal  

 administreres af en anden virksomhed, herunder af et andet godkendt  

 boligselskab/forretningsførerselskab eller af en advokat.
Bestyrelsen kan  

 vælge at ansætte eget personale og dermed opbygge egen administration.  

 Selskabet afholder udgifterne til afdelingernes administration.
Antager  

 bestyrelsen en fremmed forretningsfører, betales denne af selskabet.
7.1. Administrationsudgifter Et almennyttigt boligselskabs administrationsudgifter vil typisk bestå af  

 udgifter til bestyrelsesarbejde, sekretariatsvirksomhed, udlejning,  

 inspektion, bogholderi, revision og byggesager.
Væsentlige udgiftsposter kan  

 være lønudgifter, lokaleudgifter og edb-udgifter.
De samlede administrationsudgifter i selskabet kan deles op i  

 administrationsområderne »egne afdelinger i drift«,  

 »byggearbejder« og »ekstern administration«.
Inden for  

 hvert af disse administrationsområder skal indtægterne dække udgifterne,  

 således at de eksisterende afdelingers beboere f.eks. ikke kommer til at  

 betale for selskabets byggeadministration ved opførelsen af en ny afdeling.  

 Eller med andre ord: Der skal budgetteres og konteres kostægte i selskabet.
Serviceniveau Det enkelte boligselskab træffer beslutning om serviceniveauet og dermed  

 om administrationsudgifternes størrelse i selskabet.
Dette betyder, at der  

 kan være en vis forskel på udgifterne til administration i de forskellige  

 selskaber.
Yderligere er der forskel på, hvor megen administrativ indsats,  

 der fordres i selskaber med mange små afdelinger i forhold til selskaber med  

 store afdelinger.
En anden faktor, der påvirker administrationsudgifterne,  

 er, hvor mange afdelinger, der er samspilsramte med byggeskadesager, store  

 fraflytningsprocenter og dårlig social funktion mv.
Man må dog til stadighed have for øje, at udgifterne til administration  

 skal holdes på det lavest mulige niveau.
Dette gælder også, selv om det  

 indebærer nedskæringer i medarbejderstaben, som følge af bortfald af  

 arbejdsfunktioner, f.eks. fordi et selskab ikke får tildelt byggekvoter i  

 samme omfang som tidligere.
Tidsregistrering Der er ikke noget krav om, at et boligselskabs administrative medarbejdere  

 (inkl. inspektørerne, jf. nedenfor) skal registrere deres forbrug af tid på  

 de enkelte administrationsområder - eller på de enkelte afdelinger.  

 Fordelingen vil normalt kunne ske på baggrund af et skøn, men en egentlig  

 registrering af tidsforbruget kan være en hjælp i nogle tilfælde, f.eks. når  

 selskabet skal prissætte tillægsydelser.
Inspektørfunktionen Der har hersket en vis usikkerhed vedr. afgrænsningen af  

 inspektørfunktionerne i forhold til ejendomsfunktionærernes funktioner.
Det  

 skal derfor bemærkes, at ejendomsfunktionærarbejde, som måtte blive udført af  

 en inspektør, skal medtages på den enkelte afdelings regnskab som en  

 driftsudgift.
Det vil i nogle tilfælde indebære, at inspektøren skal føre  

 timesedler mv.
Yderligere vejledning om, hvilke arbejdsopgaver, der hører  

 under inspektøren, kan gives af regnskabskonsulenttjenesten under  

 Boligselskabernes Landsbyggefond.
Egne/lejede administrationslokaler For at sikre sammenlignelighed mellem selskaber med egne og selskaber med  

 lejede administrationslokaler skal der i administrationsudgifterne medtages  

 et beløb til intern forrentning af friværdien af egne administrationslokaler  

 (egenkapital bundet i administrationsejendom). Herom henvises til  

 bekendtgørelsens § 18, stk. 2, og til gennemgangen af regnskabets konti.
Beboere under forretningsførerselskaber Som nævnt er det det enkelte boligselskabs bestyrelse, der træffer  

 beslutninger om administrationen, jf. bekendtgørelsens § 17. For  

 datterselskaber under et forretningsførerselskab er det således det enkelte  

 datterselskabs bestyrelse, der træffer beslutning om administrationen.
 For at give beboere i afdelinger under et datterselskab af et almennyttigt  

 forretningsførerselskab mulighed for at vurdere, hvad  

 administrationsudgifterne anvendes til, er det vigtigt, at oplysninger om  

 administrationsudgifterne - og disses indbyrdes fordeling på  

 forretningsførerselskab og de enkelte datterselskaber - fremstår på en  

 overskuelig måde.
Er et datterselskab utilfreds med betjeningen i sit  

 forretningsførerselskab, f.eks. fordi administrationen er for dyr eller for  

 dårlig, kan det overveje at opsige forretningsføreraftalen og skifte til en  

 anden forretningsfører eller opbygge egen administration.
I mange  

 forretningsføreraftaler er der en opsigelsesbestemmelse, som giver  

 datterselskaberne adgang til opsigelse med f.eks. 5 års varsel.
Efter Bygge-  

 og Boligstyrelsens opfattelse følger det imidlertid af almindelig dansk  

 aftaleret - jf. princippet i aftalelovens § 36 - at et datterselskab, der er  

 en selvstændig juridisk person, vil kunne frigøres fra  

 forretningsføreraftalen selv om der ikke er en udtrykkelig bestemmelse herom.
Selskabsskift Der er ikke adgang for den enkelte afdeling til at vælge en anden  

 administrator.
Afdelingen er <født> som en integreret del af et bestemt  

 selskab, og det er selskabets bestyrelse, der vælger/ansætter  

 administratoren.
 Via beboerdemokratiet har beboerne indflydelse på valget, da de som  

 udgangspunkt har ret til at vælge flertallet af bestyrelsens medlemmer gennem  

 valg af afdelingsbestyrelser (eller i almennyttige andelsboligforeninger ved  

 direkte valg på generalforsamling eller ved repræsentantskab).
En særlig form for administratorskift kan dog ske ved en total overførelse  

 af en afdeling fra et selskab til et andet.
Det forudsætter bl.a. enighed  

 mellem de to selskaber og kommunalbestyrelsens medvirken.
Overførelse griber  

 ind i det afgivende selskabs økonomi, fordi der skal overføres en  

 forholdsmæssig del af dispositionsfond mv.
Byggesagshonorarer og bestyrelsesudgifter Som nævnt skal byggesagshonorarerne fuldt ud dække administrationsudgifter  

 i forbindelse med byggesager i bred forstand.
Det indebærer bl.a., at  

 underskud på den almindelige drift principielt ikke må dækkes via  

 byggesagshonorarer.
En total balance mellem udgifter og indtægter ved byggeadministration  

 inden for det enkelte regnskabsår vil ikke altid kunne opnås.
Eksempelvis  

 afholdes en del af administrationsudgifterne ved nybyggeri ofte i et andet  

 regnskabsår end det, hvori byggesagshonoraret udbetales.
Den forskydning, der  

 her er tale om, skal reguleres over arbejdskapitalen.
Hvornår skal byggesagshonorar mv. opkræves? Der opkræves byggesagshonorarer og beløb til dækning af  

 bestyrelsesudgifter i forbindelse med nybyggeri, jf. bekendtgørelsens § 20,  

 stk. 1.
Af bekendtgørelsens § 20, stk. 2, fremgår, at selskabet også i visse  

 tilfælde skal opkræve byggesagshonorarer og bestyrelsesudgifter fra  

 afdelinger i drift.
Det skal ske, når der er tale om gennemførelse af den  

 type arbejder, som er omfattet af boligbyggerilovens § 15, stk. 9-10.
Efter disse bestemmelser i boligbyggeriloven kan der i en afdeling  

 gennemføres rimelige moderniseringsarbejder, kollektive anlæg og  

 ekstraordinære renoveringsarbejder.
Endvidere kan opkræves byggesagshonorar  

 m.v. i forbindelse med udbedring af byggeskader og gennemførelse af øget  

 vedligeholdelse, ombygning af ledige lejligheder og forbedring af miljøet,  

 hvortil ydes støtte fra landsbyggefonden efter lovens § 36, stk. 2.  

 Gennemførelsen af arbejderne kræver godkendelse på et afdelingsmøde, idet dog  

 et nedstemt forslag vil kunne gennemføres efter pålæg fra  

 kommunalbestyrelsen.
Bekendtgørelsens § 20, stk. 2, afgrænser, hvilke arbejder, der skal udløse  

 byggesagshonorar, i forhold til vedligeholdelses- og fornyelsesarbejder m.v.,  

 der ikke skal udløse honorar.
I praksis indebærer bestemmelsen som  

 altovervejende hovedregel, at der skal beregnes honorar for alle arbejder,  

 der medfører huslejeforhøjelser.
Herved sikres beboerne direkte indflydelse  

 på honorarets betaling, da honoraret skal fremgå af de økonomiske  

 oplysninger, som fremlægges for afdelingsmødet forud for vedtagelsen.
På  

 denne måde kommer kun de afdelinger, som byggeadministrationsudgifterne  

 vedrører til at betale for administrationen.
 Der kan ikke opkræves byggesagshonorar og bestyrelsesudgifter i  

 forbindelse med gennemførelse af andre arbejder end de ovennævnte, jf.  

 bekendtgørelsens § 20, stk. 3.
Visse vedligeholdelses- og fornyelsesarbejder er dog så  

 administrationskrævende, at det ville være urimeligt at afskære selskabet fra  

 at beregne byggesagshonorar.
Den ekstra administrationsudgift skulle nemlig i  

 givet fald bæres af samtlige selskabets afdelinger.
Derfor kan selskabet med  

 tilsynsmyndighedens (kommunalbestyrelsens) godkendelse tage byggesagshonorar  

 og bestyrelsesudgifter i forbindelse med særligt omfattende og komplicerede  

 vedligeholdelses- og fornyelsesarbejder, jf. bekendtgørelsens § 20, stk. 3,  

 2. pkt.
Byggesagshonorarer og bestyrelsesudgifter beregnes efter de regler, der  

 gælder for støtte til nybyggeri.
Der kan naturligvis kun opkræves beløb i det  

 omfang, der er udgifter til de pågældende formål.
Der kan således ikke  

 opkræves beløb til dækning af bestyrelsesudgifter, som ikke tilgår selskabets  

 bestyrelse.
 Det skal bemærkes, at byggesagshonorarer bl.a. dækker  

 forretningsføreransvar, og at der derfor i begrebet <udgifter> ovenfor  

 kan medregnes beløb til dækning heraf.
7.2. Administrationsbidrag Budgettering af administrationsbidrag Ved selskabernes fastsættelse af administrationsbidrag skal der  

 budgetteres så kostægte som muligt, uden at der kræves en egentlig  

 tidsregistrering.
Det betyder bl.a., at der ved budgetteringen skal sikres  

 dækning af udgifter til administration, fratrukket indtægter fra byggesager,  

 hvor der skal opkræves særskilt byggesagshonorar, fra lovmæssige gebyrer samt  

 fra ekstern administration.
Selskabets nettorenteindtægter, der stammer fra  

 en fælles forvaltning, må ikke indgå i budgetteringen af bidraget, jf.  

 bekendtgørelsens § 18, stk. 1. Denne bestemmelse fastslår, at afdelinger i  

 drift tilsammen betaler administrationsbidrag, som dækker  

 driftsadministrationen i snæver forstand.
Hidtil har administrationsbidraget som altovervejende hovedregel været ens  

 for alle boligafdelinger under et selskab.
Men der er indført regler, som  

 muliggør, at den enkelte afdelings betaling af administrationsbidrag i højere  

 grad afspejler administrationsforbruget.
Herved kan omkostningsbevidstheden  

 forøges, idet udgifterne til det valgte serviceniveau synliggøres.
Tre forskellige metoder Selskabsbestyrelsen kan vælge mellem tre forskellige metoder, når den  

 samlede budgetterede administrationsbetaling fra boligafdelinger i drift skal  

 fordeles på de enkelte afdelinger i form af administrationsbidrag.
Samme bidrag pr. lejemålsenhed Den første metode er nævnt i bekendtgørelsens § 19, stk. 1, og svarer til  

 den hovedregel, der har været gældende i mange år.
Efter denne metode  

 fastsættes administrationsbidraget til et beløb, der er lige stort pr.  

 lejemålsenhed.
Grundbidrag og tillægsbidrag Den anden metode fremgår af bekendtgørelsens § 19, stk. 2, og indebærer en  

 opdeling af administrationsbidraget i et grundbidrag for en grundydelse og  

 tillægsbidrag for tillægsydelser.
Grundydelsen skal omfatte en grundlæggende,  

 forsvarlig administration, dvs. den administration, som er nødvendig  

 for at drive afdelingerne, så lovens krav om forsvarlig forvaltning og  

 beboerdemokrati er opfyldt.
Grundydelsen skal derfor som minimum omfatte  

 betaling for de tunge administrationsområder som udlejnings-, fraflytnings-,  

 inspektions- og regnskabsadministration.
 Grundbidraget skal fastsættes til et beløb, der er lige stort pr.  

 lejemålsenhed.
Tillægsydelserne, som udgøres af alle de ydelser, der ikke er med i  

 grundydelsen, kan tilbydes og vælges af afdelingerne.
Tillægsydelserne  

 prissættes af selskabet.
Priserne på de enkelte ydelser skal fremgå af  

 budgettet/regnskabet.
 Derved er det den enkelte afdeling, som - via beboerdemokratiet, jf.  

 lovens § 15 - selv afgør, hvor meget service den ønsker fra selskabet, og  

 dermed hvor stort et administrationsbidrag der skal betales.
 Vedrørende prissætningen henvises til bemærkningerne til konto 601.1 i  

 afsnit 23.
Opdelt grundbidrag Den tredje metode er en variant af den anden, og er nævnt i  

 bekendtgørelsens § 19, stk. 3. Efter denne metode kan grundbidraget deles op  

 i et fast bidrag, der fastsættes pr. afdeling, og et bidrag, der fastsættes  

 pr. lejemålsenhed.
Det faste bidrag pr. afdeling må ikke overstige udgifterne  

 til budgettering og regnskabsaflæggelse.
Selskabet har hermed mulighed for at tilpasse den samlede bidragsstørrelse  

 til de faktiske (mer)omkostninger pr. lejemålsenhed, der typisk er forbundet  

 med de små afdelingers budget- og regnskabsudarbejdelse.
Resultatet vil  

 blive, at beboere i selskabets små afdelinger kommer til at betale højere  

 administrationsbidrag pr. lejemålsenhed end beboerne i selskabets store  

 afdelinger.
Ordningen kan øge incitamentet til at sammenlægge små afdelinger.
Fordelingsnorm Ved beregning af administrationsbidrag skal anvendes den fordelingsnorm,  

 som fremgår af bekendtgørelsens § 19, stk. 4. Herved kommer man frem til hver  

 enkelt afdelings betaling for selskabets administration.
Specielt bemærkes om erhvervslokaler, at fordelingsnormen - med en  

 beregning på 1 lejemålsenhed pr. påbegyndt 60 m2 - skal følges, selv om de  

 pågældende erhvervslokaler på grund af den markedsbestemte leje eventuelt kun  

 kan udlejes med tab.
I så fald må tabet, ligesom andre lejetab i en afdeling,  

 dækkes af afdelingens boligdel.
Ligger erhvervslokalerne i en ren  

 erhvervsafdeling, bliver der tale om et underskud på driften.
Fordeling på boliger Uanset hvilken af de tre metoder for beregning af administrationsbidrag,  

 selskabet vælger, sker den lejemæssige fordeling af administrationsbidrag  

 inden for den enkelte afdeling ikke pr. lejemål, men efter de  

 lejefordelingsregler, der fremgår af bekendtgørelsens §§ 54-55. De enkelte  

 lejemål i en afdeling betaler således ofte forskellige beløb for selskabets  

 administration, afhængig af lejemålenes indbyrdes værdi (størrelse og udstyr  

 mv.), jf. afsnit 16.
Forretningsførerselskaber For forretningsførerselskaberne gælder de samme regler som for de  

 almindelige selskaber.
 På grund af den forskel, der kan være mellem de enkelte datterselskabers  

 måde at håndtere administrationen på, har forretningsførerselskaberne  

 mulighed for at fastsætte forskellige grundbidrag pr. lejemålsenhed i drift i  

 de forskellige datterselskaber, jf. bekendtgørelsens § 21. Varetager et  

 datterselskab således selv udlejningsadministrationen, bør bidraget til  

 forretningsførerselskabet alt andet lige være lavere end i det datterselskab,  

 der ikke selv står for udlejningen.
7.3. Kommunalbestyrelsens tilsyn Kommunalbestyrelsens muligheder Hvis et selskabs administrationsudgifter har tendens til at stige ud over  

 et rimeligt niveau, f.eks. på grund af opførelse af en dyr  

 administrationsbygning, har kommunalbestyrelsen som et led i sit tilsyn  

 mulighed for at gribe ind med restriktioner.
Der kan f.eks. fra kommunens  

 side skrides ind, hvis de årlige udgifter til administration bliver urimeligt  

 store.
Kommunalbestyrelsen kan endvidere direkte nedlægge forbud mod en  

 konkret påtænkt erhvervelse af en bygning.
Har et selskab forkøbt sig, vil  

 kommunalbestyrelsen også kunne gennemtvinge en billigere løsning af  

 lokaleproblemet.
I denne forbindelse skal specielt nævnes, at  

 boligbyggerilovens § 3 b om kommunal forhåndsgodkendelse af væsentlige  

 forandringer af almennyttige boligselskabers ejendomme også gælder ved  

 forandringer af administrationsejendomme.
Kommunalbestyrelsen kan i øvrigt som tilsynsmyndighed altid gribe ind over  

 for et administrationsbidrag, den generelt eller konkret finder er for højt.  

 En kommunalbestyrelse vil endvidere have mulighed for at fastsætte normtal  

 for administrationsbidraget, afpasset efter de konkrete forhold.
Normtal vil  

 kunne fastsættes såvel for det totale administrationsbidrag som for  

 grundbidrag eller for grundbidragets bestanddele.
Afsnit 8. Egenkapital Bestemmelserne om almennyttige boligselskabers og almennyttige  

 forretningsførerselskabers egenkapital er indeholdt i bekendtgørelsens § 22,  

 stk. 1 og 2.
8.1. Almennyttige boligselskabers egenkapital Bekendtgørelsens § 22 opregner i stk. 1 de bestanddele, som almennyttige  

 boligselskabers egenkapital udgøres af:
 De nærmere bestemmelser om dispositionsfonden findes i lovens § 12, stk. 2  

 og 3, i bekendtgørelsens kapitel 10 og i denne vejlednings afsnit 10.
 De nærmere bestemmelser om arbejdskapitalen findes i lovens § 12, stk. 1,  

 i bekendtgørelsens kapitel 9 og i denne vejlednings afsnit 9.
Garantikapital og foreningsandele udgør den oprindelige del af et  

 boligselskabs egenkapital.
I modsætning til garantiselskaber og  

 andelsboligforeninger har selvejende boligselskaber ikke nogen oprindelig  

 egenkapital.
 Garantiselskaber kan udbetale udbytte til garanterne.
Den oprindelige egenkapital forudsættes først og fremmest placeret som  

 grundlag for det almennyttige boligselskabs virke.
Midlerne må placeres med  

 respekt af en rimelig likviditet, således at indskydernes midler normalt vil  

 kunne realiseres, idet en andelshaver til enhver tid kan opsige sit  

 medlemsskab af foreningen og kræve sin andel tilbagebetalt, ligesom også en  

 garant under visse betingelser kan kræve, at selskabet overtager den  

 pågældendes garantibeviser til deres værdi, jf. lovens § 15, stk. 3.
 Udover disse tre bestanddele af egenkapitalen, kan tillige nævnes en  

 yderligere, som dog alene vedrører den regnskabsmæssige opgørelse af  

 selskabets egenkapital, og derfor ikke er medtaget i bekendtgørelsens § 22:
Årsregnskabslovens principper for gevinst/opskrivning og tab/nedskrivning  

 skal anvendes i forbindelse med såvel obligationsbeholdninger som  

 administrationsejendomme.
Som led i den generelle præcisering af  

 egenkapitalforhold i almennyttige boligselskaber er derfor som noget nyt  

 etableret særlige konti på selskabsniveau for urealiserede gevinster ved  

 opskrivning af obligationsbeholdning og administrationsejendom, jf.  

 bemærkningerne i afsnit 22, konto 804.
 Det skal understreges, at egenkapitalen ikke kan bestå af yderligere  

 bestanddele, end de her nævnte.
8.2. Almennyttige forretningsførerselskabers egenkapital Almennyttige forretningsførerselskabers egenkapital udgøres af de samme  

 midler, som de almindelige boligselskabers egenkapital.
For  

 forretningsførerselskabernes vedkommende gælder dog særlige regler for  

 dispositionsfonden, jf. bekendtgørelsens § 22, stk. 2.
Særregler om forretningsførerselskabers dispositionsfond Forretningsførerselskaber har som hovedregel ikke pligt til at etablere en  

 dispositionsfond.
Undtaget herfra er den situation, at kommunalbestyrelsen i medfør af  

 lovens § 12, stk. 1 har fastsat et maksimum for forretningsførerselskabets  

 arbejdskapital.
I så fald skal forretningsførerselskabet etablere en  

 dispositionsfond.
Herudover kan forretningsførerselskabet altid beslutte at etablere  

 en dispositionsfond.
Beslutningen har virkning for detfølgende regnskabsår.  

 Tilsvarende vil forretningsførerselskabet kunne omgøre en sådan beslutning  

 med den virkning, at dispositionsfonden nedlægges fra og med det følgende  

 regnskabsår.
En særlig overgangsordning gælder efter bekendtgørelsens § 78 i  

 forbindelse med den overgang til ny kontoplan, som skal finde sted i det  

 regnskabsår, der begynder den 1.7.1994 eller nærmest herefter.
Hvis  

 forretningsførerselskabet på det tidspunkt allerede har etableret en  

 dispositionsfond, kan selskabet inden den 1.9.1994 beslutte at nedlægge  

 dispositionsfonden.
Denne beslutning finder således anvendelse på det  

 indeværende regnskabsår dvs. det regnskabsår, der begynder den 1.7.1994 eller  

 nærmest herefter.
Det vil være en forudsætning for nedlæggelsen af  

 dispositionsfonden, at kommunalbestyrelsen ikke har fastsat et maksimum for  

 arbejdskapitalen.
 Nedlægges en dispositionsfond, skal midlerne i denne overføres til  

 forretningsførerselskabets arbejdskapital.
Afsnit 9. Arbejdskapital Arbejdskapitalen er den disponible del af et almennyttigt boligselskabs  

 eller et almennyttigt forretningsførerselskabs egenkapital.
 Denne arbejdskapital kan udgøres såvel af likvide midler som af midler,  

 der er bundet i selskabets anlægsaktiver.
 Der er ikke noget krav om, at selskaberne skal have en arbejdskapital, men  

 de er berettiget til at opbygge en sådan.
Opbygning af arbejdskapital Opbygningen af arbejdskapitalen kan ske ved overførsel af overskud på  

 selskabets drift, der ikke medgår til dækning af opsamlede underskud fra  

 forudgående år.
Et sådant overskud kan eksempelvis opstå som følge af nettorenteindtægter  

 (inkl. realiserede kursgevinster), som ikke medgår til dækning af et  

 eventuelt tilskud til afdelinger, til forrentning af dispositionsfondens  

 midler og af afdelingsmidler, som forvaltes af selskabet.
Et godkendt  

 forretningsførerselskab kan endvidere opnå en vis nettorenteindtægt ved  

 forrentning af datterselskabernes dispositionsfondsmidler, når disse  

 forvaltes af forretningsførerselskabet.
Et driftsoverskud vil endvidere kunne fremkomme ved salg af selskabets  

 anlægsaktiver, bortset fra administrationsbygningen (hvor indtægten tilfalder  

 dispositionsfonden), ved overskud fra administrationsbidrag eller fra  

 eventuelle byggesagshonorarer.
Det skal dog understreges, at der ikke  

 må budgetteres med et overskud fra administrationsbidrag, ligesom  

 byggesagshonorarer skal modsvare selskabets faktiske omkostninger i  

 forbindelse med byggesagen.
Udbetaling af udbytte Et garantiselskab afgør selv, om der skal udbetales udbytte af den  

 oprindelige egenkapital til garanterne.
Det er imidlertid en forudsætning for  

 udbetalingen, at arbejdskapitalen efter udbetaling ikke bliver negativ, jf.  

 bekendtgørelsens § 5, stk. 3.
Andelsbeviser Andelsbeviser forrentes ikke.
Overgangsordning En særlig overgangsordning gælder i forbindelse med overgangen til den nye  

 kontoplan.
Ordningen gælder med virkning for det regnskabsår, der begynder  

 den 1.7.1994 eller nærmest herefter.
Fra dette tidspunkt skal den del af  

 selskabets egenkapital, som ikke udgøres af garantikapital, foreningsandele  

 eller dispositionsfond overføres til enten arbejdskapitalen eller til  

 dispositionsfonden.
Det samme gælder midler, som fra dette tidspunkt ville  

 være tilfaldet denne del af egenkapitalen.
Selskabet afgør selv, om  

 overførslen skal ske til arbejdskapitalen eller til dispositionsfonden.
Hvis  

 kommunalbestyrelsen har fastsat et maksimum for arbejdskapitalen, jf.  

 nedenfor, og overførslen bevirker, at maksimumsbeløbet overskrides, tilfalder  

 det overskydende beløb dog automatisk dispositionsfonden, jf.  

 bekendtgørelsens § 24, stk. 3.
Maksimum for arbejdskapital Efter lovens § 12, stk. 1, kan kommunalbestyrelsen fastsætte et maksimum  

 for såvel et almennyttigt boligselskabs som et almennyttigt  

 forretningsførerselskabs arbejdskapital.
Det er overladt til kommunalbestyrelsen selv at skønne, hvor stort dette  

 maksimum skal være.
Efter bekendtgørelsens § 24, stk. 2, skal beløbet  

 fastsættes som et fast kronebeløb pr. lejemålsenhed, jf. om lejemålsenheder  

 bekendtgørelsens § 19, stk. 4.
Det er ligeledes overladt til kommunalbestyrelsen at afgøre, hvor længe et  

 sådant maksimum skal gælde.
Er der fastsat et maksimum, skal dette efter  

 bekendtgørelsens § 24, stk. 2, reguleres en gang årligt i overensstemmelse  

 med det af Danmarks Statistik beregnede nettoprisindeks.
Hvis det maksimum, kommunalbestyrelsen har fastsat for arbejdskapitalen,  

 på balancetidspunktet overskrides, tilfalder det overskydende beløb  

 selskabets dispositionsfond.
Midler, der således er tilført  

 dispositionsfonden, forbliver i dispositionsfonden, uanset om  

 kommunalbestyrelsen senere ophæver det fastsatte maksimum for  

 arbejdskapitalen.
 For forretningsførerselskaber medfører kommunalbestyrelsens fastsættelse  

 af et maksimum for arbejdskapitalen en pligt for forretningsførerselskabet  

 til at etablere en dispositionsfond.
Specielt om maksimum for både forretningsførerselskabs og datterselskabes arbejdskapital Som nævnt er det overladt til kommunalbestyrelsens skøn, om der skal  

 fastsættes et maksimum for arbejdskapitalen, og hvor stort dette i  

 bekræftende fald skal være.
Dette gælder også, hvis der ønskes fastsat et  

 maksimum ikke alene for et forretningsførerselskabs, men tillige for et eller  

 flere af dets datterselskabers arbejdskapital.
Der er således intet til  

 hinder for, at der fastsættes et maksimum for forretningsførerselskabets  

 arbejdskapital og et eller flere andre maksima for datterselskabernes  

 arbejdskapital.
Beslutningen om, hvorvidt der skal fastsættes et maksimum for  

 forretningsførerselskabets og/eller et eller flere af dets datterselskabers  

 arbejdskapital og i bekræftende fald, hvor stort dette maksimum skal være,  

 træffes af det pågældende selskabs hjemstedskommune.
Anvendelsesmuligheder for arbejdskapitalen Der er ikke fastsat regler for, hvad arbejdskapitalen skal anvendes til.  

 Arbejdskapitalen forudsættes imidlertid anvendt til udgifter vedrørende den  

 daglige drift.
Arbejdskapitalen kan endvidere anvendes til udbetaling af  

 tilskud til afdelingerne.
 Herudover vil arbejdskapitalen kunne anvendes til dækning af ikke  

 godkendte merudgifter ved nybyggeri eller lignende, til erstatninger, som  

 selskabet er blevet pålagt samt til finansiering af større driftsmidler  

 (edb-udstyr, kontorinventar og lignende). Endelig vil arbejdskapitalen kunne  

 anvendes til finansiering af administrationsejendom.
Særligt om administrationsejendomme Specielt f.s.v. angår administrationsejendomme bemærkes, at selvom der er  

 anvendt midler fra arbejdskapitalen til finansiering af en  

 administrationsejendom, vil et eventuelt nettoprovenu, der fremkommer i  

 forbindelse med belåning af friværdien eller ved salg af ejendommen skulle  

 tilfalde selskabets dispositionsfond.
Undtaget herfra er naturligvis  

 forretningsførerselskaber uden dispositionsfond.
Afsnit 10. Dispositionsfond I alle almennyttige boligselskaber skal  der etableres en  

 dispositionsfond, hvortil selskabet skal foretage henlæggelser i form af  

 bidrag fra afdelingerne.
Bidragene er obligatoriske, indtil fonden har nået  

 en minimumsstørrelse, jf. nærmere nedenfor under 10.1.
Specielt om forretningsførerselskaber I almennyttige forretningsførerselskaber kan  der etableres en  

 dispositionsfond, hvis forretningsførerselskabet beslutter dette.
Der  

skal etableres en dispositionsfond, hvis kommunalbestyrelsen har  

 fastsat et maksimum for forretningsførerselskabets arbejdskapital.
 Har forretningsførerselskabet besluttet at etablere en dispositionsfond,  

 gælder denne beslutning for det kommende regnskabsår.
 Om den særlige overgangsordning, der efter bekendtgørelsens § 78 gælder  

 for forretningsførerselskaber, der frivilligt har etableret en  

 dispositionsfond, henvises til det ovenfor under afsnit 8.2. anførte.
 Uanset om forretningsførerselskabets dispositionsfond er etableret  

 frivilligt ved selskabets beslutning, eller den er obligatorisk, skal der dog  

 ikke ske en særlig opbygning af dispositionsfonden ved direkte bidrag som til  

 dispositionsfonden i de almindelige selskaber.
 Hvis forretningsførerselskabet har en dispositionsfond - uanset om  

 den er frivilligt etableret eller obligatorisk - vil den kunne anvendes til  

 de samme formål, som de almindelige boligselskabers dispositionsfond.
10.1. Dispositionsfondens opbygning Almennyttige boligselskaber Efter bekendtgørelsens § 26, stk. 1, indgår i almennyttige boligselskabers  

 dispositionsfond:
Almennyttige forretningsførerselskaber I almennyttige forretningsførerselskabers dispositionsfond indgår, jf.  

 bekendtgørelsens § 26, stk. 2:
Afdelingernes henlæggelser Som nævnt skal der kun ske direkte bidrag til dispositionsfonden i  

 almennyttige boligselskaber, mens afdelingerne ikke skal betale bidrag til en  

 evt. dispositionsfond i almennyttige forretningsførerselskaber.
Henlæggelsernes størrelse Bidragets størrelse fastsættes efter ensartede principper for samtlige  

 selskabets afdelinger.
Bidraget fastsættes således til ens beløb for hver  

 lejemålsenhed i samtlige afdelinger.
 Afdelingernes henlæggelser til dispositionsfonden skal årligt udgøre 156  

 kr. pr. lejemålsenhed, indtil fonden for selskabet som helhed i likvide  

 midler udgør mindst 3.000 kr. pr. lejemålsenhed, jf. om lejemålsenheder  

 bekendtgørelsens § 19, stk. 4.
Indførelsen af lejemålsenheder ved beregningen af bidragets størrelse  

 bevirker, at man ikke længere kan fastsætte graduerede bidrag for henholdsvis  

 enkeltværelser og erhvervslejemål.
Det behov, der måtte være herfor, er der  

 taget højde for ved fastsættelsen af lejemålsenhederne.
 Hvis dispositionsfonden nedbringes under 3.000 kr. pr. lejemålsenhed skal  

 der på ny foretages årlige henlæggelser.
 De nævnte beløb reguleres i overensstemmelse med det af Danmarks Statistik  

 beregnede nettoprisindeks med pristallet for april måned 1994 som basis.  

 Reguleringen foretages en gang årligt, første gang med virkning for det  

 regnskabsår, der følger nærmest efter offentliggørelsen af pristallet for  

 april måned 1995.
 Modtagne bidrag skal henlægges til fonden uanset selskabets  

 driftsresultat.
Samtlige almennyttige afdelinger skal bidrage Samtlige almennyttige afdelinger, herunder afdelinger, der udelukkende  

 består af erhverv, af ungdomsboliger, lette kollektivboliger, ældreboliger  

 eller bofællesskaber, skal bidrage til dispositionsfonden, indtil denne har  

 nået sit minimum.
Dette er tilfældet, selv om en afdeling for sit vedkommende  

 tidligere måtte have indbetalt minimumsbeløbet (3.000 kr. med tillæg af  

 pristalsregulering) for samtlige lejemål i denne afdeling.
Har  

 dispositionsfonden eksempelvis nået sit minimum, således at afdelingerne  

 eventuelt ikke længere betaler bidrag, og opføres der herefter et nyt  

 byggeri, skal samtlige afdelinger, og ikke blot den nye afdeling, bidrage til  

 dispositionsfonden, indtil denne på ny har nået sit nye forhøjede minimum.
 Det er overladt til boligselskabets egen afgørelse, om der fortsat skal  

 opkræves bidrag fra afdelingerne, når dispositionsfonden har nået sit  

 minimum.
Ikke-almennyttige afdelinger Bebyggelser, der opføres eller erhverves med salg for øje (f.eks. parcel-  

 og rækkehuse, private andelsboliger eller ejerlejligheder) skal udskilles som  

 særskilte afdelinger, men betragtes ikke som almennyttige afdelinger og skal  

 ikke bidrage løbende til dispositionsfonden med årlige henlæggelser.
Ved  

 likvidation efter salg af en sådan afdelings ejendomme skal nettoprovenuet  

 overføres til dispositionsfonden.
Da afdelingerne som nævnt ikke betragtes  

 som almennyttige afdelinger, kan der ikke anvendes eller udlånes midler fra  

 dispositionsfonden til fordel for disse afdelinger.
Forretningsførerselskaber Er boligselskabet organiseret som et forretningsførerselskab, der bygger  

 gennem datterselskaber, er hvert datterselskab et selvstændigt, almennyttigt  

 boligselskab, der skal foretage henlæggelser til en særskilt  

 dispositionsfond.
Selve forretningsførerselskabet er derimod ikke forpligtet  

 til at foretage henlæggelser til en dispositionsfond.
Udskillelse af afdeling Hvis en afdeling ganske undtagelsesvis udskilles af et selskab og  

 etableres som et selvstændigt selskab eller overføres til et andet selskab,  

 må en passende andel af dispositionsfonden overgå henholdsvis som  

 dispositionsfond i det nye selskab eller til sammenlægning med det andet  

 selskabs dispositionsfond.
10.2. Dispositionsfondens anvendelse Dispositionsfondens midler udgør en særlig sikkerhedskapital, der dels  

 skal kunne anvendes som stødpude over for eventuelle uforudsete begivenheder,  

 som i væsentlig grad vil kunne påvirke selskabets eller dets afdelingers  

 økonomiske stilling, dels tage sigte på at sikre selskabets fortsatte  

 virksomhed.
 Fonden tilhører selskabet, og den enkelte afdeling har ikke krav på, at  

 den del af fondens midler, der hidrører fra den pågældende afdeling, helt  

 eller delvis anvendes til fordel for denne afdeling.
 Der skal ikke opfyldes særlige sikkerhedskrav i forbindelse med de  

 formålsbestemte anvendelser af midlerne, idet dispositionsfondens karakter af  

 økonomisk stødpude selvsagt kan indebære, at anvendelsen af fondens midler  

 kan være risikobetonet.
 Ifølge bekendtgørelsens § 28 anvendes dispositionsfondens midler til:
I modsætning til tidligere stilles der ikke længere krav om, at  

 afdelingernes tab skal være ekstraordinære.
Dispositionsfondens midler vil  

 således også kunne anvendes forebyggende til imødegåelse af  

 udlejningsvanskeligheder og tilsvarende vanskeligheder af den karakter, der  

 er set i samspilsramte afdelinger.
 Dispositionsfonden bør normalt ikke »tømmes« eller næsten  

 »tømmes« til fordel for en enkelt afdeling, idet fonden også skal  

 kunne anvendes som stødpude for selskabets øvrige afdelinger.
Ifølge lovens § 36, stk. 6 kan Boligselskabernes Landsbyggefond yde støtte  

 til finansiering af nødvendige udbedrings-, opretnings- og  

 vedligeholdelsesarbejder samt til miljøforbedrende og andre foranstaltninger,  

 herunder til udligning af opsamlede driftsunderskud i afdelinger med  

 alvorlige økonomiske problemer.
Landsbyggefonden kan betinge ydelsen af  

 støtte af, at kommunalbestyrelsen og boligselskabet, herunder et eventuelt  

 forretningsførerselskab medvirker til løsning af den pågældende  

 boligafdelings økonomiske problemer, jf. lovens § 37, stk. 3, men loven  

 indeholder ikke noget krav om, at selskabets egne muligheder skal være  

 udtømt, før der kan ydes støtte fra Boligselskabernes Landsbyggefond og den  

 pågældende kommune.
Der kan ikke fastsættes faste procentgrænser for, i hvilket omfang  

 dispositionsfondens midler skal anvendes, inden der kan blive tale om støtte  

 fra anden side til en nødlidende afdeling.
Anvendelsen må afhænge af en  

 konkret vurdering i det enkelte tilfælde, og i dette skøn må indgå elementer  

 såsom dispositionsfondens nuværende og fremtidige størrelse, antal øvrige  

 afdelinger i selskabet, disses størrelse og situation samt naturligvis en  

 bedømmelse af den nødlidende afdeling selv.
Skønnet må udøves af  

 boligselskabet, af Boligselskabernes Landsbyggefond og af den pågældende  

 kommunalbestyrelse.
 Der tænkes herved på helt ekstraordinære tab, som rammer et selskab.  

 Almindelige driftstab kan ikke dækkes af fondens midler, idet et selskabs  

 drift skal tilrettelægges således, at den kan hvile i sig selv.
Eksempelvis kan nævnes foreløbig finansiering af grundkøb og udlæg til  

 projektering af nyt byggeri (betaling for rådgiverbistand m.v.). Hvor sådanne  

 udlæg ikke medfører tab, skal de udlagte beløb tilbageføres til fonden, når  

 dette bliver muligt.
Det bemærkes, at køb af grund skal ske i en selvstændig  

 afdeling, jf. afsnit 20.1.1.
 Anvendes dispositionsfondsmidler til hel eller delvis foreløbig  

 finansiering af erhvervelse af fast ejendom - grundkøb - skal der foreligge  

 godkendelse fra kommunalbestyrelsen, jf. lovens § 3 c., stk. 3.
 Udlån skal afdrages over højst 50 år.
 Udlån skal afdrages over højst 30 år.
 Dispositionsfondens likvide midler må ikke herved komme under 3.000 kr.  

 pr. lejemålsenhed med tillæg af eventuel pristalsregulering.
 Dispositionsfondens likvide midler må ikke herved komme under 3.000 kr.  

 pr. lejemålsenhed med tillæg af eventuel pristalsregulering.
 Muligheden for at anvende dispositionsfondsmidler til finansiering af  

 administrationsbygning afskærer naturligvis ikke et selskab fra også at  

 anvende arbejdskapitalen hertil, ligesom administrationsbygningen  

 selvfølgelig vil kunne finansieres med andre former for lån (realkreditlån,  

 banklån etc.), uanset hvilken størrelse dispositionsfonden har.
Dispositionsfondens midler kan i rimeligt omfang anvendes til nedsættelse  

 af beboerindskud i de lidt ældre boligafdelinger, såfremt der for at imødegå  

 udlejningsvanskeligheder skønnes at være behov for en sådan nedsættelse ved  

 overdragelse af ledige lejligheder, og der ikke i den enkelte afdeling er  

 henlagt tilstrækkelige midler hertil.
Der tænkes herved bl.a. på tilfælde,  

 hvor det oprindeligt fastsatte beboerindskud med tillæg af eventuelle senere  

 forhøjelser, herunder som følge af indeksregulering efter de tidligere  

 gældende regler, nu væsentligt overstiger indskuddet for tilsvarende  

 lejligheder i nyt byggeri.
Det drejer sig navnlig om de byggerier, der er  

 opført og finansieret inden for en lånegrænse på 94 pct. af ejendommens  

 værdi, dvs. med et beboerindskud på 6 pct.
Der henvises til lovens § 11, stk.  

 4, og bekendtgørelsens § 13.
 Der henvises til lovens § 95 samt til det i afsnit 6.4. om  

 kapitaltilskudslejligheder anførte.
 Et sådant samtykke vil dog ikke kunne forventes meddelt, før fonden har en  

 sådan størrelse, at den skønnes passende efter omfanget af selskabets  

 virksomhed.
 Dispositionsfondens likvide midler må ikke herved komme under 3.000 kr.  

 pr. lejemålsenhed med tillæg af eventuel pristalsregulering.
Dispositionsfondens likvide midler må ikke herved komme under 3.000 kr.  

 pr. lejemålsenhed med tillæg af eventuel pristalsregulering.
Indskud af  

 midler på maksimalt 5.000 kr. kan dog ske uanset, at dispositionsfondens  

 likvide midler ikke har nået minimum.
 Der henvises til lovens § 11, stk. 3 og denne vejlednings afsnit 6.3.
 Udover anvendelse til de formål, som er nævnt ovenfor, kan  

 dispositionsfondens midler i øvrigt i forsvarligt omfang udlånes  

 midlertidigt, hvis selskabets økonomi eller likviditet ikke herved bringes i  

 fare, eller selskabet afskæres fra i fornøden udstrækning at kunne støtte  

 dets øvrige afdelinger, jf. bekendtgørelsens § 29, stk. 1. Midlertidige udlån  

 må således ikke hindre, at fonden kan anvendes efter dens primære formål.
Der kan eksempelvis ske udlån til en afdeling til anvendelse til  

 tilbagebetaling af beboerindskud til en fraflyttet boligtager, hvis  

 lejligheden ikke kan genudlejes i umiddelbar tilknytning til det hidtidige  

 lejemåls ophør.
Beløbet føres tilbage til fonden, så snart den nye boligtager  

 har indbetalt indskuddet.
 Udover udlån til selskabet selv kan udlån kun ske til selskabets  

 almennyttige afdelinger eller til forretningsførerselskabets datterselskabers  

 almennyttige afdelinger, jf. bekendtgørelsens § 29, stk. 2.
 Dispositionsfondens midler, som der ikke er disponeret over, jf. ovenfor,  

 skal anbringes sikkert og således, at de i nødvendigt omfang til enhver tid  

 med kort varsel kan gøres likvide til anvendelse efter deres formål, jf.  

 bekendtgørelsens § 36, stk. 1, og denne vejlednings afsnit 12.
 Dispositionsfondens midler skal mindst forrentes med en rentesats svarende  

 til Danmarks Nationalbanks diskonto minus 2 pct.-point, jf. bekendtgørelsens  

 § 38, stk. 2, og denne vejlednings afsnit 12.
 Har kommunalbestyrelsen fastsat et maksimum for selskabets arbejdskapital,  

 kan selskabet beslutte, at forrentning af dispositionsfondens midler kan  

 undlades, når minimum for fonden er nået.
Udlån fra forretningsførerselskabets dispositionsfond til dækning af tab  

 eller forebyggelse af tab ved driften af selskabets datterselskabers  

 afdelinger efter bekendtgørelsens § 28, stk. 1, nr. 1, kræver dog ikke  

 forrentning med denne mindstesats.
Det samme gælder for udlån fra selskabets  

 dispositionsfond til imødegåelse af ekstraordinære tab ved selskabets drift  

 og for forretningsførerselskabers vedkommende udlån fra  

 forretningsførerselskabets dispositionsfond til imødegåelse af ekstraordinære  

 tab ved driften af selskabets datterselskaber efter bekendtgørelsens § 28,  

 stk. 1, nr. 2.
 Som følge af at det i en række tilfælde er en forudsætning for at anvende  

 dispositionsfonden, at dens likvide midler ikke derved kommer under 3.000 kr.  

 pr. lejemålsenhed, skal det af regnskabsopstillingen for almennyttige  

 boligselskaber klart fremgå, at dispositionsfondsmidlerne kan deles i  

 henholdsvis en bundet og en fri (likvid) del.
10.3. Forvaltning Dispositionsfondsmidlerne tilhører som nævnt selskabet og ikke de enkelte  

 afdelinger og forvaltes derfor alene af selskabets ledelse.
 I relation til det kommunale tilsyn kan det spørgsmål rejses, om det er  

 det kommunale tilsyn eller selskabets ledelse, der har kompetence til at  

 træffe beslutning om dispositionsfondsmidlernes anvendelse.
Normalt ikke forhåndsgodkendelse Når bortses fra kommunalbestyrelsens godkendelse til at anvende  

 dispositionsfondsmidler til at finansiere selskabets administrationsejendom  

 kræves der ikke forhåndsgodkendelse fra tilsynsmyndigheden til midlernes  

 anvendelse.
Selskabet træffer normalt selv afgørelsen I den praktisk forekommende situation vil det som altovervejende  

 hovedregel være boligselskabet, der selv træffer afgørelsen om midlernes  

 anvendelse.
Der er i princippet metodefrihed for et boligselskab til at  

 træffe beslutning om, hvorledes en afdelings økonomiske problemer skal løses,  

 og hvis dette kan ske ved forsvarlige besparelser på driften, ved forsvarlige  

 lejeforhøjelser eller på anden måde, vil der ikke være behov for indgriben  

 fra det kommunale tilsyn.
Efterfølgende kritik Urigtig eller kritisabel anvendelse af dispositionsfondsmidler vil  

 naturligvis kunne give anledning til kritik fra det kommunale tilsyn i  

 forbindelse med efterfølgende regnskabsgennemgang og - dog normalt kun i helt  

 ekstraordinære tilfælde - krav om tilbageførsel af midlerne.
Selskabet kan i  

 tvivlstilfælde sikre sig herimod ved på forhånd at anmode kommunalbestyrelsen  

 om en udtalelse om den påtænkte anvendelse.
Konflikt mellem selskabet og det kommunale tilsyn Det kan ikke udelukkes, at der vil kunne opstå en konflikt mellem et  

 boligselskab og det kommunale tilsyn om anvendelse - herunder forebyggende  

 anvendelse - af dispositionsfondsmidler, hvor eksempelvis kommunalbestyrelsen  

 i modsætning til selskabet ønsker, at selskabet bruger af fondens midler til  

 en afdeling.
Dette vil kunne være tilfældet, hvis kommunalbestyrelsen ikke  

 finder, at nogen af de foranstaltninger, selskabet har truffet beslutning om,  

 er forsvarlige, og dispositionsfonden samtidig skønnes at have en  

 tilstrækkelig størrelse.
Det er Bygge- og Boligstyrelsens opfattelse, at hvis kommunalbestyrelsen i  

 en sådan situation ikke finder, at det er forsvarligt af et boligselskab ikke  

 at anvende dispositionsfondsmidler til en afdeling, må kommunalbestyrelsen  

 efter lovens § 18, stk. 2 kunne tilsidesætte selskabets afgørelse og selv  

 træffe beslutning om anvendelse af midlerne.
Dette må formentlig navnlig  

 antages at kunne blive aktuelt i den situation, hvor kommunalbestyrelsen i  

 medfør af lovens § 39 ansøges om at yde lån til en nødlidende afdeling.
Der kan i den forbindelse peges på, at det ifølge denne bestemmelse er en  

 frivillig sag for kommunalbestyrelsen, om den vil yde driftsstøtte til en  

 nødlidende afdeling, og kommunalbestyrelsen må derfor også kunne gøre sin  

 støtte betinget af, at en større eller mindre del af dispositionsfondens  

 midler anvendes først.
Som tidligere nævnt bør dispositionsfonden dog ikke  

 kunne tømmes til fordel for en enkelt afdeling.
Koordination af tilsynet Et særligt praktisk problem i relation til koordination af tilsynet gør  

 sig gældende, hvis der er tale om en spredning af byggeriet over  

 kommunegrænserne, således at et selskab har hjemsted i en kommune, men  

 tillige har afdelinger i andre kommuner.
Tilsynet med selve selskabet føres i  

 så fald af kommunalbestyrelsen i den kommune, hvor selskabet ifølge  

 vedtægterne har hjemsted (hjemstedskommunen), mens tilsynet med selskabets  

 afdelinger føres af kommunalbestyrelsen i den kommune, hvor den pågældende  

 afdelings ejendomme fysisk er beliggende (beliggenhedskommunen). En eventuel  

 tvist om, hvorvidt selskabets dispositionsfondsmidler skal kunne anvendes til  

 fordel for en eller flere afdelinger må i givet fald afgøres af  

 hjemstedskommunen, men hjemstedskommunen og beliggenhedskommunen/-erne må om  

 fornødent nærmere aftale, hvorledes tilsynet bedst koordineres.
Afsnit 11. Byggefond Som tidligere nævnt er byggefonden en selvstændig afdeling af selskabet.
 Byggefondens formål er at sikre en vis selvfinansiering i det almennyttige  

 byggeri.
 Byggefondens aktiver udgøres først og fremmest af indeståender i de  

 enkelte afdelinger, jf. nedenfor.
Herudover er aktiverne de årlige bidrag, som almennyttige boligselskabers  

 afdelinger yder efter lovens §§ 23 og 24 til selskabets byggefond til indskud  

 i Boligselskabernes Landsbyggefond.
For en nærmere beskrivelse af disse  

 bidrag og deres anvendelse henvises til afsnit 22, bemærkningerne til konto  

 902 og til afsnit 23, bemærkningerne til konto 113.
 Når bortses fra afdelingernes pligtmæssige bidrag efter lovens §§ 23 og  

 24, indeholder byggefonden ikke likvide midler, men består alene af  

 byggefondens indestående i de enkelte afdelinger, de såkaldte  

 »papirpenge«.
 Likvide midler, som efter de tidligere gældende regler ville være  

 tilfaldet byggefonden, skal overføres kontant til dispositionsfonden, jf.  

 bekendtgørelsens § 26, stk. 1, nr. 2-4 og 6-9. Dispositionsfondens formål er  

 samtidig udvidet til at omfatte de tidligere byggefondsformål, udlån til  

 finansiering af nyt boligbyggeri og til finansiering af modernisering og  

 forbedring af selskabets afdelinger, jf. bekendtgørelsens § 28, stk. 1, nr. 4  

 og 5.
11.1. Byggefondens indestående i afdelingerne Byggefondens indestående i afdelingerne Byggefondens indestående i en afdeling fremkommer ved, at der til  

 selskabets byggefond overføres opsparing ved afdrag m.v. på afdelingens  

 prioriteter.
Endvidere overføres der opsparing ved afdrag på lån med  

 byggefondsforpligtelse til finansiering af tilbygnings-, moderniserings- og  

 forbedringsarbejder.
Det er en forudsætning herfor, at udgiften til sådanne  

 arbejder på tilbygnings-, moderniserings- eller forbedringstidspunktet er  

 eller kunne have været belånt på samme vilkår i relation til lånegrænser og  

 løbetid, som gælder for prioritering af nybyggeri efter realkreditlovens  

 regler, jf. bekendtgørelsens § 30, stk. 1 og § 31, stk. 2.
 En betingelse for, at der kan ske den ovennævnte overførsel til  

 byggefonden - og dermed være tale om indestående i afdelingen - er, at  

 afdelingens anskaffelsessum inkluderet eventuel indeksregulering ikke  

 overstiger den seneste offentlige kontantvurdering.
Ejendommens anskaffelsessum Opgørelse af en afdelings anskaffelsessum skal ske i overensstemmelse med  

 reglerne i bekendtgørelsens § 31, jf. bemærkningerne til konto 301 i afsnit  

 23. Specielt vedrørende opgørelsen af anskaffelsessummen i relation til en  

 eventuel overskridelse af den anskaffelsessum, der er godkendt af  

 kommunalbestyrelsen, bemærkes, at der er tale om hele  

 anskaffelsessummen, dvs. inklusive den del af en eventuel overskridelse, der  

 afvikles efter reglerne om underfinansiering.
I det omfang det er selskabet  

 selv, der betaler en eventuel overskridelse af anskaffelsessummen, medregnes  

 denne overskridelse derimod ikke til anskaffelsessummen.
Afskrivning på ejendommen Hvis ejendommens samlede anskaffelsessum overstiger den seneste offentlige  

 kontantvurdering, sker der ingen overførsler til byggefonden.
I stedet  

 afskrives der på ejendommen.
Om afskrivningskontoen for ejendommen henvises  

 til afsnit 23, bemærkningerne til konto 411.
 Afskrivning på ejendommen bevirker dog ikke, at tidligere  

 byggefondsoverførsler skal henføres til afskrivningen, og disse overførsler  

 forbliver derfor byggefondens indestående i afdelingen.
Udamortisering af prioritetslån Når der sker udamortisering af oprindelige eller senere optagne lån med  

 byggefondsforpligtelse, jf. ovenfor, ophører overførsel til byggefonden, jf.  

 bekendtgørelsens § 32, stk. 1. Maksimum for byggefondens indestående er  

 således anskaffelsessummen, opgjort som nævnt ovenfor.
11.2. Udamortisering af prioritetslån eller andre lån Når ydelser på prioritetslån vedrørende nybyggeri falder bort ved  

 udamortisering, nedsættes lejen (boligafgiften) som hovedregel ikke, jf.  

 bekendtgørelsens § 32, stk. 1.
 De likvide midler, der fremkommer i en afdeling som følge heraf, overføres  

 kontant til dispositionsfonden.
Fravigelse fra hovedreglen om, at lejen ikke nedsættes, kan dog ske, hvis  

 lejen overstiger den sædvanlige leje for tilsvarende lejligheder.
I disse  

 tilfælde kan lejen nedsættes, hvis kommunalbestyrelsen forudgående godkender  

 lejenedsættelsen, jf. bekendtgørelsens § 32, stk. 2.
 En nedsættelse af lejen bevirker tilsvarende nedsættelse af den kontante  

 overførsel af likvide midler til dispositionsfonden.
Tilbygninger, moderniseringer og forbedringer a. finansiering som nybyggeri Er der foretaget tilbygnings-, moderniserings- og forbedringsarbejder på  

 en bestående ejendom, skal der ved udamortisering af lån med  

 byggefondsforpligtelse, der er optaget til finansiering af disse arbejder  

 forholdes som nævnt ovenfor under nybyggeri, dvs. lejen nedsættes som  

 hovedregel ikke, og likvide midler, der som følge heraf fremkommer, overføres  

 til dispositionsfonden.
b. finansiering på anden måde end som mybyggeri Udamortisering af lån til finansiering af tilbygnings- moderniserings- og  

 forbedringsarbejder uden byggefondsforpligtelse betyder, at lejen kan  

 nedsættes med den hertil svarende nedgang i nettokapitalydelsen, og der skal  

 derfor ikke i sådanne tilfælde ske kontant overførsel af likvide midler til  

 dispositionsfonden.
11.3. Byggefondens indestående i en afdeling kan gøres likvidt med  

 henblik på finansiering af nyt byggeri Som nævnt består byggefondens indestående i en afdeling kun af  

 »papirpenge«.
Med henblik på finansiering af nyt byggeri kan dette  

 indestående imidlertid af selskabet gøres likvidt.
 Indeståendet udgøres som nævnt henholdsvis af opsparing ved afdrag m.v. på  

 afdelingens prioriteter og af opsparing ved afdrag på lån til finansiering af  

 tilbygninger, moderniseringer og forbedringer med byggefondsforpligtelse.  

 Sidstnævnte lån er således ikke nødvendigvis realkreditlån eller lån, der i  

 øvrigt er sikret ved pant i ejendommen.
 Når selskabet gør byggefondsindeståendet likvidt, sker det ved optagelse  

 af lån i ejendommen.
 Optagelse af lån, hvorved byggefondsindeståendet gøres likvidt, må ikke  

 medføre øgede prioritetsydelser for afdelingen.
 Udstedelse af pantebreve med henblik på finansiering af nyt byggeri kan  

 kun ske med Bygge- og Boligstyrelsens samtykke, jf. lovens § 3, c, stk. 1.
 Nettoprovenuet ved låneoptagelsen overføres til dispositionsfonden, og  

 byggefondens indestående i afdelingen reduceres tilsvarende.
11.4. Optagelse af lån efter lovens § 16, stk. 3 Udover de tilfælde, hvor byggefondsindeståendet gøres likvidt med henblik  

 på finansiering af nyt byggeri, indeholder lovens § 16, stk. 3, en yderligere  

 mulighed for selskabet til at opnå likvide midler.
 Efter denne bestemmelse kan selskabet optage lån med pant forud for  

 statslån eller statsgaranterede lån ligeledes med henblik på finansiering af  

 nyt byggeri.
 Låneoptagelsen kræver boligministerens (Bygge- og Boligstyrelsens)  

 godkendelse, og lånene kan i den enkelte afdeling ikke optages med større  

 beløb end forskellen mellem restgælden i ejendommen og ejendommens værdi  

 efter reglerne i lov om vurdering af landets faste ejendomme - dvs. den  

 seneste offentlige kontantvurdering - med fradrag af et beløb svarende til  

 beboernes indskud.
 Nettoprovenuet ved låneoptagelsen indgår i dispositionsfonden, jf. lovens  

 § 12, stk. 2, nr. 5.
Afsnit 12. Kapitalforvaltning 12.1. Forvaltningsprincipper Som omtalt i afsnit 5 har hver afdeling sin egen uafhængige økonomi, der  

 ikke må sammenblandes med andre afdelingers eller selskabets økonomi.
I  

 bekendtgørelsens kapitel 12 er optaget regler, som på enkelte punkter  

 fraviger dette princip.
Baggrunden herfor er, at det er muligt at opnå en  

 samlet større forrentningsprocent ved placering af meget store beløb (ved  

 fælles forvaltning), end ved placering af flere mindre beløb.
Ingen sammenblanding med private midler Det skal understreges, at der ikke må ske sammenblanding af almennyttige  

 midler med private midler, heller ikke hos en revisor, jf. forbudet i  

 bekendtgørelsens § 35, stk. 1.
Sikkerhed og likviditet Selskabet skal forvalte selskabets og afdelingernes midler bedst muligt  

 under hensyntagen til størst mulig sikkerhed og bedst mulig forrentning.
For  

 dispositionsfondens og afdelingernes vedkommende gælder, at midlerne skal  

 være anbragt sikkert og således, at de i nødvendigt omfang og til enhver tid  

 med kort varsel kan gøres likvide til anvendelse efter deres formål.
Anbringelse af midler Kassebeholdningen skal være mindst mulig.
 For at undgå, at der foretages mindre hensigtsmæssige anbringelser af  

 midler, er der i bekendtgørelsens § 36, stk. 2, fastsat en præcis regel om  

 pengeanbringelse.
 Efter denne bestemmelse skal afdelingsmidler og likvid arbejdskapital, som  

 ikke ligger i kassebeholdningen, samt likvide midler i dispositionsfonden  

 anbringes som indlån i danske kroner i pengeinstitutter i en  

 EU-medlemsstat eller i danske realkredit- eller statsobligationer,  

 noteret på en fondsbørs i en EU-medlemsstat.
 Modsætningsvis gælder bl.a., at der ikke kan anbringes midler i aktier,  

 optioner eller futures, selv om disse måtte være børsnoterede.
 Afdelingsmidler kan dog også udlånes til andre afdelinger under visse  

 nærmere omstændigheder, jf. bekendtgørelsens § 36, stk. 3 og nedenfor under  

 12.3.
Valg af forvaltningsprincip Selskabet beslutter efter reglen i bekendtgørelsens § 34, om der skal være  

 separat eller fælles forvaltning af afdelingsmidler.
Ved separat forvaltning  

 oprettes bank- og depotbeholdninger for hver afdeling.
Ved fælles forvaltning  

 oprettes samlede bank- og depotbeholdninger.
 Eventuelt kan der etableres fælles forvaltning for nogle afdelinger, mens  

 resten af afdelingernes midler forvaltes separat.
 En beskeden kassebeholdning kan indeholde midler fra såvel selskab som  

 afdelinger, selv om man har valgt separat forvaltning.
 Hovedreglen i lovens § 7 er separat forvaltning, men i praksis anvendes  

 mest fælles forvaltning.
12.2. Fælles forvaltning Den indbyrdes økonomiske uafhængighed, som er omtalt ovenfor, er ikke til  

 hinder for, at administrationen tilrettelægges således, at ind- og  

 udbetalinger foregår gennem selska~ bet/forretningsførerselskabet, og at der  

 er fælles forvaltning af selskabets og solvente afdelingers midler, herunder  

 fælles kasse- og bankbeholdning, men det må nøje iagttages, at afdelinger med  

 sund økonomi ikke derved påvirkes af mindre velfunderede afdelinger, jf.  

 bekendtgørelsens § 34, stk. 3, § 36, stk. 3, og nedenfor om udlån af  

 afdelingsmidler.
Flere almennyttige boligselskabers midler Et almennyttigt boligselskab kan vælge at lade et andet boligselskab  

 forestå administrationen af selskabet.
 De enkelte almennyttige boligselskabers likvide midler, herunder  

 værdipapirer, som administreres af et andet almennyttigt boligselskab eller  

 et almennyttigt forretningsførerselskab, skal være adskilt fra såvel  

 administrators som andre boligselskabers kasse-, bank- og depotbeholdninger.
 Der skal således oprettes selvstændige bankkonti og depoter for hvert  

 enkelt boligselskab.
 Det samme gælder for sådanne midler i almennyttige boligselskaber, som  

 administreres af et administrationsselskab el. lign. uden almennyttig status.
Datterselskaber og advokater Kravet om adskillelse af midler gælder dog hverken for datterselskaber af  

 det administrerende, almennyttige forretningsførerselskab eller for  

 boligselskaber, hvis midler forvaltes af advokater, jf. § 35, stk. 2, nr. 1  

 og 2.
Anmeldte forvaltningsordninger Yderligere gælder som undtagelse fra forbudet mod fælles forvaltning, at  

 flere almennyttige boligselskabers midler og afdelingsmidler kan indgå i en  

 fælles forvaltning under opfyldelse af visse betingelser.
Betingelserne er  

 nævnt i bekendtgørelsens § 35, stk. 2, nr. 3:
Det skal understreges, at et almennyttigt forretningsførerselskab, der  

 administrerer andre almennyttige boligselskaber end  

 forretningsførerselskabets egne datterselskaber, også skal foretage  

 anmeldelse, hvis der skal være fælles forvaltning mellem datterselskabernes  

 midler og de øvrige selskabers midler.
Der henvises herom til  

 bekendtgørelsens § 35, stk. 1, nr. 3, 2. pkt.
12.3. Udlån af afdelingsmidler Bestemmelserne om den økonomiske uafhængighed mellem afdelingerne  

 indbyrdes og mellem den enkelte afdeling og selskabet forhindrer ikke, at  

 afdelingsmidler, der er i selskabets forvaltning, udlånes af selskabet.
For  

 at udelukke at afdelingsmidlerne gennem sådanne udlån kan gå tabt for  

 afdelingerne, er det fastsat, at selskabet/forretningsførerselskabet indestår for sikkerhed og  

 likviditet, jf. nedenfor, at Boligselskabernes Landsbyggefond indestår for tab for lånet  

 (garantiordning for afdelingsmidler), jf. nedenfor under 12.4, og at udlån ikke må ske til afdelinger med visse økonomiske  

 vanskeligheder eller kun kan ske med kommunal godkendelse  

 (udlånsbegrænsninger), jf. nedenfor.
 Der henvises til lovens § 6, stk. 3, og § 38, stk. 1, samt  

 bekendtgørelsens § 36, stk. 3, og § 66, stk. 1, nr. 9.
Udlån af en afdelings midler kan kun ske til anvendelse for det pågældende  

 selskabs andre almennyttige afdelinger.
Yderligere kan en almennyttig  

 afdeling låne midlertidigt af sine egne henlagte midler.
I  

 forretningsførerselskaber kan der dog tillige ske udlån til anvendelse for  

 almennyttige afdelinger under de andre datterselskaber under det pågældende  

 forretningsførerselskab.
Udlån kan derimod ikke ske til ikke-almennyttige  

 afdelinger, og der kan heller ikke ske udlån til anvendelse i en afdeling  

 under et andet selvstændigt boligselskab, selv om de to almennyttige  

 boligselskaber har samme administrator.
Under forudsætning af uomtvistelig god sikkerhed (dvs. såvel reel  

 sikkerhed som likviditet) er der i princippet ingen begrænsninger af de  

 formål, hvortil afdelingsmidlerne må udlånes.
Anvender en låntagende afdeling  

 midlerne til erhvervelse af fast ejendom, skal der dog ansøges om kommunal  

 godkendelse, jf. bekendtgørelsens § 66, stk. 1, nr. 2.
 Lån af afdelingsmidler skal afdrages over højst 10 år.
Selskabet indestår for sikkerhed og likviditet Udlån fra en afdeling til en anden må kun ske gennem selskabet og ikke  

 direkte fra den ene afdeling til den anden.
Udlån fra et datterselskab til et  

 andet under samme forretningsførerselskab kan tilsvarende kun ske via  

 forretningsførerselskabet.
Selskabet/forretningsførerselskabet indestår for, at der er uomtvistelig god sikkerhed for midlerne, og at midlerne kan frigøres med kort varsel.
 Dette kan eksempelvis være sikret gennem selskabets egne midler,  

 bankgaranti eller lånetilsagn - trækningsret - i bank eller sparekasse.
Udlånsbegrænsninger Selskabet/forretningsførerselskabet må ikke foretage udlån af  

 afdelingsmidler til:
 1. Afdelinger med opsamlede driftsunderskud, der  

 skyldes udlejningsvanskeligheder.
 2. Afdelinger, hvor der forventes  

 udlejningsvanskeligheder (uanset om der er opsamlet driftsunderskud).
 3. Afdelinger med opsamlede driftsunderskud, der  

 overstiger en måneds bruttolejeindtægt (konto 201.1.-201.8.), medmindre  

 kommunalbestyrelsen har givet samtykke til udlånet.
 Kommunalbestyrelsen kan ikke tillade udlån, såfremt driftsunderskuddet  

 skyldes aktuelle udlejningsvanskeligheder, eller hvis  

 udlejningsvanskeligheder må påregnes.
 Kommunalbestyrelsen skal ved behandling af eventuelle ansøgninger om  

 tilladelse til udlån til afdelinger med opsamlede driftsunderskud vurdere  

 dels omfanget af afdelingens økonomiske vanskeligheder, dels hvorledes disse  

 vanskeligheder kan afhjælpes.
12.4. Boligselskabernes Landsbyggefonds garantiordning for  

 afdelingsmidler Boligselskabernes Landsbyggefond indestår for tab på afdelingsmidler, som  

 almennyttige boligselskaber/forretningsførerselskaber modtager i forvaltning.
 Landsbyggefondens regler om denne garantiordning er godkendt af Bygge- og  

 Boligstyrelsen og har følgende indhold:
 Regler om garantiordning for afdelingsmidler.
 I henhold til § 38, stk. 1, i lov om boligbyggeri har Landsbyggefondens  

 styrelse fastsat følgende regler om fondens dækning af tab på afdelingers  

 midler, som almennyttige boligselskaber modtager i forvaltning:
 1)Fonden dækker ethvert tab på almennyttige afdelingers midler, som  

 almennyttige boligselskaber modtager i forvaltning.
 2)Fondens udbetaling af beløb til dækning af en afdelings tab forudsætter,  

 at det er godtgjort,  at afdelingen har et aktuelt behov for  

 anvendelse af beløbet, og at beløbet ikke kan dækkes af selskabets  

 disponible egenkapital, herunder selskabets dispositionsfond.
Alle afdelingsmidler i forvaltning Landsbyggefondens garanti omfatter tab af afdelingernes drifts- og  

 henlæggelsesmidler, der er i selskabets/forretningsførerselskabets  

 forvaltning, hvad enten midlerne er udlånt af selskabet eller anbragt på  

 anden måde.
Det er uden betydning for garantisikringen, om de bestemmelser, der gælder  

 for udlån, er overholdt.
Hensigten med garantiordningen er, at en afdelings  

 beboere skal være sikrede imod tab i enhver situation, altså også i tilfælde  

 hvor et tab er en følge af, at selskabets ledelse ikke har overholdt  

 udlånsbestemmelserne eller på anden måde har disponeret uforsvarligt over  

 afdelingernes midler.
Ansvar Den omstændighed, at garantiordningen dækker ethvert tab af  

 afdelingsmidler, fritager ikke selskabets/ forretningsførerselskabets ledelse  

 fra dets almindelige ansvar for uforsvarlige dispositioner, herunder  

 overtrædelse af de bestemmelser, det gælder for udlån.
 Garantiordningen dækker også tab på udlån m.v., der er ydet inden  

 garantiordningens ikrafttræden den 15.6.1984.
12.5. Forrentning For at sikre rimelighed i boligselskabernes rentepolitik er der i  

 bekendtgørelsens § 38 fastsat nogle mindste- og højestesatser for  

 forrentning.
Satserne vil variere med Nationalbankens diskonto og er fastsat  

 således:
Hvis et selskab får problemer med via sin egen renteindtjening at dække  

 forrentningen af afdelingsmidlerne og dispositionsfondsmidlerne til de nævnte  

 mindstesatser, må det manglende beløb hentes i arbejdskapitalen.  

 Arbejdskapitalen kan herved blive negativ.
Sker det, bør fællesforvaltningen  

 opgives, og der må i stedet indføres separat forvaltning af midlerne, med  

 mindre der er udsigt til et bedre resultat i det følgende regnskabsår.
 Det skal bemærkes, at det generelle krav i bekendtgørelsens § 34, stk. 1,  

 om bedst mulig forrentning må anses overholdt, når satserne i § 38 følges.
Beregningsprincipper Renteberegning skal ske efter sædvanlige beregningsprincipper.
Grundlaget  

 for beregningen kan opgøres dag til dag, og skal mindst opgøres måned til  

 måned, primo, medio eller ultimo.
Lån ef egne midler Selskabet må ikke »tjene« på en afdelings lån af egne henlagte  

 midler.
Afdelingen skal dog dække selskabets omkostninger i forbindelse med  

 lånetransaktionen, jf. bekendtgørelsens § 38, stk. 4. Selskabet kan således  

 ikke få overskud ved en afdelings lån af egne midler.
Derimod kan selskabet  

 få dækket eventuelle udgifter i form af gebyrer eller lignende i forbindelse  

 med lånetransaktionen.
Der tænkes her f.eks. på, at træk i utide på en  

 beholdningskonto i et pengeinstitut kan medføre »strafgebyr« eller  

 lavere rentesats.
Der er ikke noget til hinder for, at de interne udlæg i en  

 afdeling regnskabsmæssigt forrentes, f.eks. i forbindelse med midlertidig  

 finansiering af moderniserings- og forbedringsarbejder m.v. ved udlæg af  

 henlæggelsesmidlernes likviditet.
Rentemarginal Opnår selskabet ved den fælles forvaltning af afdelings- og  

 dispositionsfondsmidlerne en forretning, der overstiger, hvad der skal  

 overføres til afdelingerne og dispositionsfonden, indgår dette overskud -  

 nettorenteindtægten - i selskabets samlede driftsresultat, der overføres til  

 selskabets arbejdskapital.
Nettorenteindtægten må ikke anvendes til  

 nedsættelse af de budgetterede administrationsbidrag, jf. afsnit 7.
Tilskud Selskabet kan beslutte at overføre et tilskud til selskabets afdelinger,  

 for forretningsførerselskabers vedkommende til forretningsførerselskabets  

 datterselskabers afdelinger, jf. bekendtgørelsens § 39. Selskabet træffer  

 samtidig beslutning om tilskuddets fordeling blandt afdelingerne eller  

 datterselskabernes afdelinger.
Beslutningerne træffes på  

 budgetteringstidspunktet og vil gælde for et regnskabsår ad gangen.
 Det nævnte tilskud optages som en selvstændig post på såvel selskabets som  

 afdelingens budget og regnskab.
Udlån fra byggefond Efter bekendtgørelsens § 26, stk. 1, nr. 9, tilgår renter og afdrag på lån  

 - ydet af byggefonden efter de hidtidige regler - dispositionsfonden.
Rente-  

 og afdragsvilkår for sådanne eksisterende lån ændres ikke ved de nye reglers  

 ikrafttræden, selv om indbetalingerne tilfalder dispositionsfonden.
Der  

 henvises til bekendtgørelsens § 79, stk. 2, og til § 80, stk. 2.
Afsnit 13. Henlæggelser og vedligeholdelse 13.1. Boligselskabets vedligeholdelsespligt Boligselskabet skal sørge for en forsvarlig vedligeholdelse af selskabets  

 ejendomme og lejligheder, jf. bestemmelserne i §§ 10, stk. 1, og 56, stk. 3 i  

 loven.
Sker det ikke, kan kommunalbestyrelsen som tilsynsmyndighed pålægge  

 selskabet at udføre nødvendige vedligeholdelsesarbejder, jf. afsnit 19.
 Vedligeholdelsesforpligtelsen gælder såvel for ejendomme og boliger, der  

 ligger i de enkelte almennyttige afdelinger, som for ejendomme, herunder  

 administrationsejendomme, som selskabet selv har skøde på.
 Der er ikke fastsat nærmere regler for de ejendomme, selskabet selv ejer,  

 hvorimod afdelingernes forhold er underlagt ret detaljerede regler.
For at sikre mod store pludselige lejestigninger i forbindelse med større  

 vedligeholdelses- og fornyelsesarbejder er der fastsat regler om, at der skal  

 foretages henlæggelser i fornødent omfang til planlagt vedligeholdelse i  

 selskabets afdelinger.
Der henlægges ikke til almindelig vedligeholdelse  

 eller til moderniseringer og forbedringer.
Udvendig og indvendig vedligeholdelse Overordnet skelnes der i regelsættet mellem udvendig vedligeholdelse og  

 indvendig vedligeholdelse af afdelingerne.
Den indvendige vedligeholdelse kan defineres som den  

 vedligeholdelse, istandsættelse og fornyelse af indvendige overflader,  

 træværk, fast inventar og tekniske installationer i lejlighederne, som  

 er omfattet af lovens § 10, stk. 2-9, samt §§ 10 a-10 c.
Der er fastsat  

 nærmere regler herom i Boligstyrelsens bekendtgørelse nr. 433 af 22.6.1987 om  

 vedligeholdelse og istandsættelse af almennyttige boligselskabers boliger.
 Den udvendige vedligeholdelse omfatter al anden vedligeholdelse i  

 afdelingerne.
13.2. Udvendig vedligeholdelse Som overordnet målsætning skal bebyggelserne og disses anlæg vedligeholdes  

 på en måde, som sigter på opretholdelse af den oprindelige kvalitet og  

 brugsværdi.
I afsnit 23 er der bemærkninger til de enkelte konti på afdelingernes  

 kontoplan, som vedrører vedligeholdelse.
Men for at sikre muligheden for at  

 få et overblik over regelsættet er her optaget en samlet fremstilling af  

 reglerne om henlæggelseskonti.
Definitioner vedrørende kontiene 115, 116 og 120 Indledningsvis skal nævnes de definitioner, der ligger til grund for de  

 nedenfor nævnte driftsbegreber:
Almindelig vedligeholdelse (konto 115): De afhjælpende  

 vedligeholdelsesarbejder, som udføres løbende (akut eller efter behov), når  

 der konstateres svigt eller skader på dele af bygningsanlægget og dets  

 installationer.
Der må ikke henlægges til almindelig vedligeholdelse.
Planlagt og periodisk vedligeholdelse og fornyelser (konto 116):  

 De forebyggende vedligeholdelsesarbejder, som udføres efter en forudgående  

 økonomisk og teknisk planlægning.
Selskabets ledelse vælger enten at henlægge  

 efter dette princip eller opdelt på hovedistandsættelse og fornyelse.
 Hovedistandsættelse: Samlet mere omfattende vedligeholdelse, som  

 er nødvendig for at bringe en bygningsdel op på eller i nærheden af det  

 oprindelige kvalitetsniveau.
 Fornyelse: Udskiftning af bygningsdele og installationer, hvis  

 ydeevne er faldet til under et acceptabelt niveau.
 Modernisering og forbedring: Ændring, der hæver bygningens og  

 boligens standard og tilfører ejendommen eller dens omgivelser og dermed  

 boligerne en øget brugsværdi for beboerne.
 Tilstandsvurdering: Vurdering af bygningsanlæggets tilstand på et  

 givet tidspunkt.
13.2.1. Samlet henlæggelseskonto I stedet for at henlægge på opdelte konti kan ledelsen vælge at etablere  

 en samlet henlæggelseskonto for planlagt og periodisk vedligeholdelse og  

 fornyelser.
 Samlet henlæggelseskonto kan etableres individuelt for de enkelte  

 afdelinger i takt med tilvejebringelse af det fornødne planlægningsmateriale.
 Da ejendomsdriften i stadig stigende grad vil blive tilpasset mere  

 systematiske vedligeholdelses- og fornyelsesovervejelser, og da der for  

 nybyggeriet - som et led i kvalitetssikringsreformen - er indført  

 bestemmelser om systematisk dokumenteret vedligeholdelse, blev der med  

 indførelsen af begrebet »samlet henlæggelseskonto« i 1985 taget  

 skridt til en styrkelse af budgetlægningen for dette økonomisk følsomme  

 område.
 Grundlaget for denne budgetteringsform er, at der for hele  

 bygningsanlægget foretages en udpegning af de bygningsdele og - komponenter,  

 for hvilke det kan forventes, at der skal foretages vedligeholdelsesarbejder  

 eller udskiftning.
Dernæst skal det på baggrund af en årlig gennemgang af ejendommens  

 vedligeholdelsestilstand og en rapport herom anslås, på hvilket tidspunkt og  

 til hvilken pris aktiviteten kan forventes at skulle gennemføres.
Reglerne  

 herom fremgår af bekendtgørelsens § 40 og § 41, stk. 3.
Til brug for en tilvejebringelse af ovennævnte vurderinger etableres der  

 en vedligeholdelsesplan for afdelingen, hvori indføres aktiviteten, den  

 anslåede pris og det forventede udførelsestidspunkt.
Et eksempel på  

 udformningen af en sådan vedligeholdelsesplan (udarbejdet af  

 Boligselskabernes Landsbyggefond) er optaget som bilag til vejledningen og  

 kan købes hos Dafolo, tlf. nr. 98 42 28 22.
 Vedligeholdelsesplanen er fortrykt med en række normalt forekommende  

 bygningsdele, ordnet i SfB-systemets hovedgrupper, som nævnt under konto 115.  

 Desuden er der sat plads af til at angive, om den nævnte aktivitet er  

 vedligeholdelse eller fornyelse, og om aktiviteten anses for ønskelig eller  

 nødvendig, samt prisen og årstallet for udførelsen.
På forsiden af vedligeholdelsesplanen indføres summen af de anslåede  

 udgifter i de enkelte hovedgrupper i en kolonne for det pågældende  

 udførelsesår.
Det herved opstillede langtidsbudget er indrettet til særskilt  

 at specificere de fire førstkommende år, mens de efterfølgende år samles i en  

 fælles kolonne for resten af budgetperioden.
 For at sikre den ønskede udjævning af udgifterne, skal der ved den  

 langsigtede budgetlægning regnes med en budgetperiode på mindst 10 år, jfr.  

 bekendtgørelsens § 41, stk. 3.
 Ved en sammentælling af udgifterne i hver af kolonnerne fremkommer  

 oplysning om, hvor stort et beløb, der skal frigives af de henlagte midler  

 det pågældende år, og efter en sammentælling af summen fra de fem kolonner og  

 en division med det antal år, der indgår i budgetperioden, fremkommer det  

 beløb, der gennemsnitligt pr. år skal henlægges til planlagt og periodisk  

 vedligeholdelse og fornyelse.
Som en del af skemaet er der afsat plads til et likviditetsbudget for de  

 henlagte midler.
På baggrund af dette skal det sikres ved den endelige  

 fastlæggelse af henlæggelsesbeløbet, at den fornødne likviditet er til stede,  

 når behovet opstår.
Da der som nævnt under konto 116 ikke kan ske anvendelse  

 af årets henlagte midler, må det gennem likviditetsbudgettet også sikres, at  

 saldoen på konto 401 ved udgangen af regnskabsåret efter dækning af årets  

 aktiviteter mindst svarer til årets henlæggelser.
Budgetskemaet har en kolonne for det senest afsluttede regnskabsår samt  

 for de budgetterede udgifter i det indeværende år.
Desuden kan der for hver  

 af hovedgrupperne angives udgiften til de under konto 115 afholdte eller  

 budgetterede udgifter.
Vedligeholdelsesplanens budgetskema kan således  

 fungere som den under konto 115 og 116 foreskrevne note til  

 årsregnskabet, ligesom planen vil give den fornødne dokumentation for, at de  

 under konto 120 angivne bestemmelser for henlæggelse til en samlet konto er  

 fulgt.
 Ved den årlige budgetlægning tages de planlagte aktiviteter op til en  

 fornyet overvejelse, dels på baggrund af en ny tilstandsvurdering og dels  

 under indtryk af den vedligeholdelsestekniske og prismæssige udvikling.  

 Desuden indføres de aktiviteter, der forventes at skulle udføres i det år,  

 der nu er kommet inden for budgetperiodens tidshorisont.
Budgetskemaet »rulles« - dvs. forskydes - et år, og de tal, der  

 nu indføres i kolonnerne ud for bygningsdelsgrupperne, er tallene fra sidste  

 års budget, men nu revideret ud fra enten en konkret vurdering eller i  

 forhold til byggeomkostningsindekset for montagebyggeri.
Herefter revideres  

 henlæggelsesbeløbet og likviditetsbudgettet ved en beregning som anvist  

 ovenfor.
Boligselskabet må være opmærksom på, at foretagne henlæggelser  

 »inflationssikres«, således at de bevarer deres købekraft.
Dette  

 kan ske ved en forøgelse af de fremtidige henlæggelser med beløb svarende til  

 inflationsudhulningen af tidligere henlæggelser eller ved hel/delvis  

 anvendelse af renteafkastet fra tidligere henlæggelser til ajourføring af  

 disses realværdi.
13.2.2. Henlæggelse på opdelte konti Henlæggelse til hovedistandsættelse Størrelsen af de årlige, <passende> henlæggelser til  

 hovedistandsættelse fastsættes ud fra en konkret vurdering af bygningens  

 kvalitet og vedligeholdelsesstand, således at der er tilstrækkelige midler  

 til stede, når der skal udføres større istandsættelsesarbejder, jf.  

 bekendtgørelsens § 41, stk. 1, nr. 2.
 Det vurderes, på hvilke bygningsdele der inden for en periode på mindst 10  

 år kan forventes at skulle iværksættes hovedistandsættelsesarbejder, og  

 henlæggelsesbeløbet beregnes da i forhold hertil, jf. bekendtgørelsens § 41,  

 stk. 3.
 I forbindelse med den årlige budgetlægning foretages en tilstandsvurdering  

 af bygningsdelene, jf. bekendtgørelsens § 40, og ud fra denne foretages en  

 revision af henlæggelsesbeløbene.
 Det skal i en note til regnskabet oplyses, på hvilken baggrund  

 størrelsen af henlæggelse til hovedistandsættelse er foretaget.
Henlæggelse til fornyelse af tekniske installationer Størrelsen af de årlige, »passende« henlæggelser til fornyelse  

 af tekniske installationer fastsættes ud fra en vurdering af installationens  

 levetid og dens forventede pris på genanskaffelsestidspunktet, jf.  

 bekendtgørelsens § 14, nr. 1.
 På grund af usikkerheden i vurderingsgrundlaget kan henlæggelsesbeløbene  

 kun fastsættes med tilnærmelsesvis sikkerhed, hvorfor der hvert år i  

 forbindelse med budgetlægningen skal ske en revision af  

 genanskaffelsesbeløbet under hensyntagen til den stedfundne prisudvikling,  

 ligesom det ved en tilstandsvurdering må overvejes, om skønnet vedrørende  

 levetiden bør ændres.
 Den skønnede genanskaffelsessum, den procentsats, der henlægges heraf, og  

 anskaffelsesåret for installationen, skal fremgå af regnskabet, eventuelt i  

 form af en  note.
 Ved skønnet over installationernes levetider bør der søges teknisk  

 rådgivning, men hvor levetiderne ikke lader sig fastlægge ud fra en mere  

 konkret vurdering af den pågældende installation, kan de i følgende oversigt  

 angivne procentsatser og levetider anvendes:
Boligselskabet skal dog også ved denne henlæggelsesform være opmærksom på,  

 at foretagne henlæggelser <inflationssikres>, således at de bevarer  

 deres købekraft.
Dette kan som tidligere nævnt ske ved en forøgelse af de  

 fremtidige henlæggelser med beløb svarende til inflationsudhulningen af  

 tidligere henlæggelser eller ved hel/delvis anvendelse af renteafkastet fra  

 tidligere henlæggelser til ajourføring af disses realværdi.
13.2.3. Ændring af afdelingens vedligeholdelsesforpligtelse Den enkelte afdeling har mulighed for at ændre på vedligeholdelses- og  

 fornyelsesforpligtelsen vedrørende (fælles) installationer, som er fastlagt  

 og finansieret i forbindelse med berigtigelsen af statsstøtten ved skema C  

 (eller ved det tidligere skema 3) m.v.
 Herved flyttes vedligeholdelsesforpligtelsen fra afdelingen til lejerne.
 Med henblik på tilpasning m.v. af henlæggelsernes omfang som led i  

 overholdelse af begrænsningsreglerne i bekendtgørelsens § 45 kan man f.eks.  

 forestille sig ophør af afdelingens fornyelsesforpligtelse vedrørende  

 køleskabe, vaskemaskiner og lign., således at boligtagerne fremover selv  

 afholder udgifterne til fornyelse (genanskaffelse), vedligeholdelse m.v.
Sådanne ændringer i vedligeholdelses- og fornyelsesforpligtelsen  

 vedrørende installationer skal godkendes af afdelingsmødet og af selskabet.  

 Yderligere skal beslutningen forelægges til godkendelse i kommunalbestyrelsen  

 og Kongeriget Danmarks Hypotekbank og Finansforvaltning, idet en eventuel  

 imødekommelse kan indebære en ændring i grundlaget for den beregnede  

 statsstøtte til den pågældende afdeling.
Hvis der er ydet grundkapital  

 og/eller statsgaranterede lån til de pågældende installationer, skal der i  

 givet fald indbetales ekstraordinære afdrag på lånene.
Endvidere skal det  

 långivende realkreditinstitut tiltræde ændringen.
 Det er som udgangspunkt afdelingsmødet, som har kompetencen til at vedtage  

 ændringen.
Men § 10, stk. 2, i loven indeholder en bestemmelse om, at afdelingen står  

 for vedligeholdelse og fornyelse af tekniske installationer.
Sammenholdes  

 denne bestemmelse med hensynet til individuelle kontraktsforhold bliver  

 resultatet efter Bygge- og Boligstyrelsens opfattelse, at selv et flertal på  

 et afdelingsmøde ikke kan presse en overgang af disse pligter over på  

 lejerne.
Dette vil kun kunne ske ved et tillæg til lejekontrakten, altså ved  

 individuel aftale mellem den enkelte lejer og boligselskabet, eller ved  

 indgåelse af nye lejekontrakter i forbindelse med genudlejning, hvor pligtens  

 overgang til lejeren så udtrykkeligt må præciseres i kontrakten.
 Omvendt vil ændringen ikke kunne gennemføres ensidigt af selskabet (ved  

 individuel aftale som nævnt) uden om et flertal i afdelingen.
En successiv overgang til individuel vedligeholdelse/fornyelse af f.eks.  

 køleskabe medfører tillige, at afdelingen fortsat skal betale for  

 vedligeholdelse af køleskabe, for hvilke vedligeholdelsesforpligtelsen ikke  

 er overgået til lejeren, og at kun de lejere, for hvem dette gælder, skal  

 betale hertil.
Det kan give noget administrativt besvær for selskabet,  

 samtidig med at lejerne ikke har sikkerhed for total adskillelse mellem  

 henlæggelser til forskellige installationer, hvis der henlægges på en samlet  

 konto.
13.3. Indvendig vedligeholdelse Som nævnt fremgår reglerne af lovens § 10, stk. 2-9, §§ 10 a-10 c og  

 Boligstyrelsens bekendtgørelse nr. 433 af 22.6.1987 om vedligeholdelse og  

 istandsættelse af almennyttige boligselskabers boliger.
 Reglerne omhandler vedligeholdelse, fornyelse og istandsættelse i  

 lejlighederne.
 Der er tre forskellige ordninger, som ikke kan sammenblandes:
 Om detaljerne i ordningerne henvises til de nævnte regler og til  

 bemærkningerne i afsnit 23.
Henlæggelser Efter bekendtgørelsens § 42 skal afdelingerne henlægge passende beløb til:
 afdelinger med vedligeholdelsesordning efter §10 b i loven.
Udtrykket <passende beløb> skal forstås således, at hvis man  

 forventer at få udgifter til de pågældende formål, skal der foretages  

 henlæggelse.
Det er derfor klart, at der altid enten skal henlægges efter nr.  

 1 eller nr. 2. Derimod er det ikke sikkert, at afdelingen behøver at henlægge  

 efter nr. 4, ligesom henlæggelse efter nr. 3 afhænger af de konkrete forhold  

 i den enkelte afdeling.
13.4. Andre henlæggelser Beboerindskud Der kan efter bestemmelsen i bekendtgørelsens § 42, stk. 2, jf. § 13, ske  

 henlæggelse til nedsættelse af beboerindskud, hvis indskuddet væsentligt  

 overstiger indskuddet for tilsvarende lejligheder i nyt byggeri.
Overskud Efter bekendtgørelsens § 52 kan overskud ved en afdelings drift anvendes  

 til ekstraordinære henlæggelser.
I så tilfælde skal den ekstraordinære  

 henlæggelse ske til et eller flere af de formål, der nævnt i bekendtgørelsens  

 §§ 41-42. Er der ikke behov for yderligere henlæggelser, skal beløbet  

 overføres til selskabets dispositionsfond.
I bekendtgørelsens § 52, stk. 2,  

 er dog angivet en særlig undtagelse for prioritetsydelser på indekslån.
Forbud mod andre henlæggelser Der kan ikke henlægges midler til andre formål end dem, som fremgår af  

 bekendtgørelsen (omtalt ovenfor), jf. herved bl.a. bekendtgørelsens § 43,  

 stk. 2, hvoraf det udtrykkeligt fremgår, at der ikke kan henlægges til  

 moderniseringer og forbedringer.
Der kan således heller ikke henlægges til  

 jubilæumsaktiviteter, kunstfond og lignende.
Forbud mod anden brug af henlæggelser Henlagte midler kan ikke anvendes til andre formål end dem, de er henlagt  

 til, jf. § 43, stk. 1, i bekendtgørelsen.
Er formålet bortfaldet, kan de dog  

 anvendes til beslægtede formål, eller de kan overføres som ekstraordinære  

 henlæggelser til et af de øvrige henlæggelsesformål.
Eksempelvis tjener det  

 ikke noget formål at opretholde henlæggelse til fornyelse af et garageanlæg,  

 som nedrives i forbindelse med nybyggeri.
 Ved delvis bortfald af formålet gælder det anførte tilsvarende.
Særligt om uforbrugte støttemidler Eventuelle særlige støttemidler, som en afdeling har modtaget fra staten,  

 en kommune, Boligselskabernes Landsbyggefond, EU eller private fonde til  

 styrkelse af afdelingens sociale liv m.v., og som ikke er anvendt ved  

 regnskabsårets udløb, betragtes ikke som egentlige henlæggelser i relation  

 til bekendtgørelsens kap. 13. Midlerne kan derfor overføres til næste  

 regnskabsår.
Særligt om skift af vedligeholdelsesordning Det skal bemærkes, at der i § 6 i Boligstyrelsens bekendtgørelse nr. 433  

 af 22.6.1987 om vedligeholdelse og istandsættelse af almennyttige  

 boligselskabers boliger er en særlig bestemmelse om, hvad der skal ske med de  

 henlagte midler til indvendig vedligeholdelse og istandsættelse, når en  

 boligafdeling skifter fra A-ordningen til B-ordningen - eller omvendt (eller  

 fra A- ordningen med NI-beløb til B-ordningen - eller omvendt).
Afsnit 14. Budgetlægning Selskabets bestyrelse er efter bekendtgørelsens § 6, stk. 1 ansvarlig for,  

 at budgetlægning sker i overensstemmelse med reglerne i bekendtgørelsens  

 kapitel 14.
14.1. Ved en afdelings ibrugtagelse Ved projektering af nybyggeri udarbejdes driftsbudget for bl.a. herigennem  

 at søge konstateret, om lejen kommer til at ligge på et sådant niveau, at de  

 projekterede lejligheder kan påregnes udlejet.
Med henblik på den foreløbige lejefastsættelse foretages en gennemgang af  

 driftsbudgettet umiddelbart inden udlejningen for så vidt muligt at sikre, at  

 indtægterne allerede fra begyndelsen er tilstrækkelige til at dække  

 driftsudgifterne.
Ved indgåelse af lejemål må der tages forbehold om, at den  

 endelige leje og det endelige indskud først kan fastsættes, når  

 byggeregnskabet er opgjort og finansieringen tilendebragt, jf.  

 bekendtgørelsens § 53, stk. 3.
14.2. Årlig budgetlægning Lejefastsættelse Efter lovens § 7, stk. 4, 1. punktum, fastsættes lejen årligt på grundlag  

 af et driftsbudget for det kommende regnskabsår.
Selskabets ledelse skal  

 således hvert år udarbejde et driftsbudget til sikring af, at lejen er  

 fastsat således, at der er balance mellem samtlige udgifter og indtægter i  

 afdelingen, jf. bekendtgørelsens § 44, stk. 2 samt vejledningens afsnit 16.
 Driftsbudgettet skal udarbejdes i så god tid, at eventuelle  

 lejeforhøjelser kan varsles og træde i kraft ved regnskabsårets begyndelse,  

 jf. bekendtgørelsens § 44, stk. 1. Er budgettet ikke endeligt godkendt inden  

 dette tidspunkt, skal der tages forbehold herom i varslet.
Overskud Der må ikke budgetteres med overskud på driften.
For at undgå for hyppige  

 reguleringer af boligafgiften kan der dog i den enkelte afdeling budgetteres  

 med et beløb til uforudsete udgiftsstigninger på højst 2-3 pct. af de  

 samlede, budgetterede, ordinære udgifter, forudsat at bekendtgørelsens § 45  

 er overholdt.
Afvikling af underskud Eventuelle underfinansieringer skal budgetteres afviklet over højst 5-10  

 år, jf. bekendtgørelsens § 44, stk. 3. Eventuelle opsamlede driftsunderskud i  

 afdelinger skal budgetteres afviklet over højst 3 år, dog kan underskud der  

 overstiger en måneds bruttolejeindtægt, og som er begrundet i  

 udlejningsvanskeligheder afvikles over 5-10 år, hvis udlejningssituationen  

 gør, at det må antages at en hurtigere afvikling vil være vanskelig.
 Underskud på selskabets drift skal budgetteres afviklet i det nærmest  

 følgende regnskabsår, jf. bekendtgørelsens § 44, stk. 4.
 Budgettet bør i øvrigt alt efter selskabets og afdelingernes forhold  

 sammenholdes kvartals- eller halvårsvis med den løbende drift med henblik på  

 en eventuel ajourføring og lejeregulering, hvis der konstateres væsentlige  

 afvigelser.
14.3. Moderniseringer og forbedringer Det vil endvidere være nødvendigt at udarbejde driftsbudgetændringer, når  

 der påtænkes gennemført moderniseringer og forbedringer i en afdeling.  

 Driftsbudgettet skal vedlægges ansøgningen til kommunalbestyrelsen om  

 godkendelse af moderniserings- og forbedringsarbejderne.
14.4. Udarbejdelse af driftsbudgetter Budgetskema Budgettet skal udarbejdes efter samme kontoplan som årsregnskabet, og  

 budgetforudsætningerne må være præciseret og oplyst i budgettet.
Selskabet  

 kan vælge at anvende de driftsbudgetskemaer, der er udfærdiget af  

 Boligselskabernes Landsbyggefond.
Budgetskemaet er optrykt som bilag til vejledningen og enkelte eksemplarer  

 udsendes af Boligselskabernes Landsbyggefond til samtlige selskaber, der  

 herefter selv kan kopiere efter behov.
Skemaet kan endvidere købes hos  

 Dafolo, tlf. nr. 98 42 28 22.
 Der bør budgetteres for en flerårig periode, i særlig grad med hensyn til  

 vedligeholdelses- og fornyelsesudgifterne, således at de nødvendige  

 henlæggelser er i overensstemmelse med kommende behov.
 Ligesåvel som kommunalbestyrelsen kan forlange budgettet indsendt til  

 kommunen, jf. vejledningens afsnit 14.7., vil kommunen kunne opstille krav  

 til budgetperiodens længde.
14.5. Godkendelse Selskabsbudgettet Budgettet for selve selskabet skal ikke forelægges afdelingsbestyrelserne,  

 men skal alene godkendes af selskabsbestyrelsen.
afdelingsbudgetterne Driftsbudgettet for den enkelte afdeling skal efter lovens § 15, stk. 7,  

 forelægges afdelingsbestyrelsen til godkendelse, inden selskabets ledelse  

 godkender budgettet endeligt.
I modsætning til, hvad der gælder for regnskabet, er der ikke pligt til at  

 forelægge budgettet for afdelingsmødet til godkendelse.
Afdelingsbestyrelsen  

 kan dog beslutte, at der afholdes afdelingsmøde om budgettet.  

 Afdelingsbestyrelsens/afdelingsmødets beføjelser i øvrigt fremgår af lovens §  

 15, stk. 9, 10 og 11.
Indbringelse af tivster for kommunalbestyrelse Kan afdelingsbestyrelsen ikke godkende det budget, ledelsen har udarbejdet  

 for afdelingen, og er selskabets ledelse ikke enig med afdelingsbestyrelsen  

 vedrørende budgettet, skal selskabets ledelse (under vedlæggelse af  

 afdelingsbestyrelsens bemærkninger) indbringe denne tvistighed for  

 kommunalbestyrelsen, der træffer den endelige administrative afgørelse, jf.  

 lovens § 15, stk. 12.
14.6. Orientering på afdelingsmødet Efter normalvedtægterne udsendes budgettet sammen med årsregnskabet til  

 samtlige husstande i afdelingen forud for det ordinære afdelingsmøde, hvor  

 regnskabet for det foregående regnskabsår skal forelægges til godkendelse.  

 Årsregnskabet indeholder en kolonne med budgettallene for det <kommende  

 år>, dvs. budgettet vedrører således det regnskabsår, der er påbegyndt,  

 idet regnskabet først skal forelægges senest 5 mdr. efter regnskabsårets  

 afslutning.
Dagsordenen for afdelingsmødet skal bl.a. omfatte forelæggelse af  

 afdelingens budget.
Forelæggelsen sker alene til orientering og  

 afdelingsmødet skal således ikke godkende budgettet.
14.7. Begrænsning i stigning af driftsudgifter De samlede budgetterede udgifter til de formål, der er nævnt i  

 bekendtgørelsens § 45, stk. 1, må for en afdeling højst stige med 2 pct. i  

 forhold til summen af de tilsvarende udgifter på det budget, der blev  

 godkendt året forinden.
Bestemmelsen vedrører kun udvalgte konti fra  

 afdelingens kontoplan.
 Kommunalbestyrelsen kan tillade, at det tilladte maksimum fraviges under  

 visse nærmere betingelser, jf. bekendtgørelsens § 45, stk. 6.
 Der henvises nærmere til bemærkningerne om begrænsning af visse  

 driftsudgifters stigning i vejledningens afsnit 23.
14.8. Kommunalbestyrelsen Budgettet skal ikke indsendes til kommunalbestyrelsen inden budgetårets  

 begyndelse, med mindre kommunalbestyrelsen udtrykkeligt har anmodet herom.  

 Kommunalbestyrelsen får dog altid kendskab til budgettet inden halvdelen af  

 budgetåret er forløbet, idet regnskabsskemaets resultatopgørelse (der skal  

 indsendes inden 6 måneder efter regnskabsårets afslutning) indeholder en  

 kolonne med budgettallene for det år, der følger efter det pågældende  

 regnskabsår.
 Kommunalbestyrelsen skal ikke - med mindre der er en særlig anledning  

 hertil - foretage en egentlig gennemgang af budgettet, men vil normalt kunne  

 nøjes med at påse, at eventuelle underskud fra tidligere år og  

 eventuel underfinansiering søges afviklet efter de herom gældende regler,  

at budgettet balancerer samt at stigningerne i de samlede  

 budgetterede udgifter til de formål, der er nævnt i bekendtgørelsens § 45,  

 overholder bekendtgørelsens regler.
Afsnit 15. Regnskabsaflæggelse Særskilt regnskaber for selskab og afdelinger Et boligselskabs årsregnskab består af særskilte årsregnskaber for dels  

 selskabet dels de enkelte afdelinger, herunder byggefonden, med hertil  

 knyttede noter samt af et spørgeskema.
 Selskabets bestyrelse er efter bekendtgørelsens § 6, stk. 1, ansvarlig  

 for, at regnskabsaflæggelsen sker i overensstemmelse med reglerne i  

 bekendtgørelsens kapitel 15.
Kontoplan Ifølge bekendtgørelsens § 46 skal årsregnskabet opstilles i  

 overensstemmelse med de kontoplaner med spørgeskemaer for selskab og  

 afdeling, der er optaget som bilag til bekendtgørelsen.
Almennyttige forretningsførerselskaber skal opstille årsregnskabet i  

 overensstemmelse med kontoplanen for selskaber.
Der er udarbejdet særskilt  

 spørgeskema for forretningsførerselskaber.
Regnskabsskemaer I praksis kan opstillingen af årsregnskabet i overensstemmelse med  

 kontoplanerne ske ved at benytte de skemaer, Bygge- og Boligstyrelsen har  

 udarbejdet for dels selskab og byggefond (de to regnskaber er samlet i et  

 skema) og dels afdeling.
Der er dog ikke noget i vejen for, at selskaberne selv lader fremstille  

 regnskabsskemaer og spørgeskemaer, blot der anvendes samme kontoplan,  

 herunder underkontonumre, samt besvares samme spørgsmål.
Der er endvidere  

 mulighed for at anvende en edb-baseret form, jf. bekendtgørelsens § 46, stk.  

 2. Hvis regnskabet foreligger i en edb-baseret form, kan kommunalbestyrelsen  

 og Boligselskabernes Landsbyggefond forlange regnskabet indsendt på  

 edb-medium.
 Boligselskaberne skal anvende de nye kontoplaner med virkning fra det  

 regnskabsår, der påbegyndes den 1.7.1994 eller nærmest herefter.
Sammenligningstal I regnskabsskemaernes balance skal der ved hver post i regnskabet og i de  

 tilknyttede noter anføres de tilsvarende beløb for det foregående  

 regnskabsår.
I resultatopgørelsen - men ikke i balancen - anføres de  

 tilsvarende budgetterede beløb for det pågældende og det efterfølgende  

 regnskabsår (budgetår).
Er beløbene i de enkelte regnskabsår ikke sammenlignelige, skal der så  

 vidt muligt foretages en tilpasning af beløbene efter principperne i  

 årsregnskabsloven.
Manglende sammenlignelighed eller foretagen tilpasning  

 skal angives og behørigt begrundes i noterne.
Årsregnskabslovens principper Ifølge bekendtgørelsens § 50, stk. 2, finder årsregnskabsloven (lov om  

 visse selskabers aflæggelse af årsregnskaber m.v.) anvendelse, med mindre lov  

 om boligbyggeri eller bekendtgørelsen med bilag fraviger disse regler.
Ingen modregning Årsregnskabslovens princip om, at der ikke må foretages (skjult)  

 modregning mellem aktiv- og passivposter eller mellem udgifts- og  

 indtægtsposter, finder også anvendelse på almennyttige boligselskaber, idet  

 en sådan modregning vil kunne sløre helhedsbilledet.
I de nye regnskabsskemaer indebærer dette, at kapitaludgifterne opgøres  

 både brutto og netto.
Endvidere er den hidtidige adgang til at kontere  

 nettoudgifter/-indtægter i forbindelse med fællesfaciliteters drift ophævet,  

 jf. afsnit 23, bemærkningerne til konto 118.
Tidsmæssig afgrænsning Den almindelige regnskabsmæssige opgørelsesmåde, hvorefter der skal  

 opføres udgifter og indtægter, der vedrører det år, som regnskabet omfatter  

 uanset betalingstidspunktet, gælder også for almennyttige boligselskaber.
 Ifølge bekendtgørelsens § 51, stk. 1 skal der også ske periodisering af  

 prioritetsydelser, idet udgifter hertil skal medtages i regnskabsåret for det  

 år, som ydelserne vedrører.
 Den hidtidige adgang til at undlade periodisering af prioritetsydelserne  

 er således ophævet.
Særlig overgangsordning Hvis en afdeling i regnskabsåret 1993 (1993/94) har udnyttet den hidtil  

 gældende adgang til at undlade periodisering af prioritetsydelserne, kan  

 denne fremgangsmåde dog fortsat benyttes ved kontering af prioritetsydelser,  

 indtil lånet er udamortiseret, dog længst indtil den 31. december 2009, jf.  

 bekendtgørelsens § 51, stk. 2.
Konvertering På grund af konverteringer, hvor der sker en omlægning fra 2 til 4  

 terminer, vil der i omlægningsåret typisk opstå 5 terminer, hvilket  

 regnskabsmæssigt ville betyde et underskud og dermed huslejeforhøjelse.
 Da det imidlertid ikke er tanken, at konverteringen og omlægningen fra 2  

 til 4 terminer skal medføre større regnskabsmæssige underskud, giver  

 bekendtgørelsens § 51, stk. 3 adgang til at overføre en eventuel ekstra 5.  

 termin til det efterfølgende regnskabsår som tilgodehavende prioritetsydelse.  

 Denne ordning gælder for det pågældende lån, indtil lånet er udamortiseret,  

 dog længst indtil 31. december 2009.
Retvisende billede - noter Årsregnskabet skal - med de undtagelser fra årsregnskabsloven, der følger  

 af loven og bekendtgørelsen - give et retvisende billede af selskabets og  

 dets afdelingers aktiver og passiver, af den økonomiske stilling og af  

 driftsresultatet.
Med henblik herpå er der bl.a. fastsat et særligt  

 specifikations- og oplysningskrav - noter - for at sikre bedre  

 gennemskuelighed og forståelse af regnskabet.
Tekstning af regnskabet i form  

 af noter bør dog begrænses til det mest informative, således at væsentlige  

 oplysninger ikke drukner i mindre væsentlige oplysninger og dermed tilslører  

 det egentlige formål med oplysningerne.
I regnskabsskemaerne er til visse konti udarbejdet faste noter, som  

 samtidig er angivet med i notekolonnen.
Sådanne poster  skal specificeres nærmere.
Spørgeskema Som et integreret led i regnskabsaflæggelsen skal selskaberne udfylde  

 spørgeskemaer for henholdsvis selskabet og afdelingerne.
Herudover er  

 udarbejdet et særskilt spørgeskema for forretningsførerselskaber.
Spørgeskemaerne omfatter nogle centrale spørgsmål om  

 selskabets/forretningsførerselskabets og afdelingernes driftsresultater og  

 økonomiske stilling.
De er udarbejdet således, at de dækker relevante forhold  

 og samtidig er tilpas overskuelige.
Spørgsmålene vedrører alene det  

 pågældende regnskabsår.
Spørgsmålene er formuleret således, at svaret kun  

 skal begrundes nærmere i en note til spørgeskemaet, hvis spørgsmålet besvares  

 med et ja.
I noterne må eksempelvis anføres en nærmere forklaring på de af  

 spørgsmålet omfattede forhold, og det må oplyses, om der er eller vil blive  

 truffet eventuelt fornødne forholdsregler til at bringe forholdet i orden,  

 herunder forholdsregler til afhjælpning af konstaterede økonomiske  

 vanskeligheder.
 Indeholder spørgeskemaet kun afkrydsninger i nej-kolonnen, vil  

 tilsynsmyndigheden, såfremt der ikke på anden måde, f.eks. i  

 revisionsberetningen, er fremkommet oplysninger, der giver anledning til  

 nærmere undersøgelse, hurtigt kunne foretage den vurdering, der er nødvendig  

 for at tage regnskabet til efterretning.
Underskrifter på regnskabet Årsregnskabet skal underskrives af forretningsføreren  

 (forretningsførerselskabet), den samlede selskabsbestyrelse, selskabets  

 øverste myndighed samt af revisor.
Afdelingsregnskaberne skal tillige  

 underskrives af de pågældende afdelingsbestyrelser med oplysning om, at  

 regnskabet er godkendt på et afdelingsmøde.
Regnskabsår Selskabets vedtægter skal efter lovens § 4, stk. 1, nr. 7, indeholde en  

 bestemmelse om selskabets regnskabsår.
Efter normalvedtægterne følger  

 regnskabsåret kalenderåret, men det enkelte selskab kan i vedtægterne  

 fastsætte et andet regnskabsår.
Selskabet og dets afdelinger skal have samme regnskabsår.
Et  

 forretningsførerselskabs og dets datterselskabers regnskabsår behøver derimod  

 ikke at være sammenfaldende.
Regnskabsåret skal omfatte 12 måneder.
Et selskabs eller en afdelings  

 første regnskabsperiode kan imidlertid omfatte et kortere eller længere  

 tidsrum, dog maksimalt 18 måneder.
Ved omlægning af regnskabsåret vil  

 tilsvarende afvigelser blive accepteret.
Revision Ledelsens forslag til årsregnskab skal revideres og påtegnes af en  

 statsautoriseret eller registreret revisor.
 Ved revisionen af det første års driftsregnskab skal revisor foretage  

 fornøden afstemning med det reviderede byggeregnskab.
 Hvis der anvendes forskellig revisor til de to regnskaber, må den, der  

 reviderer driftsregnskabet, have det reviderede byggeregnskab stillet til  

 rådighed ved sin revision.
 Der henvises i øvrigt til afsnit 17 om revision.
 Indsendelse af regnskab m.v.
 Regnskabet tillige med bestyrelsens årsberetning, jf. nedenfor, og  

 udskrift af revisionsprotokollen indsendes inden 6 måneder efter  

 regnskabsårets afslutning til den tilsynsførende kommunalbestyrelse samt til  

 Boligselskabernes Landsbyggefond, jf. bekendtgørelsens § 48, stk. 1.
 Der henvises i øvrigt til afsnit 19.4. om det kommunale regnskabstilsyn.
Regnskabets godkendelse i selskabet/afdelingerne a.
Selskabsregnskabet.
Byggefondsregnskabet Forslag til årsregnskab for selve selskabet/forretningsførerselskabet samt  

 for byggefonden skal forelægges selskabsbestyrelsen og selskabets øverste  

 myndighed til endelig godkendelse inden indsendelsen til kommunalbestyrelsen  

 og Boligselskabernes Landsbyggefond.
Det forelagte forslag skal være  

 revideret og påtegnet af revisor.
Er der ansat en forretningsfører,  

 forelægger denne efter normalvedtægterne forslaget til årsregnskab for  

 bestyrelsen.
 I garantiselskaber skal årsregnskabet efter normalvedtægterne fremlægges  

 til eftersyn for garanterne på selskabets kontor, samtidig med, at der  

 indkaldes til ordinær generalforsamling.
b.
Afdelingsregnskaberne Forslag til årsregnskab for den enkelte afdeling skal - forinden det  

 godkendes endeligt af selskabsbestyrelsen og selskabets øverste myndighed -  

 forelægges det pågældende ordinære afdelingsmøde til godkendelse.
Regnskabet  

 skal forelægges afdelingsmødet af afdelingsbestyrelsen eller af  

 selskabsbestyrelsen, hvis der ikke er valgt afdelingsbestyrelse, jf. lovens §  

 15, stk. 8.
 Afdelingsbestyrelsen skal have kopi af følgende:
 1. Udkast til årsregnskab for afdelingen, revideret og  

 påtegnet af revisor.
 2. Det udfyldte spørgeskema med tilhørende noter, i  

 den udstrækning det vedrører den pågældende afdeling.
 3. Udskrifter af revisionsprotokollen, i den  

 udstrækning revisors bemærkninger vedrører den pågældende afdeling.
 4. Selskabsbestyrelsens årsberetning, jf. nedenfor.
 Afdelingsregnskabet skal efter normalvedtægterne udsendes til samtlige  

 husstande i afdelingen forud for det ordinære afdelingsmøde.
Beboervenligt regnskab Afdelingsbestyrelsen kan imidlertid - eventuelt efter henstilling fra  

 ledelsen - vedtage, at der af pædagogiske og administrative grunde udsendes  

 et mere overskueligt regnskab, der alene indeholder et i hovedposter  

 sammenfattet regnskab.
 I et bilag til denne vejledning er optaget et udkast til et sådant  

 beboervenligt regnskab for selskab og afdeling.
Udkastet sigter mod at koncentrere beboernes opmærksomhed om de  

 regnskabsposter, hvis størrelse hænger sammen med beboernes adfærd - og som  

 derfor kan påvirkes ved en anden adfærd.
I afdelingsregnskaberne drejer det  

 sig i første række om regnskabets variable udgifter, men også om  

 forbrugsuafhængige offentlige skatter og afgifter (f.eks. vand- og  

 vandafledningsafgift, renovationsafgift, energiafgifter m.v.).
Udkastet skal opfattes som et minimumsregnskab, der naturligvis kan  

 suppleres med yderligere regnskabsposter og figurer efter selskabets eget  

 skøn.
Det kan f.eks. dreje sig om figurer til belysning af den samlede  

 udgiftsfordeling eller om særlige belysninger af den flerårige udvikling i  

 udvalgte udgiftsposter (f.eks. konti med grønne afgifter,  

 administrationsudgifter m.v.) Det forudsættes dog herved, at det samtidig tilkendegives over for  

 beboerne, at de efter derom fremsat ønske kan få adgang til at gennemgå det  

 specificerede regnskab med tilhørende noter i dets helhed eller, såfremt det  

 måtte ønskes, få udleveret fotokopi af hele eller dele af regnskabsmaterialet  

 vedrørende den pågældende afdeling.
Hvis en beboer ønsker fotokopi af sådant  

 materiale, vil selskabet være berettiget til at kræve betaling herfor.  

 Beboernes adgang til at gennemgå det specificerede regnskab omfatter ikke  

 krav på at se bilagsmateriale, jf. nedenfor.
 Særligt bemærkes, at det af det beboervenlige regnskab skal fremgå, om  

 regnskabet er revideret, og hvilke påtegninger revisor måtte have anført i  

 forbindelse med revisionen.
Afdelingsmødet Det ordinære afdelingsmøde skal efter normalvedtægterne afholdes inden 5  

 måneder efter regnskabsårets slutning, dvs. inden 1. juni, såfremt  

 regnskabsåret følger kalenderåret.
Kan afdelingsmødet ikke godkende det af ledelsen udarbejdede årsregnskab  

 for afdelingen, og er selskabets ledelse ikke enig i afdelingsmødets  

 stillingtagen til regnskabet, skal selskabets ledelse (under vedlæggelse af  

 afdelingsmødets bemærkninger) efter lovens § 15, stk. 13, indbringe denne  

 tvistighed for kommunalbestyrelsen, som træffer den endelige administrative  

 afgørelse.
Kommunalbestyrelsens afgørelse kan således ikke indbringes for  

 Bygge- og Boligstyrelsen.
Bestyrelsens årsberetning Selskabets bestyrelse skal i tilslutning til regnskabet afgive en  

 årsberetning.
I årsberetningen redegør bestyrelsen nærmere for den økonomiske  

 udvikling i selskabet og dets afdelinger i regnskabsåret.
Herunder redegøres  

 for eventuelle, særlige, økonomiske problemer i selskabet og dets afdelinger  

 samt for de foranstaltninger, herunder forhøjelse af lejen, der er eller  

 påtænkes iværksat til løsning af sådanne problemer.
 Har revisor haft særlige bemærkninger til regnskabet, skal bestyrelsen  

 kommentere disse i årsberetningen og herunder redegøre for, hvilke  

 foranstaltninger disse eventuelt måtte give eller har givet anledning til.  

 Bestyrelsen skal i øvrigt nøje gennemgå revisionsprotokollen, der skal  

 forelægges på hvert bestyrelsesmøde og overveje, hvilke foranstaltninger  

 denne i øvrigt måtte give anledning til.
Adgang til regnskabsbilag Som et led i varetagelsen af beboernes interesser har medlemmer af en  

 afdelingsbestyrelse adgang til at se alt bilagsmateriale vedrørende den  

 pågældende afdelings regnskaber og budgetter.
 Det er derimod Bygge- og Boligstyrelsens opfattelse, at selskabet ikke  

 behøver at give de enkelte beboere samme adgang til at se bilagsmateriale.  

 Hvis beboere, der ikke er medlemmer af afdelingsbestyrelsen, gives adgang til  

 bilagsmateriale, skal selskabet undtage dokumenter med oplysninger, der er  

 omfattet af tavshedspligt, herunder oplysninger om personlige forhold.
Regnskabsstatistik Boligministeriet har gennem en længere årrække årligt indsamlet og  

 bearbejdet oplysninger om de almennyttige boligselskabers og -afdelingers  

 regnskaber.
Materialet offentliggøres i en årlig redegørelse om  

 <Almennyttige boligafdelingers regnskaber 19..>.
Indsamlingen og bearbejdelsen af regnskabsoplysningerne forestås af  

 boligministeriets økonomisk-statistiske kontor.
Indsamlingen sker alene med  

 henblik på statistiske formål, herunder udarbejdelsen af den årlige  

 redegørelse, og har således intet at gøre med Bygge- og Boligstyrelsens  

 funktion som overordnet tilsynsmyndighed for de almennyttige boligselskaber.  

 Indsendelsen af de regnskabsmæssige oplysninger til boligministeriets  

 økonomisk-statistiske kontor kan derfor heller ikke betragtes som en  

 orientering af boligministeriet om særlige økonomiske forhold i et selskab  

 eller en afdeling.
 Boligministeriet og Boligselskabernes Landsbyggefond har aftalt, at de  

 regnskabsmæssige oplysninger løbende vil blive overført fra landsbyggefonden  

 til boligministeriet på edb-medie, når den igangværende udbygning af  

 Boligselskabernes Landsbyggefonds edb-system er afsluttet, jf.  

 bekendtgørelsens § 48, stk. 3. Den nuværende årlige skemaindberetning af  

 regnskabsoplysninger til boligministeriets økonomisk-statistiske kontor vil  

 herefter bortfalde.
Indsamlingen og offentliggørelsen af de regnskabsmæssige oplysninger  

 tjener flere formål.
Først og fremmest er det hensigten at forbedre  

 beslutningsgrundlaget for den lokale budgetlægning gennem en belysning af de  

 almennyttige boligafdelingers driftsforhold - især de enkelte driftsudgifters  

 afhængighed af ibrugtagelsesperiode, byggeriets art og den enkelte afdelings  

 beliggenhed.
For det andet benyttes de statistiske oplysninger såvel som  

 regnskabsoplysningerne i Boligministeriets vurdering af den almennyttige  

 boligsektors aktuelle situation og udviklingen heri.
Redegørelsens  

 statistiske og økonomiske oplysninger udgør således et vigtigt element i  

 Boligministeriets lovforberedende arbejde.
Endelig udgør oplysninger om de gennemsnitlige udgifter og disses  

 afhængighed af byggeriets art, ibrugtagelsesår, størrelse og regionale  

 placering en vigtig støtte for det kommunale tilsynsarbejde.
Boligministeriet  

 planlægger at udbygge det administrative styringssystem for det støttede  

 byggeri (BOSSINF) med et modul, der kan lette kommunernes mulighed for gennem  

 sammenligning med relevante nøgletal for sammenlignelige afdelinger at  

 identificere særligt interessante udgiftsposter i en afdelings regnskab.
 Redegørelsen om »De almennyttige boligafdelingers regnskaber  

 19..« udsendes i 1 eksemplar til samtlige boligselskaber og  

 kommunalbestyrelser.
Afsnit 16. Lejefastsættelse Den samlede leje for en afdelings boliger og lokaler skal til enhver tid  

 være fastsat således, at den giver afdelingen mulighed for af sine indtægter  

 at afholde de udgifter, der er forbundet med driften, herunder til  

 foreskrevne bidrag og henlæggelser, jf. lovens§ 7, stk. 1, og  

 bekendtgørelsens § 44, stk. 2. Den samlede, nødvendige leje fastsættes på  

 grundlag af et driftsbudget, jf. nærmere vejledningens afsnit 14 om  

 budgetlægning.
16.1. Fordeling på de enkelte typer af lejemål Beboelse Den samlede leje i beboelseslejemål, herunder blandede beboelses- og  

 erhvervslejemål, samt for enkeltværelser til beboelse, fastsættes til et  

 beløb, der svarer til forskellen mellem afdelingens beregnede, samlede  

 driftsudgifter ifølge budgettet og lejeindtægten af de øvrige lejemål  

 (erhvervslejemål m.v.) samt eventuelle andre indtægter, f.eks.  

 renteindtægter, tilskud fra selskabet og evt. midlertidige lejeforhøjelser  

 som følge af tidligere lejers godkendte moderniseringer og forbedringer af  

 det lejede (balanceleje).
Hvis en lejer overtager en bolig, hvor den fraflyttende lejer i henhold  

 til lovens § 10 e har modtaget godtgørelse for den nedskrevne værdi af  

 gennemførte moderniseringer og forbedringer, skal lejeren betale afdelingens  

 udgifter til godtgørelse.
Lejeren kan frit vælge, om vedkommende betaler  

 godtgørelsesbeløbet kontant eller om der accepteres en midlertidig  

 lejeforhøjelse.
Lejeforhøjelsen skal over den resterende nedskrivningsperiode dække  

 afdelingens udgifter til godtgørelse af fraflyttende lejer.
Lejeforhøjelsen  

 betragtes som et særligt midlertidigt tillæg til den balanceleje, der i  

 overensstemmelse med de almindelig lejefastsættelsesregler er fastsat for det  

 pågældende lejemål.
 Erhverv m.m.
 Lejen for hus eller husrum, der anvendes til andet end beboelse, f.eks.  

 erhvervslejemål, garager og institutioner, fastsættes til den leje, der er  

 sædvanlig for tilsvarende lejemål i kvarteret eller kommunen, under  

 hensyntagen til beliggenhed, art, størrelse, kvalitet, udstyr og  

 vedligeholdelsestilstand (markedslejen), jf. lovens§ 7, stk. 2, og  

 bekendtgørelsens § 54, stk. 1. Lejen for sådanne lejemål reguleres efter  

 bestemmelserne i lov om lejeregulering i erhvervslokaler.
Ungdomsboliger Lejen for ungdomsboliger, der tilhører almennyttige boligselskaber,  

 fastsættes efter bekendtgørelsens § 54, stk. 3, under hensyntagen til den for  

 disse boliger gældende finansiering, jf. lovens kap. 11. Der henvises i  

 øvrigt nærmere til § 1, stk. 2 i Bygge- og Boligstyrelsens bekendtgørelsen  

 nr. 340 af 1.6.1993 om drift og tilsyn med ungdomsboliger, der er opført med  

 statsstøtte, som ændret ved bekendtgørelse nr. 126 af 16.2.1994, hvoraf det  

 fremgår, at reglerne for almennyttigt boligvirksomhed finder anvendelse.
Det  

 betyder, at lejefastsættelsen - bortset fra nettokapitalydelserne -  

 fastsættes på samme måde som ved øvrige almennyttige lejemål.
Ældreboliger For ældreboliger, der tilhører almennyttige boligselskaber, sker  

 lejefastsættelsen efter de for almennyttigt boligbyggeri gældende regler, dog  

 under hensyn til den for disse boliger gældende finansiering.
Der henvises  

 til afsnit 1.4.1. i Boligstyrelsens vejledning om administration af  

 ældreboliger af 25.11.1988.
Lette kollektivboliger Fastsættelse og regulering af lejen for lette kollektivboliger, der  

 tilhører almennyttige boligselskaber, sker efter de almindeligt for  

 almennyttigt byggeri gældende regler.
Alle lejeforhøjelser skal dog - bortset  

 fra forhøjelser som følge af stigninger i skatter og afgifter - godkendes af  

 kommunalbestyrelsen, jf. den tidligere § 83, stk. 2, i lov om boligbyggeri,  

 der er ophævet.
Lejemål, der er omfattet af sanering eller byfornyelse For lejeforhold i ejendomme, som ved lejemålets indgåelse ejes af et  

 almennyttigt boligselskab, og som er omfattet af sanering eller byfornyelse,  

 skal lejens størrelse fortsat beregnes efter reglerne i lov om boligbyggeri,  

 jf. § 53, stk. 3, i lov om sanering (lovbekendtgørelse nr. 385 af 4.8.1983)  

 og § 60, stk. 3, i lov om byfornyelse og boligforbedring (lovbekendtgørelse  

 nr. 658 af 11.8.1993).
Lejemål i tidligere private udlejningsejendomme Lejefastsættelsen for lejemål, der er indgået før et boligselskabs  

 erhvervelse af en tidligere privat udlejningsejendom, vil fortsat ske efter  

 bestemmelserne i lejeloven/boligreguleringsloven, jf. vejledningens afsnit  

 20.1.1.
Bofællesskaber Bofællesskaber, der er finansieret efter kapitel 12 a i loven, skal  

 tilvejebringes som en selvejende institution.
Lejefastsættelsen sker efter  

 lovens § 86 g.
Lejen skal fastsættes således, at den giver mulighed for  

 afholdelse af de udgifter, der er forbundet med bebyggelsens drift, herunder  

 foreskrevne bidrag til henlæggelser og prioritetsydelser.
16.2. Fordeling på de enkelte boliger Særligt om boliger Fordelingen af lejen på de enkelte boliger (beboelseslejemål og  

 enkeltværelser til beboelseslejemål) skal ske under hensyn til disses  

 indbyrdes værdi, jf. lovens § 7, stk. 2, og bekendtgørelsens§ 54, stk. 1.
Ved bedømmelsen af den indbyrdes brugsværdi ses bort fra moderniseringer  

 og forbedringer, der er bekostet af nuværende lejere.
Det samme gælder for  

 tilfælde, hvor de nuværende lejere har måttet overtage en forpligtelse til at  

 betale godtgørelse (kontant eller som midlertidig lejestigning) ved  

 indflytningen i lejligheder, der er forbedret af tidligere lejere efter  

 reglerne i lovens § 10 d-e.
Udgangspunktet for fordelingen er boligernes bruttoetageareal.
Da det er  

 relativt dyrere at bygge små lejligheder, fordi installationer, adgangsveje  

 m.v. vejer særligt tungt i anskaffelsesomkostninger pr. (m2), må der derfor  

 fastsættes en noget højere leje pr. (m2) for sådanne lejligheder end for  

 større lejligheder.
Er der herudover væsentlig forskel på boligerne i  

 henseende til beliggenhed, udsigt, indretning m.v., må fordelingen ske efter  

 en vurdering af brugsværdien.
 I afdelinger, hvor nogle lejligheder er indrettet senere end andre, eller  

 hvor nogle af lejlighederne er moderniseret af afdelingen, skal fordelingen  

 af den samlede leje ske på en sådan måde, at der ikke herved sker urimelige  

 overførsler af udgiftsposter fra den ene gruppe lejligheder til den anden.  

 Generelt bør man i disse tilfælde være opmærksom på, at medens moderniserede  

 lejligheder normalt har en større brugsværdi end de øvrige lejligheder, er  

 dette ikke nødvendigvis tilfældet ved senere udførte lejligheder.
Skulle den oprindelige beregning af bruttoetagearealet senere vise sig  

 fejlagtig, eller viser det sig, at den oprindelige skønsmæssige fastsættelse  

 af den indbyrdes brugsværdi er åbenbart urimelig, må fordelingen af lejen  

 reguleres tilsvarende med almindeligt varsel.
Det samme gælder, hvor senere  

 indtrufne forhold har medført ændringer af den indbyrdes brugsværdi, f.eks.  

 hvor et senere byggeri har ødelagt en udsigt, der er taget i betragtning ved  

 den oprindelige brugsværdiansættelse, eller hvor en ændret vejføring har  

 medført særlige støjgener i nogle af lejlighederne. Ændringer i  

 lejefordelingen skal godkendes af kommunalbestyrelsen, jf. bekendtgørelsens §  

 53, stk. 3.
16.3. Lejeforhøjelser Stigende driftsudgifter Lejeforhøjelser som følge af stigninger i en afdelings driftsudgifter skal  

 fordeles på boligerne, således at fordelingen af den samlede leje efter  

 indbyrdes værdi opretholdes, jf. bekendtgørelsens § 55, stk. 1, 1. pkt.  

 Stigninger i afdelingens driftsudgifter skal således give anledning til en  

 ensartet procentvis stigning af lejen i samtlige lejemål.
Det følger heraf,  

 at boliger med forskellig brugsværdi også vil få forskellige absolutte  

 stigninger i kvadratmeterlejen.
 Er der integreret ungdomsboliger, lette kollektivboliger eller  

 ældreboliger, sidstnævnte med tilsagn fra før 1.1.1994, skal fordelingen dog  

 foregå på en anden måde og i 2 trin, jf. bekendtgørelsens § 55, stk. 1, 2.  

 pkt.
Først skal der ske en fordeling efter bruttoetageareal på almennyttige  

 boliger, ungdomsboliger, lette kollektivboliger og ældreboliger.
Det skyldes,  

 at der er tale om forskellige finansieringsgrundlag og anskaffelsessummer, og  

 at stigende driftsudgifter ikke har sammenhæng med disse oprindelige  

 forskelle.
 Dernæst skal der inden for hver boligkategori fordeles med samme  

 procentsats, jf. ovenfor.
 Moderniseringer mv.
 Lejeforhøjelse efter udførelse af moderniseringer og forbedringer fordeles  

 efter samme retningslinier som forhøjelser til dækning af forøgede  

 driftsudgifter, jf. bekendtgørelsens § 55, stk. 2. Det understreges, at det  

 vil være en forudsætning herfor, at moderniseringen eller forbedringen  

 medfører den samme relative forøgelse af brugsværdien.
Ansøgning om godkendelse af lejeforhøjelse som følge af  

 moderniseringsarbejder m.v. skal indsendes til kommunalbestyrelsen, inden  

 arbejdet igangsættes.
Hvis lejeforhøjelsen ikke indenfor et regnskabsår  

 overstiger 1 pct. af lejen, er kommunalbestyrelsens godkendelse dog ikke  

 nødvendig, jf. bekendtgørelsens § 53, stk. 4.
 For så vidt angår lejens fordeling ved sammenlægning af afdelinger  

 henvises til vejledningens afsnit 5.
Varsling Lejeforhøjelse kan som hovedregel gennemføres med 3 måneders varsel.
Hvis  

 der i lejeaftalen er taget forbehold herom, kan lejeforhøjelsen dog  

 gennemføres med en måneds varsel, jf. lovens § 7, stk. 4.
 Forhøjelse som følge af moderniseringer og lignende kan tidligst varsles  

 til ikrafttræden fra det tidspunkt, moderniseringen eller forbedringen tages  

 i brug, jf. bekendtgørelsens § 55, stk. 3.
 Varslet skal fremsættes skriftligt over for den enkelte lejer og indeholde  

 oplysning om forhøjelsens størrelse angivet i kr., dens beregning samt  

 grunden til lejeforhøjelsen, jf. bekendtgørelsens § 55, stk. 3.
 Opfylder varslingen ikke disse krav, er den ugyldig, og den herefter  

 fornødne lejeforhøjelse må varsles på ny.
1. gangs lejefastsættelse Ved en afdelings ibrugtagelse skal lejen godkendes af kommunalbestyrelsen,  

 jf. bekendtgørelsens § 53, stk. 1. Ansøgning om godkendelse indsendes til  

 kommunalbestyrelse senest samtidig med, at udlejningen påbegyndes.
Det endelige budget vil normalt ikke kunne foreligge allerede på dette  

 tidspunkt, hvorfor der kan godkendes en foreløbigt ansat leje, jf.  

 bekendtgørelsens § 53, stk. 3. For at sikre, at indtægterne allerede fra  

 begyndelsen er tilstrækkelige til at dække de på dette tidspunkt påregnelige  

 driftsudgifter, må kommunalbestyrelsen påse, at lejen er fastsat på grundlag  

 af et driftsbudget, der er ajourført umiddelbart inden udlejningen.
En  

 eventuel forhøjelse af den foreløbige leje skal ligeledes godkendes af  

 kommunalbestyrelsen.
Efter byggeregnskabets afslutning og byggeriets  

 prioritering fremsendes det endelige driftsbudget til kommunalbestyrelsen til  

 godkendelse af den endelige leje.
Påbud Kommunalbestyrelsen kan påbyde forhøjelse eller nedsættelse af lejen, hvis  

 forholdene gør det påkrævet, jf. lovens § 7, stk. 5.
 Kommunalbestyrelsen træffer den endelige administrative afgørelse.
Huslejeaktioner Hvis huslejeaktioner medfører, at en afdeling bringes i alvorlige  

 likviditetsvanskeligheder, der indebærer nærliggende risiko for, at  

 afdelingen ikke vil kunne videreføres som almennyttigt boligbyggeri, eller at  

 der vil kunne opstå økonomisk tab for stat og kommune, overtager staten  

 afdelingens fordringer mod de enkelte lejere og indbetaler samtidig til  

 afdelingen et beløb, som svarer til de ydelser, der skyldes af lejeren jf.  

 lovens § 8, stk. 2.
 De fordringer staten overtager, vil kunne inddrives som indeholdelse i  

 lejernes lønindkomst, jf. lovens § 8, stk. 3.
Afsnit 17. Revision De nærmere bestemmelser for, hvorledes revision af selskabet og dets  

 afdelinger skal ske, fremgår af Bygge- og Boligstyrelsens instruks om  

 revision af almennyttige boligselskabers regnskaber (Bilag 2 til  

 bekendtgørelsen) samt bekendtgørelsens § 17. Regnskaberne skal revideres af  

 en statsautoriseret eller af en registreret revisor, jf. bekendtgørelsens §  

 56.
 Revisor skal føre en revisionsprotokol, hvori anføres hvilke  

 revisionsarbejder, der er udført, hvilke forhold, der har givet anledning til  

 bemærkninger, samt om der er fundet mangler ved selskabets interne  

 regnskabsmæssige kontrol og regnskabsmæssige forhold i øvrigt.
 Regnskabet forelægges kommunalbestyrelsen, der dog ikke skal foretage en  

 egentlig revisionsmæssig gennemgang af regnskabet, men derimod en kritisk  

 gennemgang med henblik på at påse, om selskabets og dets afdelingers drift og  

 økonomi er forsvarlig og iøvrigt opfylder de herom gældende regler, jf.  

 lovens § 13, stk. 3, og bekendtgørelsens § 63, stk. 2.
 Regnskaberne skal påtegnes af revisor inden forelæggelse for  

 selskabsbestyrelsen.
Særskilt erklæring Kommunalbestyrelsen kan anmode selskabets revisor om en særskilt erklæring  

 om nærmere angivne forhold, herunder om det forelagte regnskabsmateriale  

 vedrørende selskab og afdelinger overholder de herom gældende regler, jf.  

 bekendtgørelsens § 64.
Straks indberetning Hvis revisor konstaterer uregelmæssigheder af væsentlig betydning for  

 selskabets eller en afdelings økonomiske drift, skal revisor straks foretage  

 indberetning til selskabets bestyrelse og kommunalbestyrelsen, jf.  

 bekendtgørelsens § 56, stk. 4.
 Revisor er samtidig pålagt en forpligtelse til at foretage indberetning,  

 hvis der opstår usikkerhed om, hvorvidt selskabet eller en afdeling kan  

 overholde sine økonomiske forpligtelser.
Det er overladt til revisor at vurdere, hvilke forhold der skal give  

 anledning til indberetning.
Der skal dog være tale om væsentlige  

 uregelmæssigheder ved den økonomiske drift eller om usikkerhed om  

 overholdelse af økonomiske forpligtelser.
 Der henvises i øvrigt til vejledningens afsnit 20.1.
Afsnit 18. Opsigelse og ophævelse 18.1. Opsigelse En lejer, der alene benytter det lejede til beboelse, og som overholder  

 vilkårene i lejeaftalen eller boligoverenskomsten, kan ikke opsiges.
 Opsigelse kan dog ske efter lejelovens kapitel XIII, hvis:
 Herudover kan en lejer kun opsiges, hvis der foreligger ganske særlige  

 omstændigheder, herunder at det lejede skal rømmes på grund af ombygning,  

 nedrivning eller kondemnering, jf. bekendtgørelsens § 57, stk. 1.
 Lejligheder eller værelser, der er tildelt unge med særligt behov derfor  

 kan opsiges og forlanges fraflytte med 3 måneders varsel, når lejeren har  

 afsluttet sin uddannelse eller ikke længere opfylder lejeaftalens  

 forudsætninger, jf. bekendtgørelsens § 57, stk. 2, jf. stk. 1, nr. 3.
18.2. Ophævelse En lejeaftale kan ifølge lejelovens kapitel XIV ophæves, såfremt en lejer  

 i væsentlig grad misligholder sine forpligtelser ifølge lejeaftalen, med den  

 virkning, at lejligheden skal fraflyttes.
 Lejeaftalen kan desuden ophæves, når lejeren trods udlejerens påmindelse  

 tilsidesætter sine pligter til at iagttage god skik og orden i ejendommen,  

 herunder når lejeren ved stærkt støjende adfærd, psykisk eller fysisk vold  

 eller trusler derom, eller på anden måde trods udlejerens påmindelse er til  

 ulempe for ejendommen eller dens beboere, jf. lejelovens § 93, stk. 1, litra  

 g.
Særligt for andelsboligforeninger En boligoverenskomst kan tillige hæves og lejligheden forlanges  

 fraflyttet, hvis et medlem af en andelsboligforening, uden at det  

 nødvendigvis har relation til den aktuelle boligoverenskomst, i væsentlig  

 grad misligholder sine økonomiske medlemsforpligtelser over for foreningen  

 eller dens afdelinger og derfor udelukkes af foreningen.
Der kan f.eks. være  

 tale om undladelse af at opfylde pligten til istandsættelse af en tidligere  

 fraflyttet bolig.
 Hæves en boligoverenskomst som følge af en andelsboligtagers økonomiske  

 misligholdelse overfor foreningen, vil en boligsøgende igen være berettiget  

 til almennyttig bolig i samme selskab, hvis det mellemværende, som førte til  

 ophævelse af lejemålet, er afviklet.
Det skal understreges, at den endelige afgørelse af, om en lejeaftale  

 eller boligoverenskomst kan ophæves, altid henhører under domstolene, hvis  

 lejeren protesterer.
Det samme gælder spørgsmål om et boligselskabs ret til  

 at afvise en boligsøgende under henvisning til, at vedkommende tidligere har  

 misligholdt sine forpligtelser over for det pågældende selskab.
Afsnit 19. Tilsyn 19.1. Tilsynsmyndighed I henhold til § 18, stk. 1 i lov om boligbyggeri, fører  

 kommunalbestyrelsen tilsyn med de almennyttige boligselskaber efter regler,  

 der fastsættes af boligministeren.
Tilsynet føres af den kommunalbestyrelse,  

 hvor selskabet ifølge vedtægterne har sit hjemsted, jf. bekendtgørelsens §  

 59, jf. § 60, stk. 2.
 Har selskabet i vedtægterne bestemmelser, hvorefter tilsynet føres af en  

 anden offentlig myndighed, bevarer disse bestemmelser dog deres gyldighed.  

 Hvis selskabet eller tilsynsmyndigheden ønsker det, kan tilsynet overføres  

 til kommunalbestyrelsen efter forhandling med denne, jf. bekendtgørelsens §  

 69. I tilfælde af uenighed træffes afgørelsen af Bygge- og Boligstyrelsen.
 Tilsynet med selskabets afdelinger føres af kommunalbestyrelsen i den  

 kommune, hvor afdelingen er beliggende.
Hvis selskabet/forretningsførerselskabet har hjemsted i en kommune, og  

 afdelinger, der er beliggende i andre kommuner, kan dette medføre nogle  

 praktiske problemer for de tilsynsførende kommuner.
Hjemstedskommunen og  

 beliggenhedskommunen må i så fald aftale en koordinering af tilsynet.
De  

 involverede kommuner bør løbende orientere hinanden om eventuelle  

 dispositioner m.v.
Hjemsted Selskabets hjemsted skal være i en kommune, som selskabet har en væsentlig  

 tilknytning til.
Som kriterie for en væsentlig tilknytning kan nævnes, at  

 selskabets største afdeling er beliggende i kommunen, at de fleste af  

 afdelingerne/boligerne ligger i kommunen, eller at selskabet har sit  

 forretningssted i kommunen, jf. bekendtgørelsens § 60, stk. 2.
 Hvis selskabet senere flytter forretningssted eller får et større antal  

 boliger i en anden kommune, kan selskabet dog bevare den hidtidige  

 hjemstedskommune, jf. bekendtgørelsens § 60, stk. 2.
 Hvis selskabet skifter hjemstedskommune,  skal  det ændre  

 vedtægterne.
19.2. Organisatorisk tilsyn Kommunalbestyrelsen godkender oprettelse af nye almennyttige  

 boligselskaber og afdelinger, jf. lovens § 2 samt vejledningens afsnit 1.2.  

 Kommunalbestyrelsen indberetter endvidere godkendelsen til Bygge- og  

 Boligstyrelsen, Kongeriget Danmarks Hypotekbank og Finansforvaltning og  

 Boligselskabernes Landsbyggefond.
 Kommunalbestyrelsen påser, at nye vedtægter og ændringer af disse  

 overholder de gældende bestemmelser jf. lovens § 4, stk. 5, bekendtgørelsens  

 § 61 samt vejledningens afsnit 1.3.
 Kommunalbestyrelsen kan bestemme, at afdelingsbestyrelserne i et  

 selvejende boligselskab kun kan vælge et under flertallet af bestyrelsens  

 medlemmer, hvis andre end afdelingsbestyrelserne og kommunalbestyrelsen har  

 ret til at vælge medlemmer, jf. lovens § 15, stk. 2 samt vejledningens afsnit  

 4.2.
 Sammenlægning af afdelinger kan, hvis der er ydet statsstøtte eller  

 kommunal støtte til en af afdelingerne, kun ske med kommunalbestyrelsens  

 samtykke, jf. bekendtgørelsens § 4, stk. 4. Kommunalbestyrelsen har den  

 endelige administrative afgørelse.
 Opløsning af et selskab med henblik på sammenlægning med et andet selskab  

 skal godkendes af kommunalbestyrelsen, jf. lovens § 3, stk. 1 og  

 bekendtgørelsens § 71, stk. 4. Se nærmere vejledningens afsnit 21.1.
Kommunalbestyrelsen har normalt ikke beføjelser til at afgøre konkrete  

 tvister mellem lejerne og selskabets bestyrelse/afdelingsbestyrelsen med  

 bindende virkning.
I praksis vil problemer af foreningsretlig, selskabsretlig  

 og aftaleretlig karakter henhøre under domstolene.
19.3. Almindeligt tilsyn med driften Kommunalbestyrelsen skal påse, at driften er i overensstemmelse med  

 bestemmelserne herom i lov om boligbyggeri, bestemmelser, der er udstedt i  

 medfør af loven samt selskabets vedtægter, jf. bekendtgørelsens § 60, stk. 1.  

 Kommunalbestyrelsen kan tage de forholdsregler, der skønnes nødvendige for at  

 sikre en forsvarlig drift af selskabet og dets afdelinger herunder komme med  

 henstillinger og påbud til bestyrelsen.
 Kommunalbestyrelsen kan give selskabet pålæg om at udføre vedligeholdelse-  

 og forbedringsarbejder, fornyelser, rimelige moderniseringsarbejder,  

 kollektive anlæg, ekstraordinære renoveringsarbejder samt udbedring af  

 byggeskader og gennemførelse af bygningsændringer m.v. efter lovens § 36,  

 stk. 2-5, jf. lovens § 15, stk. 11.
 Kommunalbestyrelsen kan endvidere udpege en forretningsfører til  

 midlertidigt at overtage selskabets administration, jf. lovens § 18, stk. 2.
 Selskabet skal på forlangende give kommunalbestyrelsen og Bygge- og  

 Boligstyrelsen enhver oplysning om selskabets forhold til belysning af, om  

 dette ledes og drives i overensstemmelse med gældende bestemmelser, jf.  

 bekendtgørelsens § 68.
Kommunalbestyrelsen skal i henhold til lovens § 56, stk. 2 påse, at det  

 støttede byggeri i kommunen med hensyn til indretning, konstruktion og  

 planforhold udformes således, at byggeriet tilgodeser hensynet til, at  

 lejlighederne i videst muligt omfang er velegnede til beboelse for ældre og  

 handicappede.
Kommunalbestyrelsen kan forlange, at en passende del af  

 lejlighederne indrettes for børnerige familier og personer med handicap.
Se  

 nærmere om byggeriets udformning i Bygge- og Boligstyrelsens bekendtgørelse  

 nr. 985 af 14.12.1993 om støttet byggeri med tilhørende vejledning.
 Kommunalbestyrelsen godkender den foreløbig leje ved en afdelings  

 ibrugtagelse, forhøjelser af den foreløbige leje samt den endelige leje, jf.  

 bekendtgørelsens § 62 og vejledningens afsnit 16. Senere ændringer i  

 lejefordelingen skal ligeledes godkendes af kommunalbestyrelsen.
 Endvidere godkender kommunalbestyrelsen lejeforhøjelser som følge af  

 rimelige moderniseringsarbejder, kollektive anlæg, ekstraordinære  

 renoveringsarbejder, udbedring af byggeskader og gennemførelse af  

 bygningsændringer m.v. efter lov om boligbyggeri § 15, stk. 9, jf.  

 bekendtgørelsens § 53, stk. 5. samt vejledningens afsnit 16.3. Hvis  

 lejestigningen ikke overstiger 1 pct. af lejen indenfor et regnskabsår, er  

 det dog ikke nødvendigt med kommunalbestyrelsens godkendelse.
 I henhold til bekendtgørelsens § 14, kan selskabet, med  

 kommunalbestyrelsens godkendelse, forhøje beboerindskuddet, hvis det må  

 antages, at det ikke vil kunne dække lejernes forpligtelser overfor  

 afdelingen, jf. nærmere afsnit 6.
 Overdragelse eller pantsætning af garantibeviser i garantiselskaber kan  

 ikke ske uden kommunalbestyrelsen godkendelse, jf. bekendtgørelsens § 5, stk.  

 1.
 I garantiselskaber må der ikke udbetales udbytte til garanterne på mere  

 end 5 pct. af garantikapitalen, medmindre kommunalbestyrelsens godkendelse  

 foreligger, jf. bekendtgørelsens § 5, stk. 2.
 Kommunalbestyrelsen kan godkende, at den maksimale stigning i den del af  

 selskabets driftsudgifter, der er omfattet af 2 pct. begrænsningen, fraviges  

 under visse nærmere betingelser, jf. bekendtgørelsens § 45, stk. 6.
 Kommunalbestyrelsen kan godkende, at der udbetales byggesagshonorar og  

 bestyrelsesvederlag i særligt omfattende og komplicerede fornyelsesarbejder,  

 jf. bekendtgørelsens § 20, stk. 3.
I henhold til bekendtgørelsens § 7, stk. 2, kan der alene ydes vederlag  

 til selskabets bestyrelse af en vis størrelse.
Kommunalbestyrelsen kan dog  

 godkende et større bestyrelsesvederlag, når der er ganske særlige grunde, der  

 taler herfor, jf. bekendtgørelsens § 7, stk. 2, samt vejledningens afsnit  

 4.3. Vederlaget kan dog ikke overstige det dobbelte af det normale vederlag.
 Selskabet skal indberette til kommunalbestyrelsen, hvis der er  

 situationer, hvor der kan være risiko for interessekollision efter lovens §  

 17, stk. 1, ligesom kommunalbestyrelsen skal godkende selskabets aftaler  

 efter lovens § 17, stk. 2, jf. nærmere herom afsnit 4.3.
19.4. Det kommunale regnskabstilsyn De almennyttige boligselskaber, herunder forretningsførerselskaberne, er  

 undergivet kommunalt tilsyn med regnskabsaflæggelsen.
19.4.1. Hvem indsendes regnskabet til ? Hvem indsendes selskabsregnskabet til? Tilsynet med selve selskabet, herunder forretningsførerselskabet,  

 føres som tidligere nævnt af kommunalbestyrelsen i den kommune, hvor  

 selskabet ifølge vedtægterne har hjemsted hjemstedskommunen, jf.  

 bekendtgørelsens § 59, første pkt.
Regnskabsmaterialet for selskabet og  

 samtlige afdelinger indsendes derfor til kommunalbestyrelsen i selskabets  

 hjemstedskommune, jf. bekendtgørelsens § 49. Er en afdeling beliggende i en  

 anden kommune end selskabets hjemstedskommune, indsendes selskabsregnskabet  

 tillige til denne kommunalbestyrelse.
 Et forretningsførerselskabs regnskab indsendes til  

 forretningsførerselskabets hjemstedskommune samt til datterselskabernes  

 hjemstedskommuner.
 Det enkelte datterselskabs regnskab indsendes til det pågældende  

 datterselskabs hjemstedskommune (og til de kommuner, dets afdelinger er  

 beliggende i) samt til forretningsførerselskabets hjemstedskommune.
Hvem indsendes afdelingsregnskabet til? Som tidligere omtalt føres tilsynet med selskabets  afdelinger  af  

 kommunalbestyrelsen i den kommune, hvor den pågældende afdelings ejendomme  

 fysisk er beliggende, beliggenhedskommunen,  jf. bekendtgørelsens §  

 59, sidste pkt.
 Er en afdeling beliggende i en anden kommune end selskabets  

 hjemstedskommune, indsendes regnskabsmaterialet for den pågældende afdeling  

 derfor til beliggenhedskommunen, og samtidig medsendes selskabsregnskabet  

 (men ikke regnskabsmaterialet for de afdelinger, der måtte være beliggende i  

 andre kommuner).
Koordination af tilsynet En spredning af byggeriet over kommunegrænserne, således at et  

 selskab/forretningsførerselskab har hjemsted i en kommune, men tillige  

 afdelinger/datterselskaber i andre kommuner, medfører, som det fremgår af det  

 ovenfor anførte, en spredning af tilsynet.
Dette kan indebære nogle praktiske  

 problemer for de tilsynsførende kommuner.
Der kan herved bl.a. peges på, at selskabets hjemstedskommune ikke har  

 direkte indflydelse på økonomien i de afdelinger, der er beliggende i andre  

 kommuner.
Hjemstedskommunen er dog beføjet til at forbyde selskabet at udlåne  

 til en afdeling med økonomiske problemer og kræve hurtig afvikling af  

 eventuelt allerede ydede lån.
Beliggenhedskommunen har ingen direkte indflydelse på de beslutninger, der  

 træffes af selskabet, idet typisk kun hjemstedskommunen er repræsenteret i  

 bestyrelsen.
Beliggenhedskommunen vil dog f.eks. altid kunne forlange  

 dokumentation for, at afdelingens midler i selskabets forvaltning forvaltes  

 og anvendes efter de herom gældende regler.
Beliggenhedskommunens eventuelle  

 foranstaltninger meddeles efter bekendtgørelsens § 65, stk. 1, til  

 hjemstedskommunen.
 Hjemstedskommune og beliggenhedskommune må om fornødent nærmere aftale,  

 hvorledes tilsynet bedst koordineres.
Tidsfrist for indsendelse af regnskabsmaterialet Kommunalbestyrelsen skal påse, at regnskabsmaterialet indsendes rettidigt  

 til kommunen, dvs. inden 6 måneder efter regnskabsårets afslutning,  

 jfr. bekendtgørelsens § 48, stk. 1, og § 63, stk. 1. Følger regnskabsåret  

 kalenderåret, skal regnskabsmaterialet således indsendes til  

 kommunalbestyrelsen inden den 1. juli.
19.4.2. Hvad omfatter regnskabsmaterialet? Regnskabsmaterialet omfatter:
 1. Regnskab for selskab og afdelinger, herunder  

 byggefond, med noter, samt tilknyttet spørgeskema.
 2. Udskrift af revisionsprotokol.
 3. Selskabsbestyrelsens årsberetning.
 Herudover bør kommunalbestyrelsen kræve, at der indsendes  

 vedligeholdelses- og fornyelsesplan baseret på tilstandsrapport for bygninger  

 og tekniske anlæg.
Med mindre kommunalbestyrelsen udtrykkeligt har anmodet om, at budgettet  

 skal indsendes til kommunalbestyrelsen inden budgetårets begyndelse, er der  

 ikke noget krav herom.
Kommunalbestyrelsen får dog altid kendskab til  

 budgettet inden halvdelen af budgetåret er forløbet, idet regnskabsskemaets  

 resultatopgørelse, der som nævnt skal indsendes inden 6 måneder efter  

 regnskabsårets afslutning, indeholder en kolonne med budgettallene for det  

 år, der følger efter det pågældende regnskabsår.
 Samtidig med at regnskabsmaterialet indsendes til den tilsynsførende  

 kommunalbestyrelse, skal det tillige indsendes til Boligselskabernes  

 Landsbyggefond, jf. lovens § 13, stk. 3, og bekendtgørelsens § 48, stk. 1.
 Foreligger regnskabet i en edb-baseret form, kan kommunalbestyrelsen og  

 Boligselskabernes Landsbyggefond forlange regnskabet indsendt på edb-medium,  

 jf. bekendtgørelsens § 48, stk. 2.
19.4.3. Kommunalbestyrelsens gennemgang Kritisk gennemgang Kommunalbestyrelsen skal ikke foretage en egentlig revisionsmæssig  

 gennemgang af regnskabet, men dette forelægges til kritisk gennemgang efter  

 lovens § 13, stk. 3, og bekendtgørelsens§ 63, stk. 2.
 Kommunalbestyrelsen skal herunder tage stilling til, om selskabets og dets  

 afdelingers drift og økonomi efter det forelagte regnskabsmateriale og de  

 oplysninger, kommunalbestyrelsen i øvrigt måtte være i besiddelse af, skønnes  

 at være forsvarlig og i overensstemmelse med lovgivningens krav.
Kommunalbestyrelsen må herved i ganske særlig grad være opmærksom på, om princippet om afdelingernes økonomiske uafhængighed er  

 iagttaget, jfr. lovens § 6, stk. 1, om de gældende regler om anbringelse og forvaltning af  

 selskabsmidler og afdelingsmidler er overholdt, jfr. lovens § 6, stk. 3, og  

 bekendtgørelsens kapitel 12.
om der er balance mellem indtægter og udgifter, jf. lovens § 7,  

 stk. 1, om eventuelt opsamlet underskud og underfinansiering søges  

 afviklet efter de herom gældende regler, jf. bekendtgørelsens § 44, stk. 3 og  

 4, og om der foretages henlæggelser i fornødent omfang, jf.  

 bekendtgørelsens §§ 41 og 42.
Som ovenfor nævnt får kommunalbestyrelsen kendskab til budgettet, inden  

 halvdelen af regnskabsåret er forløbet.
Kommunalbestyrelsen skal dog ikke -  

 medmindre der er en særlig anledning hertil - foretage en egentlig gennemgang  

 af budgettet.
Kommunalbestyrelsen vil således normalt kunne nøjes med at  

 påse, at eventuelle underskud fra tidligere år og eventuel  

 underfinansiering søges afviklet efter de herom gældende regler, og at  

 budgettet balancerer.
19.4.4. Kommunalbestyrelsens beføjelser Kommunalbestyrelsens beføjelser I forbindelse med udøvelsen af tilsynet med selskabernes  

 regnskabsaflæggelse har kommunalbestyrelsen forskellige beføjelser:
a. særskilt revisorerklæring Kommunalbestyrelsen kan således anmode selskabets revisor om en særskilt  

 erklæring om nærmere angivne forhold, herunder om det forelagte  

 regnskabsmateriale overholder gældende bestemmelser, jf. bekendtgørelsens §  

 64.
b. oplysningspligt Boligselskaberne skal på forlangende give kommunalbestyrelsen enhver  

 oplysning om selskabets forhold til belysning af, om dette ledes og drives i  

 overensstemmelse med bestemmelserne i loven samt regler udfærdiget i medfør  

 af loven og selskabets vedtægter, jf. lovens § 13, stk. 4, og  

 bekendtgørelsens § 68.
 Supplerende oplysninger/materiale bør især indhentes i situationer,  

hvor selskabet og dets afdelinger har dårlig økonomi, hvor der  

 forekommer afdelinger med væsentlige underskud, og hvor det ønskes at  

 vurdere udviklingen i udgiftsniveauet som led i at sikre en forsvarlig drift.
c. udpege revisor Kommunalbestyrelsen kan udpege en revisor, som for selskabets regning  

 gennemgår boligselskabets regnskab og økonomi og afgiver beretning herom til  

 kommunalbestyrelsen. (Bekendtgørelsens § 65, stk. 1).
d. supplement til tilsynsordning Den kommunale tilsynsordning suppleres af den indsigt i boligselskabernes  

 forhold, som kommunen opnår ved, at et eller flere medlemmer af  

 selskabsbestyrelsen i selvejende boligselskaber og garantiselskaber ofte er  

 udpeget af og eventuelt tillige er medlemmer af kommunalbestyrelsen.
En  

 tilsvarende kommunal udpegning af bestyrelsesmedlemmer sker i almindelighed  

 ikke i andelsboligforeninger.
19.4.5. Kommunalbestyrelsens reaktionsmuligheder I forbindelse med det regnskabsmæssige tilsyn har kommunalbestyrelsen  

 forskellige reaktionsmuligheder:
Særligt om selvejende boligselskaber Kommunalbestyrelsen har en særlig stilling i forhold til de selvejende  

 boligselskaber, idet kommunalbestyrelsen efter loven er selskabets øverste  

 myndighed og som sådan skal godkende regnskabet.
Kommunalbestyrelsen har som  

 selskabets øverste myndighed - ud over beføjelserne som tilsynsmyndighed -  

 ret til at stille krav om ændringer til f.eks. forretningsgangen eller  

 bestyrelsens dispositioner, såfremt forholdene giver grundlag herfor.  

 Kommunalbestyrelsen kan stille sådanne krav også selv om der ikke foreligger  

 en overtrædelse af bestemmelser, som kommunalbestyrelsen ville kunne påtale  

 som tilsynsmyndighed.
a. regnskabet tages til efterretning uden bemærkninger Har revisor ikke fremsat kritiske bemærkninger til regnskabsmaterialet  

 eller forretningsgangen, og er der ikke på anden måde fremkommet oplysninger,  

 der giver anledning til nærmere undersøgelse, vil kommunalbestyrelsen i  

 almindelighed uden nærmere gennemgang kunne tage regnskabet til efterretning  

 uden bemærkninger.
Kommunalbestyrelsen skal som nævnt ovenfor under afsnit  

 19.4.3. altid i ganske særlig grad være opmærksom på visse nærmere beskrevne  

 forhold.
b. regnskabet tages til efterretning med bemærkninger.
Eventuel  

 påtale, pålæg Har revisor fremsat kritiske bemærkninger til regnskabet eller  

 forretningsgangen, eller har kommunalbestyrelsen selv fundet grundlag for  

 kritik, kan kommunalbestyrelsen påtale forholdet over for selskabet og om  

 fornødent pålægge selskabet at foretage de foranstaltninger, som  

 kommunalbestyrelsen skønner nødvendige, herunder påbyde forhøjelse eller  

 nedsættelse af lejen efter lovens § 7, stk. 5. Hvis den tilsynsførende  

 kommunalbestyrelse ikke samtidig er selskabets hjemstedskommune, skal  

 hjemstedskommunen orienteres om eventuelle påbudte foranstaltninger, jf.  

 bekendtgørelsens § 65, stk. 1.
 Finder kommunalbestyrelsen, at der af selskabets ledelse - eventuelt efter  

 kommunalbestyrelsens pålæg - er eller vil blive truffet de nødvendige  

 foranstaltninger til at bringe kritisable forhold i orden, vil  

 regnskabsmaterialet, påført kommunalbestyrelsens bemærkninger, kunne tages  

 til efterretning.
c. indberetning til Bygge- og Boligstyrelsen Kommunalbestyrelsen skal efter bekendtgørelsens § 65, stk. 2, foretage  

 indberetning til Bygge- og Boligstyrelse, hvis selskabet undlader at  

 efterkomme kommunalbestyrelsens påbud, eller dets forhold i øvrigt giver  

 anledning til væsentlig kritik.
 Selv om selskabets (afdelingernes) forhold ved regnskabsgennemgangen har  

 givet anledning til væsentlig kritik, kan indberetning dog undlades, hvis  

 kommunalbestyrelsen finder, at der af selskabets ledelse, eventuelt efter  

 kommunalbestyrelsens pålæg, er eller vil blive truffet eventuelt fornødne  

 foranstaltninger til at bringe kritisable forhold i orden.
 For at en indberetning kan danne grundlag for Bygge- og Boligstyrelsens  

 behandling af sagen  skal den indeholde:
-en udførlig ajourført redegørelse for den aktuelle situation i  

 boligselskabet og den eller de pågældende afdelinger, -en udførlig, ajourført redegørelse for de problemer, der er blevet rejst, -oplysning om, hvilke foranstaltninger selskabet har truffet og agter at  

 træffe for at afhjælpe problemerne, -oplysning om, hvilke foranstaltninger kommunalbestyrelsen har truffet og  

 agter at træffe for at afhjælpe problemerne, og -kommunalbestyrelsens indstilling om, hvilke yderligere foranstaltninger,  

 der bør iværksættes.
 Det fornødne regnskabsmateriale skal samtidig vedlægges.
 Bygge- og Boligstyrelsen bliver i princippet først en del af det  

 offentlige tilsyn med boligselskaberne, når der foreligger en kommunal  

 indberetning.
 Hvis en henvendelse til Bygge- og Boligstyrelsen ikke indeholder de nævnte  

 oplysninger, vil der ikke være tale om en indberetning efter bekendtgørelsens  

 § 65, stk. 2. Det er ikke tilstrækkeligt, at kommunen orienterer om  

 drøftelser, kommunen har ført med boligselskabet, eller at der fremsendes  

 kopi af den korrespondance, der har været mellem boligselskabet og kommunen.
Bygge- og Boligstyrelsen - indberettede regnskaber Når Bygge- og Boligstyrelsen modtager en indberetning fra  

 kommunalbestyrelsen eller en anden form for henvendelse fra denne, vil  

 styrelsen som det første tage stilling til, om materialet opfylder kravene  

 til, hvad en indberetning skal indeholde, jf. ovenfor.
Hvis dette ikke er  

 tilfældet, vil styrelsen sædvanligvis meddele kommunalbestyrelsen, at der  

 ikke er tale om en indberetning og henvise til de gældende regler om, hvad en  

 indberetning skal indeholde.
 Hvis der er tale om en indberetning, vil styrelsen vurdere, om den  

 konkrete sag giver anledning til, at der bør tilvejebringes yderligere  

 oplysninger af betydning for styrelsens vurdering af den konkrete sag.  

 Eventuelle manglende oplysninger vil styrelsen anmode om at få eftersendt.
Derefter vil styrelsen tage kontakt til den pågældende kommune, enten  

 skriftligt eller ved at tage initiativ til et møde.
Styrelsen vil med  

 udgangspunkt i kommunalbestyrelsens indstilling være interesseret i en  

 realistisk drøftelse af de problemer, der er rejst i indberetningen, samt  

 hvilke løsningsmuligheder, der kan peges på for at forbedre situationen eller  

 løse de opståede problemer.
Styrelsen tager herunder stilling til, hvorvidt man er enig i  

 kommunalbestyrelsens indstilling.
Styrelsen fremkommer med de bemærkninger og  

 eventuelle henstillinger, som sagen måtte give anledning til.
Herudover  

 foretages ikke en egentlig gennemgang af hele regnskabsmaterialet.
Hvis  

 boligstyrelsen ved en regnskabssags behandling bliver opmærksom på andre  

 kritisable forhold end de indberettede, vil disse forhold dog ligeledes kunne  

 blive inddraget i afgørelsen.
19.4.6. Kommunalbestyrelsens adgang til at yde økonomisk støtte Vedrørende kommunernes mulighed for at yde økonomisk støtte til  

 almennyttige boligselskaber bemærkes, at den under Boligministeriet hørende  

 lovgivning som udgangspunkt må antages udtømmende at normere en  

 kommunalbestyrelses adgang til at yde støtte til et almennyttigt  

 boligselskab.
En kommunalbestyrelse kan således normalt kun yde garanti,  

 tilskud, lån eller anden økonomisk støtte i de tilfælde, hvor der er en  

 udtrykkelig lovhjemmel hertil, eksempelvis i lov om boligbyggeri.
Indenrigsministeriet har dog i en konkret sag givet udtryk for, at  

 ovennævnte udgangspunkt kan fraviges, såfremt formålet med at yde støtte er  

 at begrænse et tab for kommunen.
Det er imidlertid i så fald en betingelse,  

 at der er risiko for tab, samt at den valgte fremgangsmåde reelt vil begrænse  

 det eventuelle tab.
Det er endvidere en betingelse, at anvendelsen af  

 tabsbegrænsningsregler har til formål at sikre den økonmisk mest forsvarlige  

 løsning for kommunen.
En almindelig kommunal interesse i almennyttigt  

 boligbyggeri, herunder f.eks. interesse i at undgå, at en almennyttig  

 boligafdeling sættes på tvangsauktion, må derfor varetages efter de regler om  

 støtte til nødlidende boligafdelinger, som er indeholdt i lov om  

 boligbyggeri.
19.4.7. Regnskaber indberettet til Bygge- og Boligstyrelsen Bygge- og Boligstyrelsen Bygge- og Boligstyrelsen gennemgår de forhold i det indsendte  

 regnskabsmateriale, der er blevet indberettet, og tager herunder stilling  

 til, hvorvidt man er enig i kommunalbestyrelsens indstilling.
Bygge- og  

 Boligstyrelsen fremkommer med de bemærkninger og eventuelle henstillinger,  

 som sagen måtte give anledning til.
Herunder foretages ikke en egentlig  

 gennemgang af hele regnskabsmaterialet.
Hvis Bygge- og Boligstyrelsen ved en  

 regnskabssags behandling bliver opmærksom på andre kritisable forhold end de  

 indberettede, vil disse forhold dog ligeledes blive inddraget i afgørelsen.
 Bygge- og Boligstyrelsen har tilsvarende beføjelser, som er tillagt  

 kommunalbestyrelsen, men kan herudover efter lovens § 18, stk. 6, 2. pkt.,  

 søge opfyldelse af pligter, som efter loven eller vedtægterne påhviler  

 bestyrelse, forretningsfører eller revisor, fremtvunget ved pålæg af daglige  

 bøder, som tilfalder statskassen.
Rigsrevisionen Bygge- og Boligstyrelsen orienterer - normalt i forbindelse med afslutning  

 af sagsbehandlingen - rigsrevisionen om de indberetninger, som kommunen  

 fremsender, og om Bygge- og Boligstyrelsens reaktion over for selskaber og  

 kommuner.
19.5. Tilsyn med udlejning I henhold til § 17 i Bygge- og Boligstyrelsens bekendtgørelse nr. 158 af  

 5.3.1992 om udlejning af almennyttige boligselskabers boliger skal  

 kommunalbestyrelsen i nødvendigt omfang påse, at selskabet udlejer ledige  

 lejligheder i overensstemmelse med bestemmelserne i  

 udlejningsbekendtgørelsen.
Der henvises nærmere herom til Bygge- og  

 Boligstyrelsens vejledning af oktober 1993 om udlejning af almennyttige  

 boliger.
19.6. Vedligeholdelsestilsyn Påse vedligeholdelsestilstanden Kommunalbestyrelsen skal påse, at boligafdelingernes ejendomme holdes  

 forsvarligt vedlige.
Det fremgår af boligbyggerilovens § 90, stk. 2, og af  

 bekendtgørelsens § 67, 1. pkt.
Pålæg om vedligeholdelsesarbejder Sker det ikke, kan kommunalbestyrelsen påbyde udførelse af nødvendige  

 vedligeholdelses- og fornyelsesarbejder, jf. reglerne i boligbyggerilovens §  

 15, stk. 11, og § 90, stk. 2, samt i bekendtgørelsens § 67, 2. pkt.
Pålæg om andre arbejder Også byggeskadeudbedringer og f.eks. større renoveringer, som er blevet  

 nedstemt på et afdelingsmøde, kan gennemføres efter pålæg fra  

 kommunalbestyrelsen, jf. boligbyggerilovens § 15, stk. 11.
 Hvis kommunalbestyrelsen pålægger udførelse af ekstraordinære  

 vedligeholdelsesarbejder, kan den samtidig meddele dispensation fra  

 2-pct-begrænsningsreglen, jf. bekendtgørelsens § 45, stk. 6, nr. 1.
Henlæggelser Et vigtigt led i vedligeholdelsestilsynet er at holde øje med, om  

 afdelingerne i fornødent omfang henlægger midler til vedligeholdelse og  

 fornyelse efter reglerne i bekendtgørelsens kapitel 13, jf. afsnit 13. Der  

 skal henlægges såvel til udvendig som til indvendig vedligeholdelse.
Reaktionsmuligheder Sædvanligvis vil en kommunalbestyrelse, der bliver opmærksom på, at der er  

 noget galt med vedligeholdelsestilstanden eller med henlæggelsernes  

 størrelse, i første række henstille til selskabet at bringe forholdene i  

 orden.
Sker det ikke, må pålæg tages i anvendelse.
Reagerer selskabet fortsat  

 ikke, kan der blive tale om en indberetning til Bygge- og Boligstyrelsen  

 eller om udpegning af en midlertidig forretningsfører efter bestemmelsen i  

 lovens § 18.
 Kommunalbestyrelsen kan i medfør af § 18 eventuelt pålægge boligselskabet  

 at antage en teknisk sagkyndig til at gennemgå en afdelings  

 vedligeholdelsestilstand, hvis selskabets eget materiale  

 (vedligeholdelsesrapport m.v.) ikke er fyldestgørende.
Driftsplaner For almennyttige boligafdelinger, der er omfattet af byggeskadefonden (har  

 fået tilsagn om støtte efter 1.7.1986) gælder Bygge- og Boligstyrelsens  

 bekendtgørelse nr. 540 af 18.7.1990 om bygningsdrift.
Efter reglerne heri  

 skal boligselskabet udarbejde og følge driftsplaner, og kommunalbestyrelsen  

 skal påse, at bekendtgørelsen overholdes.
Der henvises til Bygge- og  

 Boligstyrelsens vejledning om bygningsdrift fra 1990.
Klager Kommunalbestyrelsen må selv afgøre, hvordan eventuelle klager fra beboerne  

 over vedligeholdelsestilstanden skal behandles.
Men det skal understreges, at  

 kommunalbestyrelsen ikke - således som det er sket i en række tilfælde  

 i de senere år - kan afvise at behandle en klage med den begrundelse, at  

 vedligeholdelsen af boligerne slet ikke hører under det kommunale tilsyn.
Klager over indvendig vedligeholdelse Specielt om indvendig vedligeholdelse bemærkes, at kommunalbestyrelsen  

 ikke - i modsætning til domstolene - har mulighed for at tage stilling til  

 konkrete tvister mellem en fraflytter og et boligselskab om omfanget af  

 istandsættelses- og misligholdelsesarbejder.
Derimod kan kommunalbestyrelsen  

 påse, at procedurer i forbindelse med syn og prissætning m.v. er overholdt.
 Yderligere kan det være relevant at gå nærmere ind i klager over manglende  

 reaktion fra selskabet, når en lejer har påtalt problemer og mangler  

 vedrørende en afdeling, f.eks. alvorlige fugtproblemer.
19.7. Godkendelse af enkeltdispositioner I henhold til loven og bekendtgørelsen er der en række dispositioner, som  

 selskabet ikke kan foretage uden kommunalbestyrelsens godkendelse.
Disse er  

 opregnet i bekendtgørelsens § 66, stk. 1.
 Blandt disse er en række dispositioner, der vedrører erhvervelse,  

 afhændelse, forandring og pantsætning af almennyttige boligselskabers  

 ejendomme, nemlig:
Afsnit 20. Erhvervelse, afhændelse, forandring og pantsætning af fast  

 ejendom 20.1. Erhvervelse af fast ejendom 20.1.1.Oprettelse af ny afdeling Ved erhvervelse af såvel ubebyggede som bebyggede ejendomme skal etableres  

 en ny selvstændig afdeling, der skal have skøde på ejendommen, jf. lovens §  

 6, samt vejledningens afsnit 5. Sker erhvervelsen til regulering af bestående  

 afdelingers ejerforhold, skal der dog ikke oprettes en ny afdeling.
Der skal således allerede på erhvervelsestidspunktet oprettes en ny  

 afdeling, der får skøde på ejendommen.
En ny afdeling bør i øvrigt ikke  

 erhverve større areal, end at den planlagte bebyggelse kan opføres som et  

 enkelt, samlet byggeforetagende, dog eventuelt som successivt opførte  

 byggeafsnit.
Der er intet til hinder for, at et boligselskab erhverver bebyggede  

 ejendomme med henblik på beboelse, men også disse skal organiseres som  

 selvstændige afdelinger.
Erhvervelsen bevirker ikke, at lejere, hvis  

 lejeaftale er indgået før boligselskabets erhvervelse af ejendommen, får  

 ændret principperne for lejefastsættelsen, jf. § 4, stk. 2, nr. 1, i lov om  

 midlertidig regulering af boligforholdene.
Efterhånden som lejlighederne  

 genudlejes får de almennyttig status, hvorved de omfattes af de særlige  

 regler om lejefastsættelse m.v. i lov om boligbyggeri.
En sådan afdeling må  

 ikke genudlejes efter bestemmelserne om privat udlejningsbyggeri.
 Selskabets erhvervelse af ejendomme med henblik på opførelse eller  

 indretning af administrationslokaler indebærer ikke krav om oprettelse af ny  

 afdeling.
 Revisor skal efter revisionsinstruksen påse, at der er etableret  

 selvstændige afdelinger efter de herom gældende regler.
Bestemmelserne om, at den enkelte afdeling skal have skøde på ejendommen,  

 er ikke blevet efterlevet i alle tilfælde.
Således er i nogle tilfælde såvel  

 ubebyggede som bebyggede ejendomme tilskødet selskabet og ikke de enkelte  

 afdelinger.
I andre tilfælde tilskødes ejendomme først den enkelte afdeling i  

 takt med bebyggelsen.
Kommunalbestyrelsen må derfor have opmærksomheden  

 henledt på, at selskaberne ved fremtidige erhvervelser overholder de gældende  

 bestemmelser, at allerede bebyggede ejendomme, der tilhører selskabet, tilskødes  

 de pågældende afdelinger, og at ubebyggede ejendomme, der tilhører selskabet, tilskødes de  

 pågældende afdelinger, senest umiddelbart efter at der er meddelt tilsagn til  

 nye byggeprojekter (skema A-tidspunktet).
Bygge- og Boligstyrelsen er bekendt med, at overdragelse af fast ejendom  

 fra en organisatorisk enhed under et almennyttigt boligselskab til en anden,  

 herunder f.eks. fra selskabet til en afdeling, som følge af pålæg om  

 lovliggørelse fra kommunalbestyrelsen eller Bygge- og Boligstyrelsen, ikke er  

 blevet betragtet som en overdragelse i stempellovens forstand.
Disse  

 lovliggørelser er derfor blevet tinglyst uden betaling af stempelafgift.
20.1.2. Garantitilsagn Selskaberne (afdelingerne) kan kun optage lån til hel eller delvis  

 finansiering af grundkøb med henblik på senere bebyggelse, hvis der  

 foreligger tilsagn om garanti fra en kommune eller anden lige så sikker  

 garanti, f.eks. fra bank, sparekasse eller forsikringsselskab, således at  

 erhvervelsen ikke kan påføre selskabet eller dets lejere tab, jf. lovens §  

 3c, stk. 1, nr. 1, jf. stk. 3.
I det omfang, garantien tilvejebringes mod pantesikkerhed i den erhvervede  

 grund, må långiver i tilfælde af misligholdelse alene kunne søge sig  

 fyldestgjort i den købte grund, dvs. uden personlig hæftelse for afdelingen  

 eller selskabet.
Herudover må långiver erklære at ville respektere  

 kommunalbestyrelsens afgørelse med hensyn til, hvilken anskaffelsessum, der  

 vil kunne lægges til grund for tilsagn om støtte i henhold til reglerne i lov  

 om boligbyggeri i forbindelse med ejendommens bebyggelse med almennyttigt  

 boligbyggeri.
Långiver vil derfor ikke kunne gøre krav gældende i henhold til  

 grundkreditaftalen og i henhold til det pantebrev, der er stillet til  

 sikkerhed (f.eks. ejer- eller sælgerpantebrev), mod den pågældende afdeling  

 eller selskabet ud over beløb, der under anskaffelsessummen kan medtages som  

 grundkøbesum.
Långiver vil således ikke kunne gøre krav herudover gældende,  

 som kan overvæltes på kommende lejere i bebyggelsen.
 Det betragtes ikke som tilstrækkelig garanti, at enkeltpersoner eller  

 firmaer, herunder entreprenører, stiller kaution eller påtager sig anden form  

 for garanti.
 Hensigten hermed er at undgå, at tab som følge af, at en byggegrund er  

 købt for dyrt og/eller ikke kan bebygges på det påregnede tidspunkt, kan  

 berøre afdelingen eller selskabets øvrige afdelinger økonomisk.
En ny afdeling stiftes uden egenkapital, og erhvervelse af fast ejendom må  

 derfor altid ske ved »ekstern« eller »intern«  

 lånefinansiering.
Ved »ekstern« lånefinansiering optager afdelingen  

 (eller eventuelt selskabet med henblik på videreudlån til afdelingen) lån i  

 bank, sparekasse m.v. og ved »intern« lånefinansiering yder  

 selskabet/forretningsførerselskabet lån til afdelingen af midler fra  

 selskabets dispositionsfond eller af andre afdelingers midler.
Når en ejendom erhverves med henblik på senere bebyggelse, kræves  

 garantitilsagn, hvis erhvervelsen sker ved <ekstern> lånefinansiering,  

 men ikke hvis erhvervelsen alene finansieres ved lån af midler, selskabet kan  

 disponere over til dette formål.
Er der allerede meddelt tilsagn om støtte i  

 henhold til loven, vil finansiering via sædvanlige byggelån i bank,  

 sparekasse m.v. eller lån fra Boligselskabernes Landsbyggefond dog kunne ske  

 uden garantitilsagn.
 Erhvervelse af ejendomme, der ikke sker med henblik på senere bebyggelse,  

 f.eks. skelreguleringer, medfører ikke krav om garantitilsagn.
20.1.3 Kommunal godkendelse Erhvervelse af ejendomme, der ikke udelukkende finansieres ved optagelse  

 af lån (<ekstern> lånefinansiering), kan kun ske med  

 kommunalbestyrelsens godkendelse.
Hvis kommunalbestyrelsen ikke kan godkende  

 erhvervelsen, skal der gives selskabet meddelelse herom senest 6 uger fra  

 modtagelsen af selskabets ansøgning, jf. lovens § 3c, stk. 3 og  

 bekendtgørelsens § 66, stk. 1, nr. 2.
 Baggrunden for bestemmelsen er især den risiko for egenkapitalen, som en  

 ejendomserhvervelse, der ikke er tilstrækkeligt koordineret med den kommunale  

 planlægning, eller som omfatter erhvervelse af bebyggede ejendomme, vil kunne  

 indebære.
 Kravet om kommunal godkendelse omfatter således de situationer, hvor  

 erhvervelse af ejendomme finansieres helt eller delvis ved »intern«  

 lånefinansiering, dvs. ved lån af dispositionsfondsmidler, afdelingsmidler  

 m.v., jf. vejledningens afsnit 12.
Ansøgning om godkendelse indsendes til kommunalbestyrelsen i den kommune,  

 hvor ejendommen er beliggende.
Som nævnt er der en svarfrist på 6 uger, da  

 selskaberne, når ejendomme søges erhvervet i konkurrence med andre, kan have  

 en betydelig interesse i hurtigt at blive bekendt med kommunalbestyrelsens  

 stilling.
Overskrides fristen, kan ejendommen erhverves uden at afvente  

 kommunalbestyrelsens godkendelse.
Kommunalbestyrelsens afgørelse kan ikke indbringes for højere  

 administrativ myndighed.
Afgørelsen kan således ikke indbringes for Bygge- og  

 Boligstyrelsen.
Oversigt over, i hvilke tilfælde der til ejendomserhvervelse kræves garantitilsagn og/eller kommunal godkendelse efter lovens § 3 c, stk.
 3:
 Ved lånefinansiering forstås her »ekstern« lånefinansiering,  

 dvs. at afdelingen - eller eventuelt selskabet - optager lån i bank,  

 sparekasse m.v., jf. nærmere nedenfor.
 Udstedelse af pantebreve i forbindelse med ejendomserhvervelse kræver ikke  

 særskilt godkendelse fra Bygge- og Boligstyrelsen, jf. lovens § 3c, stk. 1,  

 nr. 1.
20.2. Afhændelse Afhændelse af en ejendom, der tilhører et almennyttigt boligselskab kan,  

 når ejendommen indeholder boliger, kun ske med boligministerens (Bygge- og  

 Boligstyrelsens) samtykke, jf. lovens § 3 a, stk. 1. Dette gælder dog ikke,  

 hvis afhændelse sker inden for samme selskab eller til et andet almennyttigt  

 boligselskab.
 Som hovedregel meddeles der ikke samtykke til afhændelse af almennyttige  

 beboelsesejendomme.
 Bygge- og Boligstyrelsens samtykke er endvidere fornødent ved afhændelse  

 af ejendomme, hvortil der er ydet garanti for tab på grundkøbesummen, dvs. er  

 omfattet af den statslige garantiordning for visse almennyttige  

 boligselskabers ubebyggede grunde.
 I andre tilfælde kan afhændelse kun ske med kommunalbestyrelsens  

 godkendelse, jf. lovens § 3 a, stk. 2.
Ejendommen kan kun afhændes på baggrund af en vurdering efter reglerne i  

 lov om vurdering af landets faste ejendomme.
Ved vurderingen lægges  

 ejendommens tilstand og prisforholdene på overdragelsestidspunktet til grund,  

 jf. lovens § 3 a, stk. 3.
Sker afhændelse til kommunen, vurderes ejendommen af vurderingsrådet.  

 Rådets ansættelse kan af køberen og sælgeren påklages efter de regler, der er  

 fastsat i lov om vurdering af landets faste ejendomme og lov om  

 skattemyndighedernes organisation og opgaver.
Overdragelsessummen må,  

 omregnet til kontantværdi, ikke være lavere end den værdi, der er ansat af  

 vurderingsrådet, jf. lovens § 3 a, stk. 3.
 Når ejendomme, hvori der indestår statslån, statsgaranterede lån, eller  

 hvortil der ydes statslig støtte afhændes, afgør Hypotekbanken om  

 forudsætningerne for støtten er ændret, således at den helt eller delvis  

 bortfalder for fremtiden, jf. bekendtgørelsen § 70, stk. 3.
Ansøgning Ansøgningen om afhændelse skal mindst indeholde oplysning om:
1. ejendommens matr.nr., beliggenhed, areal og seneste  

 offentlige vurdering, 2. ejendommen er ubebygget eller bebygget, idet der i  

 sidstnævnte fald må gives nærmere oplysninger om bebyggelsens art, omfang og  

 vedligeholdelsesstand samt om udlejningsforhold, jf. i øvrigt nedenfor, 3. ejendommens prioriteringsforhold, herunder særligt  

 om der i ejendommen indestår statslån og/eller statsgaranterede lån.
I  

 bekræftende fald må oplyses, om ejendommens værdi er medtaget i den for  

 statsstøttens beregning afgørende anskaffelsessum, 4. årsagerne til den påtænkte afhændelse, 5. salgssummen og de øvrige vilkår for afhændelsen,  

 idet ansøgningen vedlægges kopi af slutseddel eller skøde (betinget af Bygge-  

 og Boligstyrelsens eller kommunalbestyrelsens samtykke) - eventuelt udkast  

 hertil - og tingbogsattest, og 6. om der på ejendommen hviler særlige deklarationer  

 af betydning for den påtænkte afhændelse, eller om der er særlige problemer i  

 øvrigt.
Ansøgningen indsendes til kommunalbestyrelsen, der, i det omfang det er  

 fornødent efter lovens bestemmelser, videresender ansøgningen til Bygge- og  

 Boligstyrelsen.
Kommunalbestyrelsen skal ved fremsendelsen udtale sig om  

 ansøgningen, herunder om værdien af den pågældende ejendom er medtaget i den  

 anskaffelsessum, der i sin tid blev lagt til grund for statsstøttens  

 beregning.
 Endvidere skal oplyses, om kommunalbestyrelsen uanset afhændelsen vedstår  

 sin regaranti for indestående statslån eller statsgaranterede lån.
Delvis afståelse af en afdeling Ved afståelse af en del af en afdeling, hvortil der er ydet statsstøtte,  

 indbetales nettoprovenuet som et ekstraordinært afdrag på indestående  

 statslån, statsgaranterede lån eller foranstående lån, jf. bekendtgørelsens §  

 72, stk. 2. Overskydende beløb tilfalder dispositionsfonden.
Dette gælder, uanset der ikke er ydet støtte til den del af afdelingen,  

 der afhændes.
Det kan f. eks. være tilfældet, hvis et selskab med henblik på  

 opførelse af almennyttigt byggeri, erhverver en grund, hvorpå der er  

 eksisterende byggeri, som afhændes efter opførelse af den almennyttige  

 afdeling.
Nettoprovenu Ved nettoprovenu forstås salgssummen med fradrag af omkostninger i  

 forbindelse med afhændelsen, f.eks. advokatudgifter og etablering af hegn.  

 Hvis afdelingen har haft omkostninger i forbindelse med renovering,  

 modernisering eller forbedring med henblik på salg af ejendommen, vil disse  

 kunne fradrages nettoprovenuet, forinden der indbetales ekstraordinært  

 afdrag.
Det er Kongeriget Danmarks Hypotekbank og Finansforvaltning, der  

 afgør, hvorvidt der skal ske indbetaling af ekstraordinært afdrag.
 Herudover reguleres eventuel ydelsesstøtte/rentesikring/rentebidrag/  

 afdragsbidrag, jf. bekendtgørelsens § 70, stk. 3.
20.3. Ekspropriation Afståelse af areal ved ekspropriation kræver ikke boligministerens  

 samtykke.
Indestår der statslån eller statsgaranterede lån i det pågældende  

 areal, finder samme retningslinier som nævnt under afsnit 20.2. anvendelse.  

 Kongeriget Danmarks Hypotekbank og Finansforvaltning træffer, på  

 boligministerens vegne, bestemmelse om, hvorvidt og i hvilket omfang den  

 tilkendte eller aftalte ekspropriationserstatning kan tillades udbetalt til  

 selskabet, eller om den vil være at indbetale som et ekstraordinært afdrag på  

 indestående statslån, statsgaranterede lån eller foranstående lån, jf.  

 bekendtgørelsens § 70, stk. 4. Tilsvarende regler gælder ved udbetaling af  

 erstatning i forbindelse med tvangsmæssige pålæg af servitutter.
 Hypotekbanken træffer den endelige afgørelse, jf. bekendtgørelsens § 70,  

 stk. 5.
20.4. Væsentlig forandring af fast ejendom Kommunalbestyrelsens samtykke Væsentlig forandring af ejendomme, der tilhører almennyttige  

 boligselskaber, kan efter lovens § 3b kun ske med kommunalbestyrelsens  

 samtykke.
Bestemmelsen omfatter også ejendomme, der er opført uden  

 statsstøtte.
Ved afgørelsen af, om der foreligger en væsentlig forandring, lægges bl.a.  

 vægt på, om antallet af beboelseslejligheder ændres, om antallet eller fordelingen af rum i de enkelte  

 beboelseslejligheder ændres, om forandringen kan ske uden lejeforhøjelser, bortset fra helt  

 ubetydelige forhøjelser.
Nedlæggelse af lejligheder Samtykke til nedlæggelse af beboelseslejligheder og enkeltværelser til  

 beboelse må kun gives, hvis nedlæggelsen skønnes nødvendig efter en samlet  

 vurdering af hensynet til de boligsøgende og baggrunden for nedlæggelsen, jf.  

 lovens § 3b, stk. 1.
 Kommunalbestyrelsen indberetter afhændelse og forandring af ejendomme til  

 Kongeriget Danmarks Hypotekbank og Finansforvaltning, som afgør, om  

 forudsætningerne for støtten er ændret, således at denne helt eller delvis  

 bortfalder, jf. lovens § 3b, stk. 2 og bekendtgørelsen § 70, stk. 3.
Hvis en beboelseslejlighed kun nedlægges midlertidigt, og hvis  

 nedlæggelsen er begrundet i, at lejligheden skal anvendes til aktiviteter,  

 der er igangsat med tilknytning til beboerrådgivere efter lovens § 15, stk.  

 7, nr. 4, bortfalder den offentlige støtte til lejligheden ikke, jf.  

 bekendtgørelsens § 66, stk. 3. Den midlertidige nedlæggelse kan dog maksimalt  

 vare 10 år uden konsekvenser for den offentlige støtte.
Også ved en sådan  

 midlertidig nedlæggelse skal kommunalbestyrelsen indberette nedlæggelsen til  

 Kongeriget Danmarks Hypotekbank og Finansforvaltning.
Der stilles ingen  

 særlige formkrav til indberetningen.
Opdeling af store, ledige beboelseslejligheder i flere mindre lejligheder  

 bør som udgangspunkt godkendes, hvis det dokumenteres eller sandsynliggøres,  

 at finansieringen af ombygningsudgifterne må antages at ville belaste  

 afdelingens lejeniveau mindre, end afvikling af forventede driftsunderskud  

 som følge af udlejningsvanskeligheder ellers ville gøre.
Boligselskabernes  

 Landsbyggefond har mulighed for at yde støtte hertil, jf. lovens § 36, stk.  

 2.
20.5. Tillægslån Som hovedregel kan der kun optages tillægslån efter tilladelse fra enten  

 Kongeriget Danmarks Hypotekbank og Finansforvaltning eller fra  

 kommunalbestyrelsen.
Hvem der skal give tilladelsen, afhænger af  

 tillægslånets prioritetsstilling.
Hypotekbankens samtykke Kongeriget Danmarks Hypotekbank og Finansforvaltning er efter  

 bekendtgørelsens § 70, stk. 2, bemyndiget til på boligministerens vegne at  

 meddele samtykke til, at lån til forandringer, får sikkerhed sideordnet med  

 eller forud for statslån eller statsgaranterede lån, jf. bekendtgørelsen §  

 70, stk. 2.
 Som udgangspunkt vil alene blive givet samtykke til, at statslån og  

 statsgaranterede lån rykker for lån til forandringer, herunder moderniserings  

 og forbedringsarbejder, og energibesparende foranstaltninger, men  

 hypotekbanken kan efter en konkret vurdering tillade rykning til finansiering  

 af andre arbejder, f.eks. større opretningsarbejder.
Skal tillægslånet have sikkerhed forud for eller sideordnet med  

 statslån og statsgaranterede lån skal det respektere de lånegrænser, der  

 gjaldt på tidspunktet for ydelse af statslånet eller det statsgaranterede lån  

 (tilsagnstidspunktet). Der kan således ikke godkendes lånefinansiering af en  

 større del af de godkendte udgifter ved moderniseringen eller forbedringen  

 (efter fradrag af eventuelle tilskud, f.eks. fra Boligselskaberne  

 Landsbyggefond eller Bygge- og Boligstyrelsens tilskudsordning) end den del  

 af den godkendte anskaffelsessum, der oprindeligt blev finansieret ved stats-  

 eller statsgaranteret lån.
Da der gennem årene har været fastsat forskellige  

 grænser herfor, vil denne andel i praksis kunne variere fra 94 pct. til 98  

 pct. af den godkendte moderniserings- eller forbedringsudgift.
 Hvis et optaget tillægslån overstiger lånegrænsen, skal lånet nedbringes  

 eller det overskydende beløb skal indbetales som et ekstraordinært afdrag på  

 statslån eller statsgaranterede lån.
 Yderligere gælder, at den sidst ugaranterede krone i ejendommens samlede  

 prioriteter skal kunne holdes indenfor 80 pct. af ejendommens værdi, opgjort  

 efter realkreditlovens bestemmelser.
Kommunalbestyrelsens samtykke Skal tillægslånet have sikkerhed efter den eksisterende belåning,  

  skal lånet respektere realkreditlovens almindelige bestemmelser om  

 lånegrænser.
Tillægslån kan således i henhold til realkreditlovens § 30, stk.  

 5 kun ydes inden for en lånegrænse på 80 pct. af den moderniserede eller  

 forbedrede ejendoms værdi, opgjort efter realkreditlovens bestemmelser om  

 værdiansættelse.
Låneoptagelsen skal godkendes af kommunalbestyrelsen,  

 jf.lovens § 3 c, stk. 1, nr. 7.
Samtykke ufornødent Er der tale om en uvæsentlig forandring, hvortil der ikke er krav om  

 godkendelse i henhold til lovens § 3 b, stk. 1, kan lånet optages uden  

 særskilt godkendelse, jf. lovens § 3 c, stk. 1, nr. 8.
 Det forudsættes, at kommunalbestyrelsen vurderer, at den pågældende  

 afdeling har balance mellem udgifter og indtægter, at der ikke er opsamlede  

 underskud på balancen, og at afdelingen i øvrigt er økonomisk velfunderet.  

 Kommunalbestyrelsen forudsættes i øvrigt at have vurderet, at der ikke er  

 betænkeligheder af teknisk beskaffenhed, og at udgifterne ved forandringen er  

 rimelige.
 Ansøgning om låneoptagelse sendes til kommunalbestyrelsen, der i det  

 omfang, det er nødvendigt videresender ansøgningen til Kongeriget Danmarks  

 Hypotekbank og Finansforvaltning, idet de fornødne oplysninger vedlægges,  

 herunder oplysninger om udgifterne ved arbejdets udførelse og om  

 finansieringen.
 Det vil være en forudsætning for at kunne finansiere moderniseringerne og  

 forbedringerne ved optagelse af lån, der skal have pant forud for statslån  

 eller statsgaranterede lån, at også kommunalbestyrelsen vedstår sin garanti  

 eller regaranti uanset rykningen.
Lejeforhøjelser Kommunalbestyrelsen skal godkende eventuelle lejeforhøjelser i forbindelse  

 med rimelige moderniseringsarbejder, kollektive anlæg, ekstraordinære  

 renoveringsarbejder, udbedringer af byggeskader og gennemførelse af  

 bygningsændringer m.v., jf. lovens § 15, stk. 9 og bekendtgørelsens § 62,  

 stk. 1. Der henvises nærmere til vejledningens afsnit 16.1.
 Kommunalbestyrelsen træffer den endelige administrative afgørelse.
Beboerdemokrati Om afdelingsbestyrelsens og afdelingsmødets beføjelser til at beslutte, at  

 der i afdelingen skal udføres rimelige moderniseringsarbejder eller  

 kollektive anlæg, henvises til vejledningens afsnit 2.
 20.6. Efterfølgende godkendelse af tilslutning til naturgasnet eller  

 kraftvarmeværk m.v.
Indhentning af hypotekbankens forhåndsgodkendelse - og af  

 kommunalbestyrelsens anbefaling - kan i visse tilfælde gøre det vanskeligt  

 for et boligselskab at få arbejder i forbindelse med tilslutning til  

 naturgasnettet eller kraftvarmeværker m.v. udført, inden den hidtidige  

 energiforsyning ophører i overensstemmelse med varmeplanlægningen.
Sådanne  

 tilslutningsarbejder, hvis udførelse på grund af muligheden for -  

 længerevarende - afbrydelse af den hidtidige energiforsyning ikke kan afvente  

 et forhåndssamtykke, kan derfor udføres og finansieres på de betingelser, der  

 er nævnt nedenfor, således at der blot efterfølgende skal indsendes  

 ansøgning om samtykke.
 Dette indebærer samtidig, at et boligselskab i forbindelse med  

 finansieringen af disse arbejder kan udstede og lade tinglyse pantebreve uden  

 på forhånd at indhente boligministerens (hypotekbankens) samtykke hertil.
 Dette efterfølgende samtykke kan påregnes meddelt, såfremt følgende vilkår  

 er opfyldt:
1. Kommunalbestyrelsen attesterer, at udgiften i henhold til det specificerede byggeregnskab er  

 rimelig og afholdt, at arbejderne er i overensstemmelse med varmeplanlægningen, at den har godkendt eventuelt nødvendige lejeforhøjelser, samt at den, hvis forbedringen finansieres med lån, der skal have pant  

 forud for statslån eller statsgaranterede lån, vedstår sine garanti- eller  

 regarantiforpligtelse uanset tilbagerykningen.
2. Det dokumenteres, at de eventuelt optagne  

 pantesikrede låns nettoprovenu ikke i relation til den attesterede  

 byggeudgift efter fradrag af eventuelle tilskud, f.eks. fra Boligselskabernes  

 Landsbyggefond, overstiger den lånegrænse, som i sin tid gjaldt ved ydelsen  

 af statslån eller statsgaranterede lån, eller at et eventuelt overskydende  

 nettoprovenu er indbetalt som et ekstraordinært afdrag på statslånet, det  

 statsgaranterede lån eller de foranstående lån.
Ved nettoprovenuberegningen  

 fradrages indskud i vedkommende realkreditinstitut og et eventuelt kurstab,  

 mens udgiften til kurtage etc. henføres til byggeregnskabet.
 3. Det dokumenteres, at lånevilkårene for de eventuelt  

 optagne lån ikke er ringere end de almindelige vilkår for  

 realkreditinstitutternes lån til sådanne formål.
 For at reducere omkostningerne ved installering, modernisering eller  

 udskiftning af centralvarme- og varmtvandsinstallation og for at opnå den  

 bedst mulige varmeøkonomi i ejendommen vil det normalt være et vilkår, at  

 ejendommen opfylder, eller i forbindelse med ovenfor nævnte arbejder kommer  

 til at opfylde de krav til varmeisolering, der stilles ved nybyggeri.
 Opmærksomheden henledes på, at byggearbejder af den her omhandlede  

 karakter ikke kan finansieres ved optagelse af indekslån.
 Er der tvivl om, hvorvidt de ovenfor nævnte vilkår vil kunne opfyldes,  

 skal der altid indsendes ansøgning om forhåndssamtykke.
Baggrunden herfor er, at virkningen af, at en ansøgning om efterfølgende  

 samtykke eventuelt ikke imødekommes, ubetinget vil være, at  

 underfinansieringen skal afvikles over en 5-årig periode ved en forhøjelse af  

 huslejen.
Under særlige omstændigheder vil afviklingsperioden imidlertid  

 kunne udstrækkes over en længere årrække, dog højst 10 år.
 Det bemærkes, at det forhold, at boligselskabet burde have indhentet  

 forudgående samtykke, eller at en ansøgning om efterfølgende godkendelse ikke  

 imødekommes, efter Bygge- og Boligstyrelsens opfattelse ikke berører  

 pantebrevets gyldighed eller indebærer, at det må slettes af tingbogen.
20.7. Institutionsoprettelse I henhold til lovens § 84, stk. 1, kan kommunalbestyrelsen uden samtykke  

 fra Bygge- og Boligstyrelsen eller hypotekbanken - men efter aftale med  

 boligselskabet - tillade beboelseslejligheder nedlagt med henblik på  

 indretning af de institutioner og boliger, der er omhandlet i kapitel 16 i  

 lov om social bistand, nemlig Amtsrådet kan efter lovens § 84, stk. 2 - ligeledes uden samtykke fra  

 Bygge- og Boligstyrelsen eller hypotekbanken - efter aftale med et  

 boligselskab tillade nedlæggelse af beboelseslejligheder med henblik på  

 tilvejebringelse af de institutioner og boliger, der er omhandlet i  

kapitel 17 i lov om social bistand, nemlig Der henvises til de nærmere regler herom, herunder reglerne  om  

  kommunalbestyrelsens (amtsrådets) indberetning til Boligselskabernes  

 Landsbyggefond og til hypotekbanken og om helt eller delvis bortfald  

 af ydet offentlig støtte til de pågældende lejligheder i lovens §§ 84-86,  

 Boligministeriets cirkulære af 1.9.1976 om støtte til lette kollektivboliger  

 m.v., specielt punkterne 7 og 8, samt Bygge- og Boligstyrelsen cirkulære af  

 30.3.1982 om offentlig støtte til lette kollektivboliger, finansieret med  

 indekslån, specielt punkterne 11 og 20. Amtsrådet skal underrette  

 kommunalbestyrelsen om nedlæggelse af beboelseslejligheder.  

 Kommunalbestyrelsen (amtsrådet) skal endvidere underrette det långivende  

 realkreditinstitut, for så vidt angår byggerier finansieret med indekslån,  

 hvortil staten betaler rentebidrag og eventuelt afdragsbidrag.
Meddelelsen  

 til realkreditinstituttet skal ledsages af oplysninger om bebyggelsens  

 boligareal samt arealet af de lejligheder, der udgår, således at  

 realkreditinstituttet bliver i stand til at beregne det rentebidrag, der  

 svarer til de udgåede lejligheder, og som ikke længere skal betales af  

 staten.
 Man skal henlede opmærksomheden på, at ovennævnte bestemmelser ikke  

 indebærer en særlig adgang til opsigelse/ophævelse af eksisterende lejemål.
Det bemærkes, at realkreditlån, der hviler på den almennyttige bebyggelse  

 som helhed, forfalder delvis til indfrielse, hvis ovennævnte nedlæggelse af  

 beboelseslejligheder sker inden 2 år efter lånets udbetaling og omfatter mere  

 end 5 pct. af den del af bruttoetagearealet, der udgøres af beboelse.
Den del  

 af ejendommen, der efter nedlæggelse af beboelseslejligheder er overgået til  

 anden anvendelse, vil herefter kunne belånes efter de låneregler, der gælder  

 for det nye formål.
Kommunalbestyrelsen kan herudover meddele samtykke til ændring af den  

 enkelte lejligheds rumfordeling, dvs. opsættelse eller nedtagelse af  

 skillevægge i den enkelte lejlighed.
Der må kun tillades en permanent ændring  

 af lejlighedens rumfordeling, hvor særlige forhold taler derfor, eksempelvis  

 hvor uhensigtsmæssig indretning af meget små lejligheder medfører  

 udlejningsvanskeligheder.
20.8. Pantsætning af fast ejendom Udstedelse af pantebrev i en ejendom, der tilhører et almennyttigt  

 boligselskab, kan kun ske med boligministerens samtykke, jf. lovens § 3c ,  

 stk. 1.
 Undtaget herfra er dog pantebreve, der udstedes til Boligselskabernes  

 Landsbyggefond samt pantebreve, der udstedes i forbindelse med:
 For så vidt angår betingelserne for at optage lån i forbindelse med  

 erhvervelse af ejendomme, henvises i øvrigt til vejledningens afsnit 20.1.
Afsnit 21. Likvidation og sammenlægning Likvidation af selskaber Hvis et almennyttigt boligselskab likvideres, anvendes selskabets midler  

 til betaling af gæld og dernæst til bygge- og boligformål efter Bygge- og  

 Boligstyrelsens nærmere bestemmelse, jf. bekendtgørelsens § 71, stk. 1.
Ved likvidationen vælger Bygge- og Boligstyrelsen og kommunalbestyrelsen i  

 selskabets hjemstedskommune hver en likvidator.
Endvidere vælger i  

 andelsboligforeninger og garantiselskaber selskabets øverste myndighed en  

 likvidator.
Hvis et selskab likvideres, medfører det, at selskabets afdelinger  

 ligeledes likvideres.
Bygge- og Boligstyrelsen kan dog godkende en anden  

 ordning.
Opløsning af selskabet i forbindelse med sammenlægning Et selskab kan med kommunalbestyrelsens godkendelse opløses med henblik på  

 sammenlægning med et andet selskab.
Dette kan især være praktisk for mindre  

 selskaber eller andelsboligforeninger, der oprettes i medfør af lov om  

 byfornyelse, jf. vejledningens afsnit 1.2. I dette tilfælde indgår det  

 opløste selskab og dets afdelingers midler i det sammenlagte selskab, jf. §  

 71, stk. 4. Opløsning af et selskab med henblik på sammenlægning med et andet  

 kræver ikke udpegning af likvidatorer.
Likvidation af en afdeling Ved likvidation af en afdeling anvendes afdelingens midler til betaling af  

 gæld og dernæst til indfrielse af beboerindskud med eventuelle indekstillæg  

 efter bekendtgørelsens § 74, jf. § 72, stk. 1. Eventuelle overskydende beløb  

 overføres til dispositionsfonden.
 Dette gælder dog ikke, hvis afdelingen sammenlægges med en anden afdeling  

 eller overtages af et andet almennyttigt boligselskab, jf. bekendtgørelsens §  

 72, stk. 2.
 Opløsning af en insolvent afdeling kan kun ske gennem en konkursbehandling  

 efter reglerne i konkursloven.
 Ved likvidation af en afdeling, opført med salg for øje, overføres  

 nettoprovenuet til dispositionsfonden jf. bekendtgørelsens § 72, stk. 4.
Afsnit 22. Gennemgang af de enkelte konti på regnskabet for selskab og byggefond Regnskabsskemaerne med faste noter, spørgeskemaer samt revisionsinstruks  

 er optaget som en del af bekendtgørelsen.
Det bemærkes, at der i forhold til den tidligere kontoplan er sket en  

 betydelig standardisering af kontoplanen for de almennyttige selskaber.
Der  

 er således ikke længere åbne kontonumre, der kan navngives af det enkelte  

 selskab.
Samtlige udgifter og indtægter såvel som aktiver og passiver skal  

 følgelig fremover henføres til en af de i kontoplanen anførte konti.
Der  

 må ikke oprettes andre hovedkontonumre end de anførte, ligesom allerede  

 oprettede kontonumre ikke må omdøbes og anvendes til kontering af andre  

 udgifter end de anførte.
Hvis det enkelte selskab finder, at der er behov  

 for yderligere specifikation af de regnskabsposter, der henføres til en given  

 konto, skal det derfor ske ved oprettelse af underkonti.
Hvis der i  

 kontoplanen allerede er defineret underkonti, skal evt. supplerende  

 specifikation ske ved oprettelse af underkonti til de anførte  

 underkontonumre.
 Samtidig forpligtes de godkendte forretningsførerselskaber til at benytte  

 kontoplanen for de almennyttige selskaber.
 Standardiseringen er bl.a. nødvendig af hensyn til mulighederne for at  

 udnytte EDB i behandlingen af (forretningsfører)selskabernes regnskaber i  

 både det kommunale tilsyns og i Boligselskabernes Landsbyggefonds vurdering  

 af selskabernes økonomiske situation.
 Fordelingsnorm.
 Der fastlægges en norm for beregning af de enkelte lokaletypers bidrag til  

 administration og dispositionsfond, jf. bekendtgørelsens § 19, stk. 4.
 Fordelingsnormen bygger på erfaringstal fra sektoren og gælder kun lokaler  

 i drift:
 - Pr. beboelseslejemål, d.v.s. almindelige boliger, ældreboliger, lette  

 kollektivboliger, ungdomsboliger og enkeltværelser, beregnes 1 bidragsenhed.
 - Pr. påbegyndt 60 (m2) bruttoetageareal i erhvervs- og  

 institutionslejemål beregnes 1 bidragsenhed.
 - Pr. garage-/carportlejemål beregnes 1/5 (0,2) bidragsenhed.
 Der ses bort fra fælleslokaler, herunder fællesvaskerier, ved fordelingen.
 Det bemærkes, at bofællesskaber i selvejende institutioner ikke indgår i  

 opgørelsen af selskabets samlede antal lejemålsenheder, idet administration  

 af bofællesskaberne ikke betragtes som administration af afdelinger i drift,  

 men som ekstern administration.
22.1 Selskabets årsregnskab 22.1.1. Resultatopgørelse 22.1.1.1. Udgifter I selskabets regnskab kan kun bogføres udgifter, der vedrører selskabets  

 egen drift.
Ordinære udgifter Generelt om kontiene 501-530.
 Det beror på selskabets størrelse og på, hvorledes administrationen er  

 tilrettelagt, i hvilket omfang specifikation af udgifterne på kontiene  

 501-530 er påkrævet.
Hvor administrationen ikke udføres af selskabet selv, men af advokat eller  

 anden fremmed forretningsfører, herunder f.eks. forretningsførerselskab, vil  

 der kun være behov for kontering på enkelte konti.
Her skal udgiften til den  

 fremmede tjenesteydelse bogføres på konto 512 (forretningsførelse).  

 Datterselskaber skal opgive forretningsførerselskabets  

 nettodriftsadministrationsudgift og nettorenteindtægt pr. lejemålsenhed i en  

 note til regnskabet.
Selskabets ordinære administrationsudgifter opdeles i hovedgrupper 1. Bestyrelsesudgifter (konto 501-502) 2. Forretningsførelse (konto 511-515) 3. Revision (konto 521) Kontiene placeres i disse 3 hovedgrupper.
 Bruttoadministrationsudgifter opgøres på konto 530.
I en fast note foretages opgørelse af selskabets udgifter til  

 nettodriftsadministration.
Der tages udgangspunkt i de opgjorte  

 bruttoadministrationsudgifter under konto 530. Herfra trækkes honorar ved  

 administration af andre foretagender (herunder administration af  

 bofællesskaber i selvejende institutioner), lovmæssige gebyrer m.v. og  

 byggesagshonorar.
Den herved fremkomne nettodriftsadministrationsudgift  

 vedrørende egne afdelinger i drift angives som total og pr. lejemålsenhed,  

 opgjort i henhold til fordelingsnormen.
 Konto 501. Bestyrelsesvederlag m.v.
501.1. Afdelinger i drift Vederlag til bestyrelsens medlemmer skal holdes på et beskedent niveau, og  

 kan kun ydes, hvis de samlede administrationsudgifter ligger på et rimeligt  

 niveau.
De nærmere bestemmelser om vederlagets størrelse og fordeling samt om  

 kommunalbestyrelsens godkendelse af vederlaget er beskrevet i bekendtgørelsen  

 § 7.
 Det bemærkes, at der ikke kan opkræves beløb til dækning af  

 bestyrelsesudgifter, hvis beløbene ikke udbetales til bestyrelsen.
Vederlagets størrelse Som udgangspunkt må det samlede årlige bestyrelsesvederlag ikke overstige  

 40 kr. pr. lejemålsenhed for de første 100 lejemål i selskabet, og 24 kr. pr.  

 lejemålsenhed for selskabets øvrige lejemål.
Beløbene, der er gældende pr.  

 1.7.1994, kan reguleres en gang årligt med Danmarks Statistiks timelønsindeks  

 for industriens arbejdere med indekset for januar måned 1994 som basis.
Kommunalbestyrelsen kan efter ansøgning godkende en forhøjelse af  

 vederlaget.
Det samlede årlige vederlag kan dog højst forhøjes til 80 kr. pr.  

 lejemålsenhed for de første 100 lejemål i selskabet, og 48 kr. pr.  

 lejemålsenhed for selskabets øvrige lejemål.
Beløbene kan pristalsreguleres  

 som nævnt ovenfor.
 Refusion af kursusudgifter m.v.
Refusion af bestyrelsesmedlemmers udgifter ved deltagelse i relevante  

 kurser og lignende falder uden for vederlagsbegrebet.
Sådanne udgifter  

 konteres under konto 502 (mødeudgifter m.v.).
 Godtgørelse for rejseudgifter m.v.
 Godtgørelse til udenbys boende bestyrelsesmedlemmer for rejseudgifter m.v.  

 må ikke overstige de satser, der til enhver tid er fastsat efter statens  

 regler om time- og dagpenge m.v.
 Bestyrelsesvederlag i forbindelse med ombygnings- og  

 moderniseringsarbejder.
I forbindelse med gennemførelse af ombygnings-, moderniserings og  

 forbedringsarbejder, herunder opretning af byggeskader, jf. lov om  

 boligbyggeri § 15, stk. 9 og 10 skal der for varetagelse af administrationen  

 af arbejdet opkræves et særskilt honorar til selskabet, beregnet efter samme  

 retningslinier som byggesagshonoraret ved nybyggeri.
Der vil endvidere kunne  

 ydes bestyrelsesvederlag efter tilsvarende regler som for nybyggeri.
Den  

 samlede udgift pålægges de pågældende afdelinger.
 Byggesagshonoraret og bestyrelsesvederlaget i forbindelse med ombygnings-,  

 moderniserings- og forbedringsarbejder, herunder byggeskadearbejder,  

 indtægtsføres på konto 606 og udgiftsføres på konto 501.1.
 Det bemærkes, at vedligeholdelses- og fornyelsesarbejder betragtes som en  

 del af den almindelige drift, hvorfor der normalt ikke kan beregnes  

 byggesagshonorar eller bestyrelsesvederlag i forbindelse med sådanne sager.  

 Ved særligt store og komplicerede sager kan der dog undtagelsesvist og efter  

 kommunalbestyrelsens godkendelse opkræves byggesagshonorar og  

 bestyrelsesvederlag.
Revisionsinstruks Revisor skal efter revisionsinstruksen påse, at bestyrelsesvederlag er i  

 overensstemmelse med de herom fastsatte regler.
 501.2. Nybyggeri.
Bestyrelsesvederlag, der vedrører afdelinger under opførelse, medtages på  

 byggeregnskaberne efter de bestemmelser, der er fastsat herom i  

 støttebekendtgørelsen.
På selskabsregnskabet indtægtsføres sådanne  

 bestyrelsesvederlag under konto 605.2 (bestyrelsesvederlag, nybyggeri) og  

 udgiftsføres under konto 501.2.
 Konto 511. Personaleudgifter.
Udgifterne skal specificeres i fast note.
Herunder oplyses det  

 gennemsnitlige antal beskæftigede i regnskabsåret.
Beskæftigelsen anføres i  

 antal heltidsbeskæftigede.
Samtidig skal bl.a. gives en specifikation af  

 personaleudgifterne, herunder udgifterne ved at holde funktionærer og  

 medhjælp forsikrede mod ulykkestilfælde under arbejdet.
 Udføres hele eller dele af administrationen ikke af selskabet selv, men af  

 advokat, forretningsførerselskab eller anden fremmed forretningsfører,  

 konteres udgifterne til denne fremmede tjenesteydelse på konto 512  

 Forretningsførelse.
Selskabernes vederlæggelse af de ansatte, herunder lønnings- og  

 pensionsforhold for den øverste administrative ledelse, skal stå i rimeligt  

 forhold til selskabets størrelse og arbejdsopgaver.
Udgifterne må ikke  

 overstige, hvad der efter markedsforholdene er nødvendigt for at sikre en  

 fuldt forsvarlig og rationel drift.
 Under hensyn hertil skal selskaberne i den faste note yderligere oplyse  

 størrelsen af afholdt løn og pensionsbidrag til selskabernes øverste  

 administrative ledelse.
 Løn omfatter også særlige ordninger for bil, telefon, repræsentation,  

 feriebolig og lign.
 Udføres den almindelige administration af en advokat, konteres udgifterne  

 herved på konto 512. Under konto 513 anføres bl.a. udgifterne ved speciel,  

 juridisk assistance.
Konto 513. Kontorholdsudgifter Udgifter til kontorhold er samlet på en konto.
Kontoen omfatter bl.a.  

 udgifter i egen administration til kontorartikler, papir, porto, telefon,  

 EDB-service og -reparationer, forsikringer af kontormaskiner m.v., leasing af  

 kontormaskiner, småinventar, kantine og evt. juridisk assistance.
Forsikringer er nedlagt som selvstændig konto.
Forsikringer i forbindelse  

 med lokaler henføres til konto for lokaleudgifter.
Forsikringer i forbindelse  

 med sikring af medarbejdere til konto for personaleudgifter og øvrige  

 forsikringer til konto for kontorholdsudgifter.
Konto for telefonudgifter og konto for juridisk assistance er ligeledes  

 nedlagte.
Udgifterne hertil konteres på konto for kontorholdsudgifter.
Konto  

 for kontorholdsudgifter er til gengæld pålagt notekrav.
Konto 514. Kontorlokaleudgifter Under denne post medtages såvel udgifter i forbindelse med  

 administrationslokaler, der ejes af selskabet, som udgifter til leje af  

 lokaler.
Desuden medtages udgifterne til vedligeholdelse og rengøring af  

 lokaler samt udgifter til renovation samt lys og varme.
Endelig skal der af  

 hensyn til sammenligneligheden mellem de enkelte selskabers  

 administrationsudgifter medtages en intern forrentning af den egenkapital,  

 der er bundet i administrationsbygning (konto 514.8).
Den bundne egenkapital beregnes som summen af konto 804.2  

 (opskrivningshenlæggelser, administrationsejendom) og konto 803.32  

 (egenkapital, bundet i administrationsejendom). Den interne forrentning  

 beregnes med udgangspunkt i Danmarks Nationalbanks diskonto på tidspunktet  

 for budgettering.
På indtægtssiden modsvares den interne forrentning af konto  

 603.5 (beregnet rente af bundet egenkapital).
 Evt. afskrivninger af administrationsejendommens saldo medtages også under  

 konto 514. Afskrivninger vedrørende driftsmidler henføres til konto 515.
 Konto 521. Revision.
 Her bogføres alene udgifter til revision, idet evt. regnskabsassistance  

 konteres under konto 511.
 Konto 531. Tilskud til afdelinger.
 Gennemførelse af det kostægte administrationsbidrag uden den hidtidige  

 adgang til modregning med selskabets nettorenteindtægter kan medføre  

 lejestigninger i visse afdelinger, jf. bemærkningerne til konto 601.
 For at imødegå uhensigtsmæssige lejestigninger i afdelingerne kan  

 bestyrelsen beslutte, at selskabets nettorenteindtægter ved fælles  

 forvaltning helt eller delvist overføres til afdelingerne.
 Da det budgetterede tilskud, der udgør en tilsvarende indtægt for  

 afdelingerne, skal fastholdes i regnskabsåret uanset udviklingen i renten,  

 bør selskabet ved budgetteringen tage højde for en eventuel risiko for lavere  

 renteindtægter som følge af f.eks. et faldende renteniveau.
Det enkelte selskabs bestyrelse beslutter, hvorledes et tilskud af denne  

 karakter fordeles blandt selskabets afdelinger, f.eks. fordeling efter  

 antallet af lejemål i afdelingerne.
Det skal bemærkes, at ordningen ikke har  

 karakter af en overgangsordning, og at selskaber, der ikke hidtil har haft  

 fælles forvaltning, men som overgår hertil, også vil kunne beslutte en  

 overførsel som beskrevet.
Der gennemføres et bruttoprincip for sådanne tilskud på afdelingernes  

 regnskaber og budgetter.
Det indebærer, at tilskuddet på indtægtssiden (konto  

 203.1) opgøres som en særskilt post, ligesom andre indtægter i afdelingen.
På  

 selskabets budgetter og regnskaber udgiftsføres tilskuddet til afdelingerne  

 på konto 531. I en obligatorisk note til selskabsregnskabet skal angives,  

 hvor stort et tilskud, der er overført til hver enkelt afdeling.
 Den del af et selskabs nettorenteindtægter fra fælles forvaltning, som  

 ikke overføres til afdelingerne efter det nævnte princip, indgår i selskabets  

 driftsresultat.
 Konto 532. Renteudgifter.
 Udgifterne skal specificeres i fast note.
 Der henvises til bemærkningerne under konto 603 (renteindtægter), samt til  

 bemærkningerne under afdelingsregnskabet, konto 202 (renteindtægter).
 Revisor skal efter revisionsinstruksen påse, at dispositionsfondens midler  

 samt afdelingsmidler, der er i selskabets forvaltning, forrentes efter de  

 herom gældende regler.
 Afdelingsmidler i fælles forvaltning skal mindst forrentes med en  

 rentesats svarende til Danmarks Nationalbanks diskonto med fradrag af 2  

 pct.-point.
Dispositionsfondens midler skal mindst forrentes med en rentesats svarende  

 til Danmarks Nationalbanks diskonto med fradrag af 2 pct.-point.
Har  

 kommunalbestyrelsen fastsat et maksimum for selskabets arbejdskapital, kan  

 selskabet beslutte, at forrentning af dispositionsfondens midler kan  

 undlades, når minimum for fonden er nået.
 Udlån fra selskabet til en afdeling kan højst forrentes med en rentesats  

 svarende til Danmarks Nationalbanks diskonto med tillæg af 1 pct.-point.
Lån af en afdelings egne henlagte midler, må ikke forrentes.
Afdelingen  

 skal dog dække selskabets omkostninger i forbindelse med lånetransaktionen.
Renteberegning skal ske efter sædvanlige beregningsprincipper.
Grundlaget  

 for beregningen kan opgøres dag til dag, og skal mindst opgøres måned til  

 måned, primo, medio eller ultimo.
De anførte rentesatser skal indføres over højst 3 regnskabsår, så de  

 gælder fuldt i det første regnskabsår, der begyndes den 1.7.1997 eller  

 nærmest derefter.
Hvis selskabet vælger at indføre rentesatserne over 2 eller  

 3 år, skal de årlige forhøjelser af satserne i overgangsperioden være lige  

 store.
 Konto 533. Henlæggelse af afdelingernes bidrag m.v. til  

 dispositionsfond.
 På kontoen udgiftsføres afdelingernes bidrag m.v. til dispositionsfonden,  

 jf. bemærkningerne til konto 604 (afdelingernes bidrag m.v. til  

 dispositionsfond). Bidragene skal overføres til dispositionsfonden (konto  

 803). Samtidig med at bidragene indtægtsføres på konto 604 (afdelingernes  

 bidrag m.v. til dispositionsfond), udgiftsføres de derfor på konto 533.
 Der henvises til vejledningens afsnit 10.1 og til bemærkningerne til konto  

 803.
 Revisor skal efter revisionsinstruksen påse, at henlæggelser til  

 dispositionsfond er i overensstemmelse med reglerne herom.
 Konto 551. Årets overskud.
 Selskabets eventuelle overskud overføres til arbejdskapitalen (konto 805)  

 eller dispositionsfonden (konto 803). Eventuelt tidligere opsamlet underskud  

 (konto 805) skal dog afvikles, inden overførsel af overskud til  

 dispositionsfonden kan finde sted.
 Betaling af udbytte i henhold til vedtægterne i garantiselskaber, kan kun  

 ske, hvis arbejdskapitalen ikke derved bliver negativ.
 Fordelingen af overskuddet skal fremgå tydeligt af regnskabet.
22.1.1.2. Indtægter Ordinære indtægter Konto 601. Administrationsbidrag Konto 601.1. Egne afdelinger i drift Administrationen skal søges tilrettelagt efter rationelle  

 administrationsmetoder og således, at beboernes interesser varetages bedst  

 muligt.
Administrationsudgifter for de enkelte afdelinger afholdes af selskabet  

 (eventuelt ved udbetaling til et forretningsførerselskab). Ved budgetteringen  

 af bidragene fra afdelinger i drift skal selskabets administrationsydelser  

 prisfastsættes så kostægte som muligt.
Bidragene skal således ved  

 budgetteringen fastsættes, så de fuldt ud dækker selskabets udgifter til  

 administration, fratrukket indtægter fra ekstern driftsadministration,  

 gebyrer og byggesagshonorarer.
I modsætning til tidligere må der ikke ved  

 budgetteringen tages hensyn til selskabets eventuelle nettorenteindtægter.
Da der ved budgetteringen af ventelistegebyrer, jf. konto 602, og af  

 byggesagshonorarer, jf. konto 605/606, ligeledes skal sigtes mod en så  

 kostægte prisfastsættelse som muligt, vil administrationsbidragene afspejle  

 selskabets reelle driftsadministrationsudgifter.
Der er hermed skabt mulighed  

 for relevante sammenligninger af selskabernes driftsadministrationsudgifter.
Administrationsbidraget fastsættes af selskabets bestyrelse.
Bidraget skal  

 søges holdt på det lavest mulige niveau, men skal dog have en sådan  

 størrelse, at der kan sikres en forsvarlig administration.
Der er ikke  

 fastsat et maksimumsbeløb for størrelsen af administrationsbidraget for  

 afdelinger i drift.
 Bidraget fastsættes som hovedregel som et bestemt beløb pr. lejemålsenhed  

 for samtlige afdelinger i drift (og fordeles på lejemålene efter gældende  

 regler, jf. bekendtgørelsen, kapitel 16 om lejefastsættelse). Bidraget skal -  

 med mindre andet er bestemt, jf. nedenfor - være ens for afdelingerne uanset  

 tidspunktet for opførelsen.
 Der henvises til den obligatoriske norm for fordeling af  

 administrationsbidrag på lokaler i afdelinger i drift, jf. ovenfor og  

 bekendtgørelsen § 19, stk. 4.
 Selskabet kan beslutte at fordele det samlede administrationsbidrag på  

grundydelser og tillægsydelser.
For at undgå at stærkt administrationskrævende afdelinger med deraf  

 følgende høje administrationsudgifter kommer til at betale et betydeligt  

 højere bidrag end velfungerende afdelinger, hvorved uligheden mellem  

 afdelingerne og problemerne for de »tunge« afdelinger yderligere  

 uddybes, skal grundydelsen omfatte den administration, som er  

nødvendig for at drive afdelingerne, så lovens krav om forsvarlig  

 forvaltning og beboerdemokrati er opfyldt.
Grundydelsen skal derfor som  

 minimum omfatte betaling for de tunge administrationsområder som udlejnings-,  

 fraflytnings-, inspektions- og regnskabsadministration.
For grundydelsen skal opkræves ens bidrag pr. lejemålsenhed.
Selskabet kan  

 dog beslutte at opdele grundydelsen i et fast bidrag, der beregnes pr.  

 afdeling, og et variabelt bidrag, der beregnes pr. lejemålsenhed.
Selskabet  

 har hermed mulighed for at tilpasse den samlede bidragsstørrelse til de  

 faktiske (mer)omkostninger pr. lejemålsenhed, der typisk er forbundet med de  

 små afdelingers budget- og regnskabsudarbejdelse.
Det bemærkes, at det faste  

 afdelingsbidrag ikke må overstige de faste udgifter til budgettering og  

 regnskabsaflæggelse.
Tillægsydelserne prissættes af selskabet.
Ved prissætningen kan  

 tages udgangspunkt i en tidsregistrering af medarbejderes ydelser, f.eks.  

 under konsulentvirksomhed eller møder, men også andre faktorer så som forbrug  

 af edb-tid og antallet af kopierede sider kan spille ind.
Det må anses for  

 afgørende for ordningens gennemførelse, at beboerne på afdelingsmødet får  

 reelle oplysninger om prisen på de enkelte tilbudte tillægsydelser.
 Indtægterne skal specificeres i en fast note.
 Det bemærkes, at administrationsbidraget skal fremgå af  

 selskabsregnskabet, også selv om selskabet er et datterselskab, hvor  

 administrationen forestås af et forretningsførerselskab.
 Konto 602. Lovmæssige gebyrer m.v.
 Generelt om afgrænsning af gebyrer i forhold til tillægsydelser.
Ved lov er fastsat forskellige gebyrer m.v., som tilfalder selskabet i  

 forbindelse med administration af særlige ydelser.
Gebyrer m.v. kan kun  

 opkræves, i det omfang gebyrerne m.v. har hjemmel i lov.
Der kan således ikke  

 opkræves gebyr for f.eks. betaling via Pengeinstitutternes Betalings Service.  

 Gebyrindtægter skal posteres på konto 602.
 Opmærksomheden henledes på, at boligselskaberne i henhold til § 10 d, stk.  

 5, sidste pkt., kan opkræve et gebyr hos boligtageren for selskabets  

 behandling af byggesagen i forbindelse med boligtagerens udnyttelse af sin  

 ret til at gennemføre forbedringer af boligen.
 Gebyrindtægten skal ligeledes posteres på konto 602, idet der samtidig  

 skal oprettes en ny underkonto nr. 602.6 <Råderetsgebyr>.
Selskabet kan som nævnt under konto 601 opdele sit administrationsbidrag i  

 grundydelse og tillægsydelser.
Tillægsydelser posteres på konto 601.1.5 og må  

 ikke indgå på gebyrkontoen.
 Konto 602.1. Indmeldelsesgebyr/kontingent.
Efter § 3, stk. 1, i normalvedtægterne for en almennyttig  

 andelsboligforening kan enhver person optages som medlem af foreningen mod  

 betaling af et indmeldelsesgebyr, der fastsættes af foreningens øverste  

 myndighed.
Indmeldelsesgebyret er driftsindtægt for foreningen.
I modsætning  

 til boligforeningsandelen (konto 801) tilbagebetales indmeldelsesgebyret  

 ikke, men indtægtsføres på denne konto.
 En andelsboligforening vil i sine vedtægter kunne fastsætte et beskedent  

 årligt kontingent for medlemskab, således at manglende betaling af kontingent  

 medfører sletning på medlemsfortegnelsen.
 For så vidt angår de tidligere opkrævede opnoteringsgebyrer i selvejende  

 boligselskaber og garantiselskaber henvises til konto 828 på passivsiden.
 Konto 602.2. Fraflytningsgebyr.
Til dækning af den særlige administration, der er forbundet med  

 fraflytninger, der tillades af selskabet uden kontraktmæssigt  

 opsigelsesvarsel fra boligtagerens side, kan opkræves et fraflytningsgebyr  

 hos boligtageren.
Sådanne gebyrer skal dog være beskedne og bør ikke  

 overstige 100 kr. pr. flytning.
 Konto 602.3. Restancegebyr (påkravsgebyr).
I henhold til lejelovens § 93 kan selskabet opkræve et gebyr ved påkrav om  

 lejebetaling efter manglende betaling inden indbetalingsfristens udløb.
Gebyr  

 beregnes ifølge reglerne maksimalt som 50 kr. med tillæg af 2 procent af det  

 skyldige beløb ud over 1.000 kr.
 Konto 602.4. Ventelistegebyrer.
Boligsøgende, der ønsker en lejlighed i selskabet, såvel som boligtagere i  

 selskabet, der ønsker en anden lejlighed i selskabet, skal betale et gebyr i  

 forbindelse med optagelsen på venteliste/oprykningsventeliste.
Yderligere  

 opkræves gebyr en gang årligt i forbindelse med ajourføring af ventelisterne.
Gebyrernes størrelse fastsættes af selskabet.
De skal dække omkostningerne  

 ved at føre ventelister, herunder ved at besvare forespørgsler fra  

 boligsøgende om deres plads på listen.
 Viser det sig ved regnskabsårets udløb, at indtægterne fra gebyrerne ikke  

 dækker udgifterne ved at føre ventelisterne, eller viser det sig, at  

 gebyrerne giver selskabet en overdækning i forhold til udgifterne, må  

 selskabet justere gebyrerne for fremtiden.
Gebyrerne behøver ikke at være lige store for optagelse på henholdsvis  

 ventelisten og oprykningsventelisten.
En eventuel forskel skal dog være  

 begrundet i forskel på administrationsudgifterne.
Gebyrerne er driftsindtægter for selskaberne.
Er der antaget et godkendt  

 almennyttigt selskab som forretningsfører, kan gebyrerne indtægtsføres  

 direkte i dette forretningsførerselskab.
Er en forretningsfører ikke et  

 godkendt almennyttigt selskab, skal gebyrerne konteres i det almennyttige  

 selskab, idet forretningsførerhonoraret skal dække forretningsførerens  

 omkostninger ved at føre ventelister.
Efter de tidligere regler havde selvejende selskaber og garantiselskaber  

 adgang til at opkræve et opnoteringsgebyr.
Denne adgang er nu ophævet, jf.  

 bemærkninger til konto 828.
 Konto 602.5. Administrationsgebyr i forbindelse med særskilt  

 opkrævning af antenneudgifter.
Der kan opkræves særskilt administrationshonorar på 3 pct. af beløbene  

 efter antennebudgettet (excl. honoraret), dog højst 62 kr. pr. lejemål  

 årligt.
Maksimumbeløbet på 62 kr. pr. lejemål reguleres hver 1. januar med 2  

 procent tillagt en tilpasningsprocent for det pågældende finansår.
Regulering  

 sker første gang 1.1.1995.
 Konto 603. Renteindtægter.
Medens renteindtægter af et selskabs egne midler indgår i dettes  

 almindelige indtægter, skal renter af dispositionsfondsmidler tilskrives  

 dispositionsfonden.
Er dispositionsfondsmidler anbragt separat i et  

 pengeinstitut eller lignende, skal renterne indtægtsføres på konto 603, men  

 samtidig udgiftsføres på konto 532 (renteudgifter) til overførsel til  

 dispositionsfonden (konto 803). Indgår dispositionsfondens midler i fælles  

 forvaltning, fremgår indtægterne ved forvaltning af fondens midler ikke  

 særskilt, men rentetilskrivningen skal fortsat ske på konto 532 til  

 overførsel til dispositionsfonden (konto 803).
Som renteindtægt indgår også realiserede kursgevinster på  

 obligationsbeholdninger, samt den beregnede, interne rente på bunden  

 egenkapital i administrationsejendomme.
Endvidere kan der ved udlån af andre  

 afdelingers midler m.v. opnås en renteindtægt på maksimalt diskontoen med  

 tillæg af 1 procentpoint.
Selskabet kan dog ikke opnå en nettorente ved udlån  

 af en afdelings midler til sig selv.
I disse tilfælde kan kun evt. specifikke  

 omkostninger (udlæg) for selskabet indtægtsføres.
 Renteindtægter skal - i lighed med renteudgifter - specificeres i en fast  

 note.
 Konto 604. Afdelingernes bidrag m.v. til dispositionsfond.
På kontoen indtægtsføres afdelingernes bidrag m.v. til dispositionsfonden,  

 overskud fra en afdelings drift, ydelser fra afdelinger vedrørende  

 udamortiserede lån, nettoprovenu ved låneoptagelse i afdelinger efter  

 boligbyggerilovens § 16, stk. 3 og nettoprovenu ved likvidation af en  

 afdeling.
Selskabets samlede indtægt herved overføres umiddelbart til  

 dispositionsfonden, jf. bemærkningerne til kontiene 533 og 803.
 Konto 605. Byggesagshonorar og bestyrelsesvederlag, nybyggeri.
 Selskaber, der selv forestår nybyggeri, skal opføre indtægter fra  

 administrationen af byggesager, dvs. for afdelinger under opførelse, på konto  

 605.1 (byggesagshonorar, nybyggeri).
 Ydes der bestyrelsesmedlemmer vederlag for arbejde med nyt byggeri, skal  

 disse beløb - ved overførsel fra byggeregnskabet - indtægtsføres på konto  

 605.2 (bestyrelsesvederlag, nybyggeri) og udgiftsføres på konto 501.
 Konto 607. Diverse.
Denne konto bør kun rent undtagelsesvist benyttes, idet selskabets  

 indtægter som altovervejende hovedregel kan og skal henføres til de øvrige  

 indtægtskonti.
Hvis selskabet har lejeindtægter fra udlejning af lokaler i  

 administrationsbygning, kan kontoen dog benyttes til indtægtsføring heraf.
 Konto 621. Årets underskud.
 Årets eventuelle underskud overføres til konto 805 (arbejdskapital), jf.  

 bemærkningerne hertil.
 Der henvises til spørgeskemaets pkt. 1 (»Overstiger de ordinære  

 udgifter de ordinære, regelmæssige indtægter (eksklusive  

 byggesagshonorar)?»).
22.1.2. Balance 22.1.2.1. Aktiver Underskud opføres i overensstemmelse med årsregnskabslovens regler på  

 passivsiden under egenkapitalgruppen.
Underskud opføres således med negativt  

 fortegn under konto 805 (Arbejdskapitalen), der herved nedskrives.
 Der henvises generelt til spørgeskemaets pkt. 4 (»Er der - bortset  

 fra ejendomme og værdipapirer - foretaget opskrivning på aktiver?»).
 Anlægsaktiver.
Materielle anlægsaktiver Konto 701. Administrationsbygning.
 Ejendommens kontantværdi ifølge den seneste offentlige vurdering oplyses i  

 selve regnskabet.
 Ud fra ønsket om i størst mulig udstrækning at anvende årsregnskabslovens  

 principper for det almennyttige byggeri skal værdiansættelsen af  

 administrationsbygninger fremover ske efter årsregnskabsloven, således som  

 det allerede sker ved værdiansættelse af andre selskabsaktiver i almennyttige  

 boligselskaber.
Administrationsbygningens værdi skal således ansættes til  

 anskaffelsessummen, forudsat at der ikke er tale om for store afvigelser i  

 forhold til den reelle værdi på balancetidspunktet (det retvisende billede).  

 Er der tale om store afvigelser og må afvigelserne anses for vedvarende, skal  

 ejendommens ansatte værdi op- eller nedskrives til den reelle værdi.
Hvis der  

 er tale om en værdiforringelse, udgiftsføres differencen over driften, jf.  

 konto 514. Hvis der er tale om en værdiforøgelse, overføres forøgelsen til  

 konto 804.2, opskrivningshenlæggelser for administrationsbygning.
Der skal som udgangspunkt foretages ordinære afskrivninger på ejendommen,  

 dvs. konto 701 nedskrives og afskrivningen udgiftsføres over driften, jf.  

 konto 514. Der skal altid foretages afskrivning på tekniske bygningsdele  

 såsom ventilatorer, elevatorer mv.
Idet det forudsættes, at  

 administrationsejendommen gennem en omfattende løbende vedligeholdelse  

 normalt vil opretholde sin »oprindelige brugsværdi« skal der  

 derimod kun afskrives på selve ejendommen, hvis ejendommens værdi er klart  

 forringet.
 Ved ekstraordinære værdiforringelser af administrationsbygningen modregnes  

 værdiforringelsen i en eventuel saldo på konto 804.2. Værdiforringelser  

 herudover udgiftsføres på konto 514 og kan eventuelt dækkes af  

 dispositionsfonden.
 Med hensyn til realisering af nettoprovenu ved salg eller belåning af  

 administrationsejendom henvises til bemærkninger under konto 805.
 Konto 702. Inventar.
Det bemærkes, at værdi af vare- og materiellagre, der vedrører  

 afdelingerne, skal fremgå af afdelingernes balance.
Værdien må ikke via  

 mellemregning overføres til selskabets balance.
 Værdien af beholdninger af f.eks. hårde hvidevarer, VVS-artikler m.v. til  

 udskiftningsformål i afdelingerne skal således opføres i afdelingsbalancerne.  

 Fælles beholdninger mellem flere afdelinger skal fordeles forholdsmæssigt  

 mellem de deltagende afdelinger.
 Konto 703. Automobil.
 Konto 704. EDB-anlæg.
 Vedrørende kontiene 702-4 henvises der til spørgeskemaets pkt. 3 (»Er  

 sædvanlig afskrivning på driftsmidler undladt eller ændret?).
Finansielle anlægsaktiver Konto 713. Aktier og andele.
 Eventuelle aktier og andele skal opføres til kursværdi/markedsværdi, og  

 beholdningen skal specificeres i note.
 Omsætningsaktiver.
Obligationsbeholdninger kan ikke i almennyttige boligselskaber betragtes  

 som »faste anlægsbeholdninger«, hvorfor de altid skal opføres som  

 omsætningsaktiver.
Baggrunden herfor er, at likviditeten, som er placeret i  

 obligationer, overvejende fremkommer fra midler i forvaltning for afdelinger  

 og dispositionsfond, mens kun en meget beskeden del vil hidrøre fra  

 selskabets øvrige disponible egenkapital.
 Tilgodehavender.
 Konto 721. Afdelinger i drift.
Aktivet skal specificeres i note , jf. konto 418 på  

 afdelingsregnskabet.
Herunder skal redegøres for eventuelle disponible  

 trækningsrettigheder, som selskabet eller den låntagende afdeling har tilsagn  

 om, og som i øvrigt ikke fremgår af regnskabet.
 Der henvises til spørgeskemaets pkt. 6 (»Har selskabet ydet egentlige  

 lån til eller stillet garantier over for afdelinger eller andre?»).
 Der henvises til vejledningens afsnit 12 om udlån af afdelingsmidler, til  

 konteringsskitserne samt til konto 418 på de enkelte afdelingers balance.
 Afdelingens tilgodehavender (f.eks. restance vedrørende boligafgift/leje  

 eller tilgodehavender vedrørende fraflyttede boligtagere) skal fremgå af  

 afdelingens balance og må således ikke via mellemregning overføres til  

 selskabets balance.
 Konto 722. Afdelinger under opførelse (nybyggeri).
 Aktivet skal specificeres i note.
 Konto 724. Tilskud til forbedringsarbejder.
Der henvises til reglerne i regulativ om tilskud fra Boligselskabernes  

 Landsbyggefond til forbedrings- og opretningsarbejder m.v.
Beløbet udgør  

 tilgodehavende resttilskud for udførte forbedringsarbejder m.v.
Som det fremgår af ovennævnte regulativ samt af bemærkningerne under  

 byggefondens balance, kan landsbyggefonden meddele tilsagn om tilskud fra  

 midler, der hidrører fra selskabets indbetalinger i henhold til lovens §§ 23  

 og 24. Når det forbedringsarbejde, hvortil der er meddelt tilsagn om tilskud,  

 er afsluttet, indsender boligselskabet til landsbyggefonden en af selskabets  

 revisor attesteret opgørelse over de afholdte udgifter.
Tilskuddet beregnes  

 herefter endeligt af landsbyggefonden og udbetales til boligselskabets  

 byggefond, hvorfra det overføres til den boligafdeling, hvor arbejdet er  

 udført.
Fonden kan dog tillade, at der herudover beregnes tilskud på grundlag  

 af bidrag, som først indbetales til fonden efter arbejdets færdiggørelse, dog  

 ikke ud over 5 år fra dette tidspunkt.
Der vil i disse tilfælde ofte hengå en vis periode, før det samlede  

 tilskud til den pågældende afdeling er endeligt udbetalt.
I denne periode  

 skal den del af tilskuddet, der ikke er udbetalt, kunne finansieres på anden  

 måde enten af selskabets øvrige midler og/eller ved ekstern låneoptagning  

 (banklån m.v.).
Af praktiske og regnskabsmæssige grunde vil det endeligt fastsatte tilskud  

 ifølge fondens berigtigelse kunne godskrives den enkelte afdeling og optages  

 som tilgodehavende i selskabet.
Derved opnås, at den del af afdelingens  

 udgifter til forbedringsarbejder m.v., der skal finansieres på anden måde  

 (der kan maksimalt ydes tilskud op til 2/3 af de afholdte udgifter), vil  

 fremgå af afdelingens balance.
Herefter kan en eventuel prioritering  

 afsluttes, ligesom der budgetmæssigt kan foretages den fornødne afskrivning  

 over resultatopgørelsen.
Landsbyggefonden foretager kvartalsvise udbetalinger, i takt med at fonden  

 modtager indbetalinger fra selskabets byggefond.
Disse udbetalinger fra  

 fonden vil herefter kunne godskrives det i selskabets balance opførte  

 tilgodehavende resttilskud.
Da boligselskaberne i vid udstrækning har flere  

 arbejder i gang i forskellige afdelinger, vil det ofte være tilfældigt,  

 hvilken afdeling der først får sit tilskud endeligt udbetalt, da fonden  

 administrativt færdigekspederer det enkelte tilsagn, medens andre afdelinger  

 kommer i en vis venteposition.
For at stille de enkelte afdelinger lige  

 driftsmæssigt set i relation til mellemfinansieringsrenteudgifter, kan man  

 fordele disse renteudgifter på de enkelte afdelinger i forhold til  

 tilskuddets størrelse og tidsforløb ved afslutningstidspunktet for  

 forbedringsarbejderne.
 Derved vil den enkelte afdelings lejeudvikling ikke blive påvirket i  

 urimelig grad i modsætning til, hvis afdelingen selv skulle afholde hele  

 mellemfinansieringsudgiften, der kan forøges som følge af udbetalinger til  

 andre af selskabets afdelinger og den anvendte udbetalingsprocedure.
 Der henvises desuden til konteringsskitsen.
 Konto 731. Værdipapirer (omsættelige)/obligationsbeholdning.
 Værdipapirer skal opføres til kursværdi/markedsværdi, og beholdningen skal  

 specificeres i note.
 Der henvises til bemærkninger under konto 804.1.
 Det bemærkes, at afdelingsmidler og likvid arbejdskapital, som ikke ligger  

 i kassebeholdningen, samt likvide midler i dispositionsfonden skal anbringes  

 som indlån i danske kroner i pengeinstitutter i et EU-land eller i danske  

 realkredit- eller statsobligationer, noteret på en fondsbørs i et EU-land.
22.1.2.2. Passiver Egenkapital Almennyttige boligselskabers egenkapital udgøres af:
 Almennyttige forretningsførerselskabers egenkapital udgøres af de midler,  

 der er nævnt under nr. 1 og 4. Herudover udgøres egenkapitalen af midler i en  

 dispositionsfond, hvis kommunalbestyrelsen har fastsat et maksimum for  

 forretningsførerselskabets arbejdskapital, eller hvis  

 forretningsførerselskabet beslutter at etablere en dispositionsfond.  

 Forretningsførerselskabets beslutning om en dispositionsfond omfatter det  

 følgende regnskabsår.
I forbindelse med overgangen til ny kontoplan skal  

 forretningsførerselskabet inden den 1.9.1994 beslutte, om en allerede  

 etableret dispositionsfond skal fortsættes eller nedlægges.
Hvis  

 dispositionsfonden opretholdes, skal den betragtes som en dispositionsfond  

 ifølge bekendtgørelsens kapitel 10. Hvis den nedlægges, overføres midlerne  

 heri til selskabets arbejdskapital.
Beslutningen har virkning for det  

 regnskabsår, der begynder 1.7.1994 eller senest 1.6.1995.
 Et selvejende boligselskab har ikke nogen oprindelig egenkapital, medens  

 garantiselskaber og andelsboligforeninger har en oprindelig egenkapital i  

 form af henholdsvis garantikapital og foreningsandele.
 Selskaberne har mulighed for løbende at oparbejde en arbejdskapital gennem  

 driftsoverskud.
I tilknytning til kontiene 801, 802 og 804 skal der i en obligatorisk note  

 som minimum redegøres for årets primo-saldo, årets bevægelser  

 (tilgang/afgang) og årets ultimo-saldo.
Til kontiene 803 og 805 er knyttet  

 særlige obligatoriske noter, jf. kontoplanen.
 Konto 801. Boligforeningsandele.
Efter § 4, stk. 1, og § 8 i normalvedtægterne for en almennyttig  

 andelsboligforening indgår foreningsandelen i foreningens formue som  

 ansvarlig kapital.
I den udstrækning, den ansvarlige kapital er til stede,  

 tilbagebetales andelen ved et medlemskabs ophør.
Andelen forrentes ikke.
 Konto 802. Garantikapital.
 Normalvedtægterne for et almennyttigt boligselskab med indbetalt  

 garantikapital (garantiselskaber) indeholder i § 3 nærmere regler om  

 garantibeviser.
Konto 803. Dispositionsfond Dispositionsfondens opbygning og formål.
Selskabet skal efter lovens § 12, stk. 2, opbygge en dispositionsfond til  

 imødegåelse af tab ved selskabets eller dets afdelingers drift og til sikring  

 af fortsat virksomhed.
Opbygningen sker om fornødent ved særlige bidrag fra  

 afdelingerne.
 Til dispositionsfonden overføres endvidere en række andre midler, jf.  

 bemærkningerne til konto 604, ligesom der som hovedregel skal foretages  

 forrentning af fondens midler, jf. bekendtgørelsens § 38, stk. 2 samt  

 vejledningens afsnit 10.1.
 Det bemærkes, at der i forbindelse med bekendtgørelsens ikrafttræden skal  

 gennemføres en række overførsler af midler til dispositionsfonden, jf.  

 bekendtgørelsens § 26 og § 80 samt vejledningens afsnit 10.2.
Dispositionsfonden kan ud over dækning af tab i afdelingerne og  

 ekstraordinære tab i selskabet under visse betingelser anvendes til en række  

 andre formål.
Der henvises til bekendtgørelsens § 28 samt til vejledningens  

 afsnit 10.2.
Bidrag fra afdelingerne Afdelingerne bidrager til dispositionsfondens opbygning ved betaling af  

 særlige bidrag pr. lejemålsenhed.
Afdelingerne opkræver midler hertil via  

 lejebetalingen, jf. udgiftsposten konto 112.2 på afdelingsregnskabet.
På  

 selskabsregnskabet indtægtsføres bidragene under konto 604, men udgiftsføres  

 samtidig under konto 533, idet bidragene overføres til dispositionsfonden  

 (konto 803). Modtagne bidrag skal henlægges til fonden uanset selskabets  

 driftsresultat.
Samtlige afdelinger skal bidrage til dispositionsfonden, indtil denne har  

 nået sit minimum (jf. nedenfor). Bidragspligten gælder dog ikke afdelinger,  

 der er oprettet til opførelse af f.eks. parcel- og rækkehuse med salg for  

 øje, og som likvideres ved ejendommens salg.
I overensstemmelse hermed kan  

 dispositionsfondens midler heller ikke anvendes eller udlånes til sådanne  

 afdelinger, der ikke betragtes som almennyttige afdelinger, jf.  

 bekendtgørelsen, kapitel 5.
Nedbringes fondens likvide midler senere under det fastsatte  

 minimumsbeløb, skal samtlige afdelinger på ny foretage årlige henlæggelser i  

 overensstemmelse med nedenstående regler for det årlige bidrags størrelse.  

 Det bemærkes, at bidragspligten gælder uanset om en afdeling for sit  

 vedkommende tidligere måtte have indbetalt minimumsbeløbet for samtlige  

 lejemålsenheder i denne afdeling.
Har dispositionsfonden eksempelvis nået sit  

 minimum, således at afdelingerne eventuelt ikke længere betaler bidrag, og  

 opføres der herefter et nyt byggeri, skal samtlige afdelinger, og ikke blot  

 den nye afdeling, bidrage til dispositionsfonden, indtil denne på ny har nået  

 sit nye forhøjede minimum.
Minimum for dispositionsfondens og afdelingsbidragets størrelse Bidragets størrelse fastsættes til et ensartet beløb for hver  

 lejemålsenhed i samtlige afdelinger.
Afdelingernes henlæggelser til fonden skal årligt udgøre 156 kr. pr.  

 lejemålsenhed inden for selskabet, indtil fonden for selskabet som  

 helhed i likvide midler udgør mindst 3.000 kr pr. lejemålsenhed.
Hvis  

 fondens likvide midler nedbringes under dette beløb, foretages på ny årlige  

 henlæggelser.
De nævnte beløb skal reguleres efter udviklingen i  

 nettoprisindekset, der beregnes af Danmarks Statistik og offentliggøres i  

 Statstidende, med pristallet for april måned 1994 som basis.
Reguleringen  

 foretages en gang årligt, første gang med virkning for det regnskabsår, der  

 følger nærmest efter offentliggørelsen af pristallet for april måned 1995.
Forrentning af dispositionsfondens midler Dispositionsfondens midler skal forrentes.
Renten skal som minimum udgøre  

 Danmarks Nationalbanks diskonto med fradrag af 2 pct. point.
Undtaget fra  

 forrentningskravet er dog udlån efter bekendtgørelsens § 28, stk. 1, nr. 1 og  

 2.
 Hvis kommunalbestyrelsen har fastsat et maksimum for arbejdskapitalens  

 størrelse, jf. bemærkninger til konto 805, kan forrentning dog undlades, når  

 dispositionsfondens minimumsstørrelse er nået.
 Tilskud til selskab og afdelinger.
Dispositionsfonden kan i henhold til bekendtgørelsens § 28 til visse  

 formål yde tilskud til selskab og afdelinger.
Sådanne tilskud udbetales via  

 selskabets resultatopgørelse.
Da tilskuddene til afdelingerne normalt må  

 betragtes som ekstraordinære udgifter for selskabet, posteres de på konto 541  

 (ekstraordinære udgifter), der skal specificeres i en note.
Tilsvarende  

 indtægtsføres dispositionsfondens tilskud i selskabet som en ekstraordinær  

 indtægt på konto 611 (diverse), der ligeledes specificeres i en note.
Obligatorisk note I en obligatorisk note til konto 803 skal anføres de bruttobevægelser, der  

 i regnskabsårets løb har været på dispositionsfonden.
 Hvis der af dispositionsfondens midler er ydet lån eller tilskud til  

 selskab eller afdelinger, skal der i en særlig specifikation til noten gives  

 oplysning om modtager, formål og beløbsstørrelse.
 Hvis kommunalbestyrelsen har fastsat et maksimum for arbejdskapitalen, jf.  

 bekendtgørelsens § 24 og vejledningens afsnit 9 kan dispositionsfondens  

 midler med kommunalbestyrelsens godkendelse anvendes til hel eller delvis  

 finansiering af administrationsbygning samt af edb-udstyr.  

 Dispositionsfondens likvide midler må dog ikke herved bringes under den  

 fastsatte minimumsstørrelse.
 I henhold til bekendtgørelsens § 28 kan der endvidere af  

 dispositionsfondens midler foretages udlån til nybyggeri og modernisering  

 eller forbedring af afdelinger i selskabet.
En del af dispositionsfondens midler kan herved blive bundet i diverse  

 materielle anlægsaktiver.
I den obligatoriske note til konto 803 skal der  

 derfor på balancetidspunktet foretages en opgørelse af  

 dispositionsfondsmidlernes fordeling på frie og bundne midler.
Likviditet og sikkerhed Den del af dispositionsfondens midler, der ikke er anvendt i henhold til  

 bekendtgørelsens § 28, skal anbringes således, at de i nødvendigt omfang til  

 enhver tid med kort varsel kan gøres likvide til anvendelse efter deres  

 formål.
Der skal være uomtvistelig sikkerhed for midlerne.
Dispositionsfondens midler kan forvaltes fælles med selskabets øvrige  

 midler, når den fornødne likviditet og sikkerhed er til stede.
Der henvises  

 til bemærkningerne til konto 731.
Revisionsinstruks Revisor skal efter revisionsinstruksen påse, at henlæggelser til  

 dispositionsfonden samt forrentning, anvendelse og udlån af fondens midler er  

 i overensstemmelse med de herom fastsatte regler.
Endvidere skal revisor  

 påse, at dispositionsfondens midler er anbragt med uomtvistelig sikkerhed.
Spørgeskema Der henvises til spørgeskemaets pkt. 7 (»Er der anvendt midler eller  

 ydet lån af dispositionsfonden?»).
Ikke-almennyttige afdelinger Ved likvidation af afdelinger, der er oprettet til opførelse af f.eks.  

 parcel- og rækkehuse med salg for øje, overføres et eventuelt overskud til  

 dispositionsfonden.
 Konto 804. Opskrivningshenlæggelser.
Årsregnskabslovens principper for gevinst/opskrivning og tab/nedskrivning  

 skal anvendes i forbindelse med såvel obligationsbeholdninger som  

 administrationsejendomme.
Som led i den generelle præcisering af  

 egenkapitalforhold i almennyttige boligselskaber er derfor som noget nyt  

 etableret særlige konti på selskabsniveau for urealiserede gevinster ved  

 opskrivning af obligationsbeholdning og administrationsejendom.
 Konto 804.1. Kursregulering af obligationsbeholdning.
Obligationsbeholdninger skal opføres til gældende kursværdi/markedsværdi  

 på balancetidspunktet, jf. konto 731. På konto 804.1, kursregulering af  

 obligationsbeholdning, bogføres urealiserede kursgevinster vedrørende  

 selskabets obligationsbeholdning.
Realiserede kursgevinster og lignende  

 indtægtsføres på selskabets resultatopgørelse (konto 603.3).
 Realiserede såvel som urealiserede kurstab udgiftsføres på selskabets  

 resultatopgørelse (konto 532.5).
Senere forekommende kurstab kan modregnes i en eventuel positiv saldo på  

 kursreguleringskontoen.
Kontoen må dog ikke herved få negativ saldo, hvorfor  

 et eventuelt overskydende kurstab skal udgiftsføres.
Kursreguleringskontoens  

 saldo skal således på balancetidspunktet modsvare de beregnede urealiserede  

 kursgevinster.
 Konto 804.2. Opskrivningshenlæggelser, administrationsbygning.
Administrationsbygningens værdiansættelse skal på balancetidspunktet give  

 et retvisende billede af ejendommens reelle værdi.
Som udgangspunkt ansættes  

 administrationsbygningen derfor til anskaffelsessummen.
Eventuelle  

 opskrivninger af ejendommens værdi henføres til konto 804.2,  

 opskrivningshenlæggelser vedr. administrationsbygning.
Der henvises i øvrigt  

 til bemærkningerne til konto 701.
 Konto 805. Arbejdskapital.
 Arbejdskapitalen kan opbygges ved overskud på selskabets drift.
 Overskud kan bl.a. opstå som følge af nettorenteindtægter (inkl.  

 realiserede kursgevinster), der ikke medgår til dækning af tilskud til  

 afdelinger og forrentning af dispositionsfondens midler, af afdelingsmidler  

 som forvaltes af selskabet samt for et godkendt forretningsførerselskabs  

 vedkommende af datterselskabernes dispositionsfondsmidler, når disse  

 forvaltes af forretningsførerselskabet.
 I det regnskabsår, der begynder den 1. juli 1994 eller nærmest herefter,  

 overføres efter selskabets beslutning den del af selskabets egenkapital, som  

 ikke udgøres af garantikapital, foreningsandele eller dispositionsfond, samt  

 midler, der efter denne dato ville være tilfaldet denne del af egenkapitalen,  

 til enten arbejdskapitalen, jf. dog § 24, stk. 3, eller til  

 dispositionsfonden.
 Årets overskud (konto 551) overføres til arbejdskapitalen, jf.  

 bemærkningerne til konto 551. Overskuddet anvendes i første række til dækning  

 af negativ saldo som følge af tidligere års underskud.
 Årets underskud (konto 621) overføres ligeledes til arbejdskapitalen jf.  

 bemærkningerne til konto 621. Underskud, der ikke kan dækkes af tidligere års  

 overskud, skal budgetteres afviklet hurtigst muligt og inden for det  

 regnskabsår, der følger efter regnskabsaflæggelsen.
 Årets bevægelser på kontoen anføres i obligatorisk note til selskabets  

 regnskab.
Arbejdskapitalen udgøres såvel af midler, der er bundet i selskabets  

 anlægsaktiver, som af likvide midler.
Det bemærkes, at evt. friværdi (bunden  

 egenkapital) i selskabets administrationsejendom altid indgår i  

 dispositionsfonden, idet nettoprovenu, der fremkommer i forbindelse med  

 belåning af friværdien eller ved salg af ejendommen, tilfalder  

 dispositionsfonden, jf. bekendtgørelsen § 26.
Anvendes arbejdskapitalmidler til hel eller delvis finansiering af  

 administrationsejendom, overføres den herved bundne kapital fra  

 arbejdskapital til dispositionsfonden.
Tilsvarende medfører selskabets  

 tilbagebetaling af fremmed finansiering af administrationsejendom, at der fra  

 arbejdskapitalen skal overføres et beløb, svarende til de betalte afdrag, til  

 dispositionsfonden.
 Forretningsførerselskaber uden dispositionsfond skal dog ikke foretage  

 disse interne egenkapitaloverførsler.
 Arbejdskapitalens fordeling på frie og bundne midler anføres i  

 obligatorisk note til selskabets regnskab.
 Maksimum for arbejdskapital.
 Kommunalbestyrelsen kan fastsætte et maksimum for almennyttige  

 boligselskabers og almennyttige forretningsførerselskabers arbejdskapital.
Maksimum for arbejdskapitalen fastsættes som et fast kronebeløb pr.  

 lejemålsenhed.
Beløbet reguleres en gang årligt i overensstemmelse med det af  

 Danmarks Statistik beregnede nettoprisindeks.
 Beløb, der på balancetidspunktet overstiger det maksimum for  

 arbejdskapitalen, som kommunalbestyrelsen har fastsat, tilfalder selskabets  

 dispositionsfond.
 Langfristet/kortfristet gæld.
 Gæld, der forfalder til betaling senere end et år efter regnskabsårets  

 udløb, anses som langfristet, medens anden gæld betragtes som kortfristet.
 Konto 821. Afdelinger i drift.
 Passivet skal specificeres i note.
 Konto 822. Afdelinger under opførelse (nybyggeri).
 Passivet skal specificeres i note.
 Konto 824. Bankgæld (sikkerhedsstillelse).
Passivet skal specificeres i note.
Det skal bl.a. oplyses, hvilken  

 sikkerhed der eventuelt er stillet for bankgælden.
Der skal endvidere gøres  

 rede for eventuel sikkerhedsstillelse over for afdelinger m.v.
 Konto 827. Afsætninger.
Passivet skal specificeres i note.
Hvis der er afsat beløb til imødegåelse  

 af konkrete tabsrisici, posteres beløbet på denne konto.
 Beløb, der afsættes til imødegåelse af tab på selskabets aktiver, må ikke  

 posteres på konto 827, idet sådanne afsætninger i overensstemmelse med  

 årsregnskabslovens principper skal anvendes til reduktion af aktivets værdi.
 Konto 828. Opnoteringsgebyrer.
I selvejende boligselskaber og garantiselskaber blev der også før de nye  

 regler pr. 1.4.1992 ført ventelister over boligsøgende, og i forbindelse  

 hermed betalte de boligsøgende ofte et opnoteringsgebyr.
Dette gebyr var af  

 beskeden størrelse, normalt højst 100 kr., og skal tilbagebetales, hvis en  

 boligsøgende, der ikke er overgået til en ny venteliste, henvender sig og  

 tilbagekalder sin ansøgning om lejlighed.
Det må antages, at kravet om  

 tilbagebetaling af opnoteringsgebyret forældes efter 20 år.
 Eventualforpligtelser.
Der skal gives oplysning om eventuelle forpligtelser ud over de i balancen  

 opførte.
F.eks. angives oplysning om eventuelle leje- og leasingkontrakter.
 Forretningsførerselskabers årsregnskab.
Almennyttige forretningsførerselskaber (jf. boligbyggerilovens§ 2),  

 aflægger årsregnskab efter samme grundprincipper som øvrige almennyttige  

 boligselskaber.
Ved regnskabsaflæggelsen (og budgetlægningen) anvendes  

 kontoplan for selskaber og et særligt spørgeskema for  

 forretningsførerselskaber.
 Spørgeskema for forretningsførerselskaber.
 Spørgeskemaet er optaget som del af bilagene til bekendtgørelsen.
 Vedr. kontiene 501-530.
 Forretningsførerselskabets nettoadministrationsudgift og nettorenteindtægt  

 pr. lejemål skal tillige opgives i en note til datterselskabernes regnskaber.  

 Udgifterne til datterselskabernes egen administration skal specificeres og  

 udgiftsføres i datterselskabernes regnskaber.
 Vedr. konto 601. Administrationsbidrag.
 Administrationsbidraget skal fremgå af datterselskabernes regnskaber, selv  

 om administrationen forestås af et forretningsførerselskab.
 Vedr. konto 721. Afdelinger i drift.
I en note redegøres for forretningsførerselskabets udlån af  

 afdelingsmidler, der via datterselskaberne er i fælles forvaltning i  

 forretningsførerselskabet.
Redegørelsen skal omfatte udlån foretaget i  

 forretningsførerselskabets regnskabsår, selv om datterselskabernes  

 regnskabsår ikke er sammenfaldende hermed.
Udlån af forretningsførerselskabets disponible egenkapital til afdelinger,  

 hvortil der ikke kan ske udlån af andre afdelingers midler, skal fremgå  

 særskilt af forretningsførerselskabets balance.
Det skal i øvrigt optages  

 særskilt i balancen for det pågældende datterselskab, idet alle ind- og udlån  

 skal foretages via selskabet.
 Vedr. konto 805. Arbejdskapital.
 Hvis et forretningsførerselskab ikke har etableret en dispositionsfond,  

 jf. bekendtgørelsens § 22, stk. 2, vil eventuel friværdi (bunden egenkapital)  

 af en administrationsejendom skulle bogføres som bunden arbejdskapital under  

 konto 805.7.
22.2 Byggefondens årsregnskab 22.2.1. Generelle regler 22.2.1.1. Selvstændig afdeling Byggefonden er en selvstændig afdeling af selskabet Byggefondens regnskab er atypisk, idet det omfatter en balance, men ingen  

 egentlig resultatopgørelse. Årets udgifter og indtægter fremgår imidlertid af  

 konto 001 på balancens passivside.
22.2.1.2 Opbygning Til byggefonden overføres:
 1. Opsparing ved afdrag m.v. på afdelingens  

 prioriteter, medmindre disse medgår til afskrivning på ejendommen, jf.  

 bekendtgørelsens § 30.
 Der henvises til bemærkningerne til kontiene 411 og 412 i afdelingens  

 årsregnskab.
 2. De pligtmæssige bidrag, som afdelingerne yder til  

 indskud i Boligselskabernes Landsbyggefond efter reglerne i lov om  

 boligbyggeri, §§ 23 og 24.
 Der henvises til bemærkningerne til konto 113 (afdelingens pligtmæssige  

 bidrag til byggefonden) om afdelingens årsregnskab samt til konto 902.
22.2.1.3. Formål.
Anvendelse Byggefondens indestående i en afdeling kan med henblik på finansiering af  

 nyt almennyttigt boligbyggeri gøres likvidt ved optagelse af nye lån.
 Den del af byggefondens midler, der ikke hidrører fra pligtmæssige bidrag,  

 skal i den udstrækning, de er eller gøres likvide, overføres til  

 dispositionsfonden.
22.2.1.4. Særregel for ældre andelsboligforeninger Såfremt der i vedtægterne for andelsboligforeninger er bestemmelser, der  

 afviger fra reglerne i bekendtgørelsens kapitler 11 og 12, bevarer sådanne  

 bestemmelser deres gyldighed for så vidt angår byggeri, der er opført før den  

 30.4.1946, jf. bekendtgørelsens § 73.
22.2.2. Balance 22.2.2.1. Aktiver Konto 901. Indestående i afdelinger.
 Den friværdi i en afdelings faste ejendom, der opstår ved, at en afdelings  

 prioritetsgæld nedbringes ved afdrag, herunder ved nedskrivning af  

 prioriteterne ved kreditforeningsoverskud (konto 103), tilfalder byggefonden  

 som indestående i afdelingerne (i afdelingsregnskabet kaldes indeståendet,  

 dvs. byggefondens tilgodehavende, for byggefondsindeståendet). Beløb svarende  

 til prioritetsafdragene udgiftsføres i afdelingens resultatopgørelse under  

 nettokapitaludgifter (konto 101) og godskrives i afdelingens balance under  

 byggefondsindestående, medmindre beløbet helt eller delvis medgår til  

 afskrivning på ejendommen, jf. bemærkningerne til kontiene 411 og 412 om  

 afdelingens årsregnskab.
 I byggefondens balance konteres prioritetsafdrag m.v. på konto 901 og  

 godskrives byggefonden under konto 001.1.
 Omkostninger og kurstab ved omprioritering (konvertering) afholdes af  

 byggefonden og fradrages under konto 001.12. Byggefondens indestående i  

 vedkommende afdeling reduceres tilsvarende.
 Tilgang til konto 901 skyldes betalte prioritetsafdrag m.v. eller  

 forhøjelse af kontantvurderingen.
Afgang fra kontoen fremkommer ved belåning af byggefondens indestående i  

 vedkommende afdeling.
Ved nedsættelse af kontantvurderingen eller tilgang til  

 anskaffelsessummen sker der ingen tilbageførsel af byggefondens indestående i  

 afdelingen til afdelingens afskrivningskonto (konto 411), men vedkommende  

 afdeling kan til gengæld ikke bogføre nye prioritetsafdrag m.v. på  

 byggefondskontoen, før afskrivningskontoen for ejendommen er så stor, at den  

 på ny dækker forskellen mellem ejendommens anskaffelsessum og  

 kontantvurderingen, jf. bemærkningerne til konto 411 og 412. Kontante midler,  

 herunder midler frigjort ved hel eller delvis belåning eller salg af  

 afdelingens faste ejendom overføres til dispositionsfonden.
Byggefondens  

 indestående reduceres tilsvarende.
 Konto 902. Andre aktiver.
 Konto 902.1. A- og G-indskud (med indskudsbevis).
De pligtmæssige bidrag, der opkræves efter reglerne i lovens §§ 23 og 24,  

 skal via byggefonden indbetales til Boligselskabernes Landsbyggefond i form  

 af indskud i landsbyggefonden.
Bidragene tilhører selskabets byggefond og  

 ikke de enkelte afdelinger.
 Bidragene konteres som en udgift i afdelingen under konto 113.1-2, jf.  

 bemærkningerne hertil, og indtægtsføres i byggefonden under konto 001.2.
 Indskudsbeviser.
For de til fonden for tiden indtil 31.12.1981 indbetalt A-og G-indskud,  

 som er anvendt til finansiering af nybyggeri, jf. omtalen under konto 902.3,  

 er udstedt indskudsbeviser.
De indbetalte indskud henstår herefter uændrede i  

 balancen.
 Ingen råderet.
 Selskabet kan på ingen måde råde over indbetalte beløb, og disse kan  

 heller ikke gøres til genstand for udlæg eller udpantning, jf. lovens § 27,  

 stk. 1.
 902.2. C-indskud.
Disse indskud vedrører pligtmæssige bidrag ved genudlejningsforhøjelser.  

 Bidragene blev pålignet afdelinger ved genudlejning den 1.1.1971 eller senere  

 af lejligheder eller lokaler, der var ibrugtaget inden udgangen af 1964.  

 Ordningen blev ophævet ved udgangen af marts 1972, jf. lov nr. 85 af  

 29.3.1972 om ændring af lov om boligbyggeri.
Dette indskud i landsbyggefonden  

 vil henstå uændret i balancen for de respektive byggefonde.
 902.3. Trækningsret (egne midler).
Fortrinsret Et boligselskab har efter lovens § 35, stk. 1, fortrinsret til tilskud fra  

 landsbyggefonden på indtil 75 pct. af de indbetalinger, som selskabets  

 byggefond efter den 1.1.1980 har foretaget til landsbyggefonden efter lovens  

 §§ 23 og 24 til finansiering af visse forbedringsarbejder m.v., jf. nedenfor.  

 Tilskud kan ydes til en hvilken som helst af selskabets afdelinger, altså  

 ikke nødvendigvis til den eller de afdelinger, som er pålignet m2-tilskud til  

 selskabets byggefond.
Selskabets ledelse træffer efter forudgående drøftelse  

 med afdelingsbestyrelserne beslutning om, hvilken afdeling tilskuddet skal  

 udbetales til.
Fælles moderniseringsfond/landsdispositionsfond Den del af indbetalingerne efter lovens §§ 23 og 24, som ikke anvendes  

 efter reglerne om boligselskabers fortrinsret, overføres efter lovens § 35,  

 stk 2 og 3, til en fælles moderniseringsfond og en landsdispositionsfond.
Bankkonto for enkelte boligselskaber I forbindelse med administrationen af indbetalingerne i henhold til lovens  

 §§ 23 og 24 har landsbyggefonden oprettet en bankkonto (med særskilt  

 forrentning) for hvert enkelt boligselskab.
På denne konto indsættes indtil  

 75 pct. af selskabets indbetaling til brug ved udbetaling af tilskud efter  

 tilskudsberettigede arbejders afslutning.
Nærmere regler I medfør af lovens § 37, stk. 1, har Boligselskabernes Landsbyggefond  

 fastsat et regulativ af 25.9.1990 med tillæg af 24.5. 1991 om tilskud fra  

 fonden til forbedrings- og opretningsarbejder.
I regulativet er der givet  

 nærmere regler om forvaltning af disse tilskudsmidler.
Tilskuddets størrelse og udbetaling Tilskuddet kan højst udgøre 2/3 af de af landsbyggefonden godkendte  

 rimelige udgifter ved arbejdets udførelse.
Der kan ikke ydes tilskud til  

 arbejder, der er iværksat, inden der er meddelt tilsagn om tilskud.
 Med hensyn til bogføringen af de pligtmæssige bidrag, herunder beløb som  

 overføres til trækningsretskonti, henvises til konteringsskitser, bilagt  

 vejledningen.
22.2.2.2. Passiver Konto 001. Byggefond.
Årets indtægter og udgifter bogføres på denne konto, der erstatter en  

 ordinær resultatopgørelse.
Indtægterne fremgår af de enkelte poster 1-7 og  

 udgifter af posterne 8-14.
Med virkning fra det regnskabsår, der påbegyndes 1.7.1994 eller nærmest  

 herefter skal byggefondens saldo reduceres med likvide midler og udlån af  

 disse, som overføres til dispositionsfonden.
Likvide midler vedrørende de  

 pligtmæssige bidrag (trækningsretten) overføres dog ikke, men forbliver i  

 Byggefonden.
 Der henvises til konteringsskitser vedrørende afdelingernes  

 prioritetsydelser, pligtmæssige bidrag, regulering af ejendommens  

 kontantværdi, renteindtægt af midler fra egen trækningsret samt tilskud til  

 forbedrings- og opretningsarbejder.
Afsnit 23. Afdelingens årsregnskab Ligesom for selskaberne, jf. de generelle bemærkninger i vejledningens  

 afsnit 22, må der ikke i afdelingernes budgetter og regnskaber oprettes andre  

 hovedkontonumre end de i kontoplanen anførte.
Allerede oprettede kontonumre  

 må ikke omdøbes og anvendes til kontering af andre udgifter end de anførte.  

 Det samme gælder for allerede oprettede underkontonumre.
 Byggefonden, der udgør en selvstændig afdeling, aflægger regnskab efter  

 særlige bestemmelser jf. vejledningens afsnit 22.
23.1.1. Udgifter Nettokapitaludgifter Udgifterne skal specificeres i faste noter . Der henvises i øvrigt  

 til konteringsskitserne.
Konto 101. Henlæggelser svarende til prioritetsafdrag.  

 Prioritetsrenter Periodisering Den almindelige regnskabsmæssige opgørelsesmåde, hvorefter der uanset  

 betalingstidspunktet skal medtages udgifter og indtægter vedrørende det år,  

 som regnskabet omfatter, gælder også som hovedregel for prioritetsydelser.
Hvis afdelingen imidlertid i regnskabsåret 1993 (1993/94) har udnyttet den  

 hidtil gældende adgang til at undlade periodisering af prioritetsydelserne,  

 kan denne fremgangsmåde dog fortsat benyttes ved kontering af  

 prioritetsydelser.
I de pågældende afdelingers regnskaber kan  

 prioritetsydelser (afdrag, renter og reservefondsbidrag), der delvis vedrører  

 et andet regnskabsår, således medtages i det regnskabsår, de forfalder.  

 Adgangen hertil bortfalder ved udamortisering af de pågældende lån, dog  

 senest ved udgangen af år 2009.
 Afdelinger, som i regnskabsåret 1993 (1993/94) har fulgt den normale  

 praksis og altså har periodiseret prioritetsydelserne, kan ikke benytte  

 overgangsordningen.
 Afdelinger med rentesikrede nominallån kan i henhold til  

 boligbyggerilovens § 56a påbydes at foretage en konvertering af disse lån.  

 Der tilsigtes ikke i den forbindelse nogen ændring af den hidtidige kontering  

 af prioritetsydelserne.
 Hvis afdelingen hidtil har undladt periodisering af det konverterede lån,  

 kan denne praksis derfor under de oven for angivne betingelser fortsættes for  

 det afløsende lån.
 Hvis konverteringen og en hermed forbundet omlægning fra 2 til 4 terminer  

 medfører, at der i konverteringsåret forfalder 5 terminer, kan den  

 overskydende termin (maksimalt svarende til halvdelen af den oprindelige  

 halvårsydelse før konvertering) overføres til efterfølgende regnskabsår.  

 Overførselsretten kan for det pågældende lån opretholdes, indtil lånet er  

 udamortiseret, dog senest til udløbet af år 2009.
 Ved betaling af prioritetsydelser nedskrives konto 408 (oprindelig  

 prioritetsgæld) med den del af ydelsen, der er afdrag.
 Forfaldne prioritetsydelser udgiftsføres på konto 101, selv om de ikke er  

 betalt, men i så fald opføres ydelserne samtidig i balancen som en  

 kortfristet gæld under konto 420 (forfaldne, ikke betalte prioritetsydelser),  

 jf. i øvrigt spørgeskemaets pkt. 17 (»Er terminsydelser betalt for  

 sent?»).
 Prioritetsydelser, der vedrører byggeperioden indtil ejendommens  

 skæringsdato, men som forfalder efter dette tidspunkt, konteres dog altid på  

 byggeregnskabet.
Nominallån.
Indekslån Uanset om afdelingen er prioriteret med nominallån eller indekslån  

 omfatter kontoen henlæggelser til prioritetsafdrag (kt. 101.1.) og  

 prioritetsrenter (kt. 101.2.).
 I modsætning til tidligere skal der således også for afdelinger,  

 prioriteret med indekslån, ske bogføring af prioritetsrenter - uanset at  

 disse dækkes af statens/kommunens rentebidrag/ydelsesstøtte ved direkte  

 udbetaling fra Kongeriget Danmarks Hypotekbank og Finansforvaltning til det  

 pågældende långivende realkreditinstitut.
Morarenter Morarenter konteres under konto 131.2.
Afskrivningskonto for ejendommen/byggefondsindestående I takt med, at prioritetsafdrag indbetales til den pågældende kreditor  

 (realkreditinstitutter m.v.) - og konto 408 (oprindelig prioritetsgæld)  

 nedskrives tilsvarende - sker der en tilgang til konto 411 (afskrivningskonto  

 for ejendommen) og/eller konto 412 (byggefondsindestående) på afdelingens  

 balanceopgørelse, jf. bemærkningerne til disse konti.
Reguleringskonto vedr. budgetterede prioritetsydelser Der henvises til bemærkningerne til konto 425.2.
Udamortiserede lån Der henvises til konto 105.1 (ydelser vedr. afviklede prioriteter eller  

 omprioritering).
Konto 102. Rentesikring Eventuel rentesikring fratrækkes bruttokapitaludgifterne (konto 101).  

 Regulering af rentesikring for tidligere år konteres som ekstraordinær  

 udgift/indtægt under konto 134/206.
Konto 103. Kreditforeningsoverskud anvendt til nedskrivning af  

 prioritetsgæld Når en ejendom prioriteres med realkreditlån, indbetales samtidig et  

 indskud til realkreditinstituttets reservefond.
Når reservefonden når op over  

 en vis størrelse, vil det overskydende beløb efter det enkelte instituts  

 vedtægtsbestemmelser i visse tilfælde, specielt ved ældre lån, kunne anvendes  

 til nedbringelse af medlemmernes gæld.
Der tilflyder altså ikke derved  

 afdelingen kontante midler, men beløbet betragtes som et ekstraordinært  

 afdrag på lånet.
Beløbet fratrækkes bruttokapitaludgifterne (konto 101), idet  

 det er indeholdt i konto 101. Konto 408 (oprindelig prioritetsgæld) nedsættes  

 tilsvarende.
Konto 104. Afdragsbidrag/ydelsesstøtte fra stat/kommune I modsætning til tidligere skal der for afdelinger, finansieret med  

 indekslån, ske bogføring af såvel afdragsbidrag som rentebidrag og  

 ydelsesstøtte.
Eventuelt afdrags- og rentebidrag/ydelsesstøtte fra  

 stat/kommune fratrækkes bruttokapitaludgifterne (konto 101).
 Udbetalt afdragsbidrag konteres på kt. 104.1., mens udbetalt rentebidrag  

 og ydelsesstøtte konteres på henholdsvis kt. 104.2 (rentebidrag) og kt. 104.3  

 (ydelsesstøtte).
Konto 105.1. Ydelser vedrørende afviklede prioriteter eller  

 omprioritering Der henvises til vejledningens afsnit 10 om dispositionsfonden.
Offentlige og andre faste udgifter Denne gruppe omfatter udgifter, der er fastsat af offentlig myndighed ved  

 særlig lovgivning m.v., og som i lighed med nettokapitaludgifterne og visse  

 ekstraordinære udgifter er unddraget beboernes direkte indflydelse.
Konto 107. Vandafgift På kontoen bogføres alle udgifter til leverance af vand, herunder  

 vandafledningsafgift.
Hvis en del af den samlede vandafgift er direkte  

 forbrugsafhængig, skal den samlede afgifts fordeling på faste og variable  

 udgifter specificeres i en note.
 Bestyrelsen kan beslutte at inddrage kontoen i beregningsgrundlaget for  

 udgifter, der er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45, stk. 3 og vejledningens  

 bemærkninger om ordningen.
 Konto 108. Kloakbidrag, vejafgift.
På kontoen bogføres vedtægtsmæssige bidrag vedrørende kloakanlæg, afgifter  

 vedrørende vejanlæg og lignende, som har karakter af »en-gangs  

 bidrag« til anlægs etablering.
Selv om kommunale vandafledningsafgifter  

 kan indeholde sådanne bidrag til etablering af f.eks. rensningsanlæg, skal  

 disse afgifter konteres på konto 107 (vandafgifter).
 Udgifter til fællesantenneanlæg må ikke konteres på konto 108. For  

 kontering af den del af fællesantenneudgifterne, der indtil 1.1. 1998 kan  

 indgå i afdelingens driftsbudget og -regnskab, henvises til konto 119  

 (diverse udgifter).
Konto 109. Renovation På kontoen bogføres udgifter til renovation, herunder evt. særlige  

 forbrændingsafgifter el.lign., der er knyttet til bortskaffelse af affald.
 Bestyrelsen kan beslutte at inddrage kontoen i beregningsgrundlaget for  

 udgifter, der er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45, stk. 3 og vejledningens  

 bemærkninger om ordningen.
Konto 110. Forsikringer Her optages udgifter til forsikring af enhver art (således også  

 forsikringer, som opkræves sammen med ejendomsskatterne), samt  

 abonnementsafgift til redningskorps og lignende.
 Dog skal udgifter til funktionærers og medhjælperes pligtige forsikring  

 mod ulykkestilfælde under arbejdet, konteres som personaleudgifter under  

 konto 114 og eventuelt konto 115/116 på afdelingsregnskabet.
 Ejendommen skal holdes forsikret i et bygningsbrandforsikringsselskab, der  

 har finanstilsynets tilladelse til at drive forsikringsvirksomhed, jf. lovens  

 § 59. Forsikringssummen skal være så stor, at den i tilfælde af totalskade  

 dækker genopførelsesudgiften (fuld- og nyværdiforsikring).
 Der bør normalt tegnes almindelig grundejerforsikring.
 Bestyrelsen kan beslutte at inddrage kontoen i beregningsgrundlaget for  

 udgifter, der er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45, stk 3 og vejledningens bemærkninger  

 om ordningen.
Konto 111. Afdelingens energiforbrug 111.1. El og varme til fællesarealer.
Hvis afdelingens samlede brændselsudgift omfatter udgifter til opvarmning  

 af fællesarealer, skal afdelingens andel posteres på konto 111.1, mens  

 beboernes andel posteres i særskilt varmeregnskab.
Kontoen er omfattet af en  

 særlig bestemmelse vedrørende den årlige stigningstakt, jf. bekendtgørelsens  

 § 45 og vejledningens bemærkninger om ordningen.
111.2. »Øvrige udgifter« ved kollektiv varmeforsyning Bortset fra særlige varslingsregler gælder lejelovens regler om  

 varmebetalingen ligeledes for almennyttige boligselskaber.
Der henvises til  

 lejelovens kap.
VII (lovbekendtgørelse nr. 375 af 11.7.1984), cirkulære af  

 4.12.1979 om lejeloven og - specielt - cirkulære af 6.5.1982 om ændringer i  

 lejeloven.
Som hovedregel må der i varme- og varmtvandsregnskabet (varmeregnskabet)  

 kun medtages udgiften til brændselsforbruget i varmeperioden, medens de  

 øvrige udgifter (varmemesterløn, reparation af varmeanlæg, administration af  

 varmeregnskab m.v.) indgår i resultatopgørelsen under de respektive  

 driftskonti.
For så vidt angår det uafsluttede varmeregnskab henvises til  

 kontiene 305.3 (jf. specielt bemærkningerne hertil) og 419, og for så vidt  

 angår det afsluttede varmeregnskab til kontiene 305.5 og 425.3.
 Det følger af lejelovens regler, at boligselskabet ikke frit kan foretage  

 fordeling af de samlede udgifter i forbindelse med leverance fra et  

 kollektivt varmeforsyningsanlæg (fjernvarme-, gas- eller elektricitetsværk,  

 naturgasforsyningsanlæg m.v.) i en andel, der vedrører selve  

 brændselsforbruget, og en andel, der vedrører de »øvrige udgifter«.
 Hvis det kollektive varmeforsyningsanlæg ikke selv har foretaget en  

 opdeling af udgiften, skal hele udgiften efter lejelovens § 36, stk. 2  

 holdes uden for driftsregnskabet og posteres på varmeregnskabet.
 Hvis varmeforsyningsanlægget har foretaget en opdeling, skal denne  

 opdeling følges, således at kun brændselsudgiften posteres på  

 varmeregnskabet, mens den andel, der vedrører de »øvrige udgifter«,  

 skal posteres på driftsregnskabet under konto 111.2.
Som grundlag for budgettering vil man kunne anvende en skriftlig  

 bekræftelse fra værket, baseret på en opdeling af værkets budgetterede  

 udgifter til henholdsvis brændselsudgift og øvrige udgifter.
Det er dog en  

 forudsætning, at værket også efter regnskabsårets udløb skriftligt over for  

 boligselskabet angiver en fordeling i forbindelse med den endelige afregning  

 på grundlag af de faktiske tal. (Dette kan i øvrigt være relevant ved  

 kommunens beregning af individuel boligstøtte til den enkelte boligtager).
 111.3. Fyringskontrol m.v.
Udgifter til fyringskontrol vedrørende afdelingens eget anlæg  

 (varmekonsulenttjeneste), målerpasning m.v. (aflæsning og udarbejdelse af  

 varmeregnskab) posteres på denne konto.
Administration af varmeregnskabet  

 henhører under konto 112.
 Kontoen er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45 og vejledningens bemærkninger om  

 ordningen.
Konto 112. Bidrag til selskabet 112.1. Administrationsbidrag Ud over udgifter i forbindelse med den almindelige driftsadministration,  

 herunder administration af varmeregnskab, dækker de samlede  

 administrationsbidrag også bestyrelsesudgifter, udgifter til  

 forretningsførelse og revisionsudgifter.
De bidrag, som afdelingen skal yde  

 til dækning af driftens administrationsudgifter, opføres under denne konto.  

 Hvis selskabet har benyttet adgangen til at opdele og evt. differentiere  

 administrationsbidraget, jf. vejledningens bemærkninger til selskabets konto  

 601.1, skal afdelingens udgifter til administrationsbidrag specificeres i en  

 note, der angiver afdelingens grundydelse (evt. opdelt i afdelingsbidrag og  

 lejemålsenhedsbidrag) og evt. tillægsydelser.
 Administrationsudgifter i forbindelse med eventuelle lokalkontorer i  

 afdelingen udgiftsføres i selskabet.
 Der henvises til bemærkningerne til konto 601 (administrationsbidrag)  

 under selskabsregnskabet.
 Kontoen er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45 og vejledningens bemærkninger om  

 ordningen.
112.2. Dispositionsfond Der henvises til bemærkningerne til konto 803 (dispositionsfonden) under  

 selskabsregnskabet, samt til vejledningens afsnit 10.
Konto 113. Afdelingens pligtmæssige bidrag til byggefonden Ældre afdelinger betaler løbende pligtmæssige bidrag til selskabets  

 byggefond, hvorfra beløbene overføres til Boligselskabernes Landsbyggefond i  

 form af indskud, jf. nærmere lovens §§ 23, 24, 26 og 27, vejledningens  

 bemærkninger til konto 903.1 samt konteringsskitserne.
 Ved ibrugtagelse forstås nedenfor skæringsdagen for et byggeris overgang  

 fra anlæg til drift.
 Det bemærkes, at beregningen af en sammenlagt afdelings pligtmæssige  

 bidrag sker med udgangspunkt i de enkelte (sammenlagte) byggeafsnits  

 ibrugtagelsesår.
 For overtagne ejendomme anvendes overtagelsesåret som afdelingens  

 ibrugtagelsesår.
113.1. A-indskud Afdelinger, der er taget i brug før 1/1 1963, skal efter lovens § 23 yde  

 årlige bidrag (A-indskud) med et beløb fastsat som 70 pct. af forskellen  

 mellem den ved lejevurderingen i 1967 fastsatte lejeværdi af afdelingernes  

 lejemål og boligafgiften for disse pr. 1.4.1967  

 (<normaliserings/vurderingsforhøjelser>). Beløbet reguleres ikke.
 Der henvises til bemærkningerne til konto 903 på byggefondsregnskabet samt  

 til vejledningens afsnit 22 om byggefonden.
113.2. G-indskud Ud over eventuelle A-indskud skal afdelinger, der er taget i brug før  

 1.1.1970, efter lovens § 24 yde årlige bidrag (G-indskud). Det samlede  

 bidrags størrelse beregnes med udgangspunkt i afdelingens boligareal.
Pr. m2  

 boligareal skal ydes nedenstående beløb:
 G-indskud pr. (m2) boligareal (1990-niveau).
 De anførte G-indskud reguleres på basis af den konstaterede udvikling  

 i reguleringsindekset for boligbyggeri med udgangspunkt i indekset pr.  

 1.7.1989 (114 med 1.1.1987=100).
 Boligselskabernes Landsbyggefond kan i henhold til lovens § 24, stk. 3  

 beslutte at opkræve bidrag fra afdelinger, der er ibrugtaget efter  

 31.12.1969, og som har fået tilsagn om offentlig støtte før 1.7.1986.
Boligselskabernes Landsbyggefond kan efter lovens § 24, stk. 4 bevilge  

 fritagelse for indbetaling af den del af bidraget, der overstiger 12,30 kr.  

 pr. (m2), svarende til bidraget i 1982, til afdelinger, - der i de seneste 3 år har modtaget driftsstøtte fra fonden, eller - som modtager statslige eller kommunale tilskud til nedbringelse af  

 huslejen.
Variable udgifter Konto 114. Renholdelse Udgiften skal specificeres i note.
Noten kan eksempelvis opdeles i  

 udgifter til gårdmand/ejendomsfunktionær, trappevask og skorstensfejning.  

 (Løn til inspektør der alene varetager ledelse og inspektionsmæssige opgaver,  

 konteres under selskabets driftsudgifter, konto 502).
 Hvis en ejendomsfunktionærs arbejde vedrører både renholdelse og  

 vedligeholdelse, foretages en skønsmæssig fordeling af vederlaget på disse  

 konti, jf. konto 115 (almindelig vedligeholdelse) eller eventuelt konto 116  

 (planlagt og periodisk vedligeholdelse og fornyelser). Værdien af en hel  

 eller delvis fribolig posteres på samme måde som det kontante vederlag.
 Vederlag til varmemester må ikke påføres varmeregnskabet, jf. lejelovens §  

 36, stk. 2.
 Udgifter til renovation konteres under konto 109.
 Kontoen er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45 og vejledningens bemærkninger om  

 ordningen.
Konto 115. Almindelig vedligeholdelse På konto 115 føres såvel udgiften til almindelige vedligeholdelsesarbejder  

 på bygninger, installationer og andre anlæg som udgiften til den del af de  

 almindelige vedligeholdelsesarbejder i lejlighederne, som afdelingen efter  

 lovens § 10, stk. 1 og 2 og efter det foreliggende vedligeholdelsesreglement  

 er pålagt, jf. bemærkningerne under konto 121.
 Afdelingens andel af udgiften til normal istandsættelse eller til betaling  

 af et normalistandsættelsesbeløb (NI-beløb) ved fraflytning (A-ordningen, jf.  

 lovens § 10a) og af udgiften til den enkelte lejligheds løbende indvendige  

 vedligeholdelse og eventuelle istandsættelse ved fraflytning (B-ordningen,  

 jf. lovens § 10 b) føres på konto 117.
Der henlægges ikke midler til dækning af almindelig vedligeholdelse,  

 hvorfor udgifterne hertil må afholdes som driftsudgifter under hensyntagen  

 til det i budgettet afsatte beløb.
Det bør ved løbende budgetkontrol sikres,  

 at der ikke iværksættes arbejder, som vil medføre en overskridelse af den  

 samlede budgetterede udgift.
Ved budgetlægningen afsættes et beløb, som skal være realistisk set på  

 baggrund af tidligere års erfaringer.
For at sikre et rimeligt grundlag for  

 den fornødne budgetkontrol og erfaringsopsamling, bør der i den daglige  

 bogføring ske en opdeling af vedligeholdelsesydelserne med en passende  

 specifikationsgrad under nedenstående hovedgrupper.
En sådan opdeling kan  

 foretages som vist i det eksempel, der er optaget som bilag til vejledningen.
 Den i regnskabsåret faktisk afholdte udgift skal specificeres i  

note med en opdeling i følgende bygningsdelsgrupper:
115.2 (29) PRIMÆRE BYGNINGSDELE Ydervægge, indervægge, altaner,  

 tagkonstruktion 115.3 (39) KOMPLETTERENDE BYGNINGSDELE Vinduer, døre, brystninger,  

 rækværker 115.4 (49) OVERFLADER, BELÆGNING OG BEKLÆDNING Vægge, gulve, lofter, tag 115.5 (59) VVS-ANLÆG Afløb, sanitet, vand, varme, ventilation 115.6 (69) EL-ANLÆG Kraft, belysning, kommunikation, elevatorer 115.7 (79) INVENTAR OG UDSTYR Køkken- og skabselementer, hårde hvidevarer 115.8 (89) ØVRIGE BYGNINGSDELE OG ANLÆG Småbygninger, hegn, belægninger,  

 installationer og udstyr i terræn, maskiner, beplantning 115.9 (99) DIVERSE Det bemærkes, at konto nr. 115.1 af systematiske grunde ikke anvendes.
 Det mulige indhold af bygningsdele og -komponenter i de angivne  

 hovedgrupper fremgår af bilaget til vejledningen.
 Opdelingen i bygningsdelsgrupper, er baseret på SfB-systemet (System for  

 Bygnadsregistrering), et internationalt anerkendt system, som efterhånden er  

 indarbejdet hos de fleste teknikere, producenter og leverandører.
 Ved brugen af SfB-systemet opnås et entydigt indhold af ydelser i de  

 enkelte grupper, hvorved der kan uddrages økonomiske erfaringer både til brug  

 ved den fortsatte drift og ved programmeringen af fremtidens byggeri.
 Kontoen er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45 og vejledningens bemærkninger om  

 ordningen.
Konto 116. Planlagt og periodisk vedligeholdelse og fornyelser På konto 116 føres de faktisk afholdte udgifter til planlagt og periodisk  

 vedligeholdelse og fornyelser eller til hovedistandsættelse/fornyelse af  

 tekniske installationer.
Da udgifterne bør kunne afholdes af tidligere henlæggelser, jf. konto 401,  

 vil saldoen normalt være 0. En eventuel negativ saldo kan ikke overføres via  

 en negativ henlæggelseskonto på balancen, men må udgiftsføres og afvikles  

 efter reglerne om underskud.
Forbrug af midler henlagt samme år kan ikke  

 finde sted.
 Den i regnskabsåret faktisk afholdte udgift skal specificeres i  

note, som opdeles i de under konto 115 angivne hovedgrupper, uanset  

 hvilken af de under konto 120 angivne henlæggelsesformer, der anvendes.
 Selv om resultatopgørelsen ikke direkte påvirkes af udgifter afholdt under  

 konto 116, skal det som en del af det godkendte driftsbudget fremgå, i  

 hvilket omfang og til hvilke aktiviteter der vil skulle ske frigørelse af de  

 henlagte midler, idet dette bl.a. sikrer en forsvarlig  

 vedligeholdelsesstandard og muliggør en økonomisk styring.
 Der henvises i øvrigt til bemærkningerne til konto 120 samt til  

 definitionerne i vejledningens afsnit 13.
 Kontoen er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45 og vejledningens bemærkninger om  

 ordningen.
Konto 117. Istandsættelse ved fraflytning m.v. (A/B-ordning) Reglerne om indvendig vedligeholdelse i boperioden og for istandsættelse  

 ved fraflytning findes i lovens §§ 10-10 c og i Boligstyrelsens  

 bekendtgørelse nr. 433 af 22.6.1987.
 Ved A-ordningen udgiftsføres de faktisk afholdte udgifter til  

 istandsættelse ved fraflytning på denne konto, jf. bemærkningerne til konto  

 121.
 Ved B-ordningen udgiftsføres de faktisk afholdte udgifter til indvendig  

 vedligeholdelse i boperioden og til eventuel istandsættelse ved fraflytning  

 på denne konto, jf. bemærkningerne til konto 122.
Udgifterne bør kunne afholdes af henlæggelserne, jf. kontiene 402-404,  

 herunder om fornødent årets henlæggelser, idet disse henlæggelser i  

 modsætning til de øvrige ikke tilstræber en konsoliderende, men derimod en  

 udjævnende virkning for afdelingens drift.
Saldoen vil derfor normalt være 0.  

 En eventuel negativ saldo kan ikke overføres via en negativ henlæggelseskonto  

 på balancen, men må udgiftsføres og afvikles efter reglerne om underskud.
 Det bemærkes, at der ikke kan anvendes midler fra den enkelte lejligheds  

 vedligeholdelseskonto, når lejeaftalen er opsagt, selv om lejeren fortsat bor  

 i lejligheden.
 For så vidt angår kommunegarantien i forbindelse med den kommunale  

 anvisningsret henvises til Bygge- og Boligstyrelsens vejledning af oktober  

 1993 om udlejning af almennyttige boligselskabers boliger, afsnit 6.
 Konto 118. Særlige aktiviteter.
 Udgifter og indtægter i forbindelse med fællesfaciliteters drift skal  

 altid - i modsætning til tidligere - bogføres opdelt på kontiene 118 og 203.
 Udgifter og indtægter skal specificeres i en fast note til kt. 118/203. Af  

 noten skal endvidere fremgå fællesfaciliteternes nettodriftsresultat.
Kontoen er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45 og vejledningens bemærkninger om  

 ordningen.
I henhold til bekendtgørelsens § 45, stk. 1, nr. 6 medregnes kun  

 den del af afdelingens udgifter til fællesfaciliteters drift (konto 118), der  

 overstiger indtægterne fra fællesvaskeri (konto 203.2), fællesfaciliteter  

 (konto 203.3) samt fra møde- og selskabslokaler (konto 203.4). Det bemærkes,  

 at afdelingen i tilfælde af, at den har en nettoindtægt på drift af  

 fællesfaciliteter, ikke kan medregne en negativ udgift i  

 stigningsberegningen.
Konto 119. Diverse udgifter Udgiften skal specificeres i note.
 Her udgiftsføres eksempelvis kontingent til Boligselskabernes  

 Landsforening, udgifter i forbindelse med afholdelse af beboermøder,  

 afdelingsbestyrelsens rådighedsbeløb samt udgifter til deltagelse i kurser  

 m.v.
Indtil 1.1.1998 konteres endvidere de fællesantenneudgifter, der i henhold  

 til kap.
VIIA i lov om leje og § 8 i lov nr. 380 af 20.5.1992 ikke indgår i  

 særskilt fællesantenneregnskab, på konto 119.
 Hvad angår det uafsluttede fællesantenneregnskab henvises til kontiene  

 305.3 og 419 (uafsluttede forbrugsregnskaber), og for så vidt angår det  

 afsluttede fællesantenneregnskab til kontiene 305.5 og 425.3.
 Udbetaling af beskedne rådighedsbeløb til afdelingsbestyrelsen kan af  

 omkostningsmæssige årsager ske uden revisionsmæssig budgetkontrol fra  

 selskabets side, hvis beløbet anvendes til småudgifter i  

 afdelingsbestyrelsens virksomhed.
Afdelingsbestyrelsen må i så fald selv påtage sig at udarbejde et regnskab  

 over rådighedsbeløbet, som skal forelægges afdelingsmødet.
Afdelingsmødet må  

 anses for berettiget til at vælge kritiske revisorer til gennemgang af  

 regnskabet for rådighedsbeløbet.
Store beløb, som anvendes i forbindelse med  

 afdelingsbestyrelsens virksomhed og aktiviteter i afdelingen, skal indgå i  

 selskabets bogføring på grundlag af originalbilag og er undergivet sædvanlig  

 kontrol af selskabets revision.
 For at undgå for hyppige reguleringer af boligafgiften, kan budgetteres  

 med et beløb til uforudsete udgiftsstigninger på højst 2-3 pct. af de  

 samlede, budgetterede, ordinære udgifter, forudsat at bekendtgørelsens § 45  

 overholdes.
 Efter lovens § 15, stk. 14, tillægges der ikke afdelingsbestyrelsen  

 vederlag for dens virksomhed.
Efter en konkret vurdering kan der gives hel eller delvis  

 erstatning for et afdelingsbestyrelsesmedlems tabte arbejdsfortjeneste som  

 følge af deltagelse i relevante kurser, konferencer m.v. inden for normal  

 arbejdstid.
Der bør i givet fald fastsættes et maksimum for dækningen.
Der  

 kan derimod ikke ydes erstatning for deltagelse i afdelingsbestyrelsens  

 normale møder m.v., der forudsættes afholdt uden for normal arbejdstid.
Som  

 vejledende udgangspunkt kan herved henvises til bestemmelserne om dækning af  

 kommunalbestyrelsesmedlemmers tabte arbejdsfortjeneste, jf. lov om  

 kommunernes styrelse (lovbekendtgørelse nr. 526 af 22.6.1993) og  

 Indenrigsministeriets bekendtgørelse nr. 427 af 26.9.1985 om diæter for  

 varetagelse af kommunale hverv.
 Udbetaling, herunder indeholdelse af kildeskat, foretages ved selskabets  

 foranstaltning.
 Kontoen er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45 og vejledningens bemærkninger om  

 ordningen.
Henlæggelser Konto 120. Planlagt og periodisk vedligeholdelse og fornyelser eller  

 hovedistandsættelse/fornyelse af tekniske installationer.
 Det er i lovens § 12, stk. 4, jf. bekendtgørelsens § 41, stk.1, fastsat,  

 at der årligt skal foretages passende henlæggelser til fornyelse af tekniske  

 installationer og til hovedistandsættelse.
Hensigten med henlæggelserne er at sikre størst mulig udjævning af  

 udgiften til større vedligeholdelsesarbejder og fornyelser, således at disse  

 kan gennemføres på det teknisk/økonomisk mest hensigtsmæssige tidspunkt, og  

 at der samtidig sikres en jævn lejeudvikling.
Man skal ligeledes være  

 opmærksom på, at også allerede foretagne forbedringer m.v. skal vedligeholdes  

 og fornyes.
Henlæggelserne kan ske enten på en  samlet henlæggelseskonto,  jf.  

 bekendtgørelsens § 41, stk. 2, eller på opdelte konti  for  

 hovedistandsættelse og for fornyelse af de enkelte tekniske installationer.  

 Henlæggelserne skal fastsættes på baggrund af en vedligeholdelses- og  

 fornyelsesplan, der mindst omfatter de kommende 10 år.
Beløbsstørrelsen  

 fastsættes efter en vurdering af bygningsdelenes og installationernes  

 anskaffelsespris på tidspunktet for genanskaffelsen.
 Afdelingerne har siden 1987 haft pligt til at vedligeholde og forny  

 tekniske installationer i boligerne, jf. lovens § 10, stk. 2. Der henlægges  

 hertil på konto 120, mens de faktisk afholdte udgifter til vedligeholdelse og  

 fornyelse af de tekniske installationer konteres på kontiene 115 og 116.
Efter Boligstyrelsens bekendtgørelse nr. 433 af 22.6.1987, § 9, kan  

 afdelingen overtage visse vedligeholdelsesarbejder til udførelse som  

 turnusarbejder.
Det kan f.eks. være indvendig maling af vinduer og træværk.  

 Har afdelingen påtaget sig disse arbejder, skal der også henlægges hertil på  

 konto 120. Afdelingens udgifter til turnusarbejder bogføres under konto 115  

 og/eller 116.
 De henlagte beløb overføres i alle tilfælde samlet fra konto 120 til  

 balancen under konto 401.
Konto 120 påvirkes ikke af, at der i årets løb afholdes udgifter til  

 hovedistandsættelse og fornyelser.
Disse beløb udgiftsføres under konto 116,  

 jf. bemærkningerne hertil.
 Revisor skal efter revisionsinstruksen påse, at henlæggelser til  

 vedligeholdelse og fornyelse afsættes i overensstemmelse med reglerne herom.
 Kontoen er omfattet af en særlig bestemmelse vedrørende den årlige  

 stigningstakt, jf. bekendtgørelsens § 45 og vejledningens bemærkninger om  

 ordningen.
Konto 121. Istandsættelse ved fraflytning.
A-ordning Istandsættelse ved fraflytning påhviler boligtager og/eller  

 afdelingen Henlæggelser til kontoen baseres på en vurdering af  

 istandsættelsesudgiften for de enkelte lejlighedstyper, på den forventede  

 fraflytningsfrekvens samt på boligtagernes forventede boanciennitet ved  

 fraflytningen.
Efter en drøftelse med afdelingsbestyrelsen fastsættes beløbet af  

 boligselskabets ledelse til et årligt beløb pr. m2 bruttoetageareal.
Beløbet  

 skal fremgå af regnskabet,  eventuelt i noteform.
 De beløb, der er henlagt i regnskabsåret, udgiftsføres under denne konto  

 (konto 121) til overførsel til balancen under konto 402.
Har afdelingen A-ordning med NI-beløb, konteres henlæggelserne til  

 afdelingens del af NI-beløbene også på konto 121. Der henvises til  

 bekendtgørelsens § 42, stk. 1, nr. 1 De faktisk afholdte udgifter i regnskabsåret til istandsættelse ved  

 fraflytning konteres under konto 117.1.
 For så vidt angår den øvrige vedligeholdelse og fornyelse, der påhviler  

 afdelingen, henvises til bemærkningerne til kontiene 115, 116 og 120.
 Vejledningens afsnit 12 berører bl.a. problemer ved overgang til  

 A-ordningen.
Konto 122. Istandsættelse ved fraflytning.
B-ordning 122.1. Fælleskonto Istandsættelse ved fraflytning påhviler afdelingen.
 Til dækning af afdelingens eventuelle udgifter til lejlighedernes  

 istandsættelse ved fraflytning foretages efter bekendtgørelsens § 42, stk. 1,  

 nr. 3, årlige henlæggelser  (fælleskontoen).
 Fælleskontoen kan om fornødent anvendes til <opfriskning> af en  

 lejlighed ved brugerskifte.
 Efter en drøftelse med afdelingsbestyrelsen fastsættes beløbet af  

 selskabets ledelse til et årligt beløb pr. m2 bruttoetageareal.
 Beløbet skal fremgå af regnskabet, eventuelt i noteform.
 De beløb, der er henlagt i regnskabsåret, udgiftsføres under denne konto  

 (konto 122.1) til overførsel til balancen under konto 403.
 De faktiske afholdte udgifter i regnskabsåret til istandsættelse ved  

 fraflytning m.v. konteres under konto 117.1.
122.2. Indvendig vedligeholdelse Indvendig vedligeholdelse påhviler afdelingen.
 De nødvendige midler til indvendig vedligeholdelse tilvejebringes ved  

 boligtagerens indbetaling via lejen af et beløb til en vedligeholdelseskonto  

 for hver enkelt lejlighed, jf. bekendtgørelsens § 42, stk. 1, nr. 2.
 Efter en drøftelse med afdelingsbestyrelsen fastsættes beløbet af  

 selskabets ledelse til et årligt beløb pr. m2 bruttoetageareal.
 Beløbet skal fremgå af regnskabet,  eventuelt i noteform.
 De beløb, der er henlagt i regnskabsåret, udgiftsføres under denne konto  

 (konto 122.2) til overførsel til balancen under konto 404.
 De faktisk afholdte udgifter i regnskabsåret til indvendig vedligeholdelse  

 konteres under konto 117.1.
 Afdelingen kan overtage visse arbejder som turnusarbejder, jf.  

 bemærkningerne til konto 120.
Konto 123. Tab ved lejeledighed og fraflytninger Hvis der skønnes at være risiko for lejeledighed, skal der i det omfang,  

 hensynet til den fortsatte udlejning tillader det, afsættes et vist beløb til  

 imødegåelse af denne risiko, jf. bekendtgørelsens § 42, stk. 1, nr. 4.  

 Afgørelsen af behovet herfor må bero på en vurdering af de konkrete forhold,  

 herunder f.eks. også om der er garager og butikker, hvor der kan være særlig  

 risiko for ledighed.
 Skønnes der at være risiko for tab ved fraflytninger, eksempelvis i  

 forbindelse med manglende betaling af skyldig leje og af udgifter til  

 istandsættelse ved fraflytning, som påhviler den fraflyttede boligtager, skal  

 der ligeledes foretages passende henlæggelser hertil.
 De beløb, der henlægges, overføres til balancen under konto 405.
 De faktisk afholdte udgifter i regnskabsåret i forbindelse med tab ved  

 lejeledighed og fraflytninger konteres som ekstraordinære udgifter under  

 konto 129.1 og 130.1, idet foretagne henlæggelser fratrækkes.
 Der henvises til spørgeskemaets pkt. 15, litra e og f (<Skønnes der at  

 kunne være risiko for tab og/eller likviditetsproblemer som følge af:
e. udestående fordringer, herunder udlån til selskabet, fordringer på  

 fraflyttede lejere eller andre debitorer, f. andre forhold?»).
 Revisor skal efter revisionsinstruksen påse, at der i fornødent omfang er  

 foretaget henlæggelser til tab ved fraflytning og fraflytningsordninger samt  

 andre forudseelige risici.
Konto 124. Andre henlæggelser De beløb, der henlægges, overføres til balancen til konto 406.
Hvis det oprindelige beboerindskud med tillæg af eventuelle senere  

 forhøjelser væsentligt overstiger indskuddet for lejligheder af tilsvarende  

 kvalitet, udstyr m.v. i nyt byggeri, kan boligselskabet ved genudlejning af  

 lejligheden nedsætte indskuddet.
Sådan nedsættelse kan ske i det omfang, det  

 skønnes nødvendigt for at imødegå udlejningsvanskeligheder.
De nødvendige  

 midler til nedsættelse af beboerindskuddet kan bl.a. tilvejebringes af de  

 enkelte afdelinger ved årlige henlæggelser på driftsbudgettet, jf. lovens §  

 11, stk. 4, og bekendtgørelsens § 13, stk. 2. Sådanne henlæggelser  

 udgiftsføres under konto 124.
 Der kan ikke foretages henlæggelser til fremtidige moderniserings- eller  

 forbedringsarbejder, jf. bekendtgørelsens § 43, stk.2.
 Udgiften skal specificeres i note.
Ekstraordinære udgifter Konto 125. Ydelse vedr. lån til forbedringsarbejder m.v.
 Der henvises til bemærkningerne til kontiene 101-103.
 Restgælden fremgår af balancen under konto 413.1. Der henvises i øvrigt  

 til aktivposten, konto 303.1.
 Konto 126. Afskrivning på forbedringsarbejder m.v.
 Den del af udgifterne til fælles forbedringsarbejder, der ikke finansieres  

 ved ekstern låneoptagelse, afskrives som underfinansiering på konto 126.1.
 Konto 126.2. Afskrivning på udbetalte godtgørelser for fraflyttet  

 lejers forbedringer.
Når der i forbindelse med fraflytning af en lejer, hvor til der i henhold  

 til lovens § 10 e er udbetalt kontant godtgørelse for forbedringer af  

 lejligheden, opskrives konto 303.4 med det udbetalte beløb.
Det ved arbejdets  

 afslutning godkendte godtgørelsesbeløb nedskrives over 10 år.
De årlige  

 afskrivninger på udbetalte godtgørelser konteres på konto 126.2. Der henvises  

 i øvrigt til kontiene 125.3, 201.7, 207 og 303.4.
Konto 127. Ydelse vedr. lån til bygningsskaderenovering Restgælden fremgår af balancen under konto 413.2. Der henvises i øvrigt  

 til aktivposten, konto 303.2.
 Konto 128. Ydelse vedr. lån til ombygninger m.v.
 Restgælden fremgår af balancen under konto 413.3. Der henvises i øvrigt  

 til aktivposten, konto 303.3.
 Konto 129. Tab ved lejeledighed m.v.
Det indtægtstab, som afdelingen måtte lide ved, at enkelte lejligheder  

 eller lokaler ikke har været udlejet i hele eller dele af regnskabsåret,  

 posteres under denne konto.
Kontoen er en naturlig følge af, at der under  

 konto 201 på indtægtssiden opføres den boligafgift og leje, som ville være  

 oppebåret ved fuld udlejning uanset mulig ledighed, jf. bemærkninger til  

 konto 201. Udgiften kan helt eller delvis nedsættes med de henlæggelser, som  

 kan være foretaget med henblik herpå (konto 129.2), jf. konto 405.
 Der henvises til spørgeskemaets pkt. 14 (»Er der afdelinger med  

 udlejningsvanskeligheder?»).
Konto 130. Tab ved fraflytninger Det faktiske tab i forbindelse med flytninger udgiftsføres her, men  

 udgiften skal eventuelt helt eller delvis dækkes af de henlæggelser, som kan  

 være foretaget med henblik herpå (konto 130.2) jf. konto 405.
 Revisor skal efter revisionsinstruksen påse, at der i fornødent omfang er  

 foretaget henlæggelser til tab ved fraflytning og fraflytningsordninger samt  

 andre forudseelige risici.
Konto 131. Andre renter 131.1. Renter af gæld til selskabet Spørgsmålet om forrentning af denne gæld afgøres af selskabets ledelse.  

 Renten må dog ikke overstige Danmarks Nationalbanks diskonto med tillæg af 1  

 procentpoint.
131.2. Morarenter vedr. prioritetsydelser Der henvises til spørgeskemaets pkt. 17 (»Er terminsydelser betalt  

 for sent?»).
Konto 132. Ydelser vedr. driftsstøtte Der henvises til konto 205 samt bemærkningerne til kontiene 304.1-304.3.
 Udgifterne skal specificeres i note.
Konto 133. Afvikling af underskud fra tidligere år og  

 underfinansiering 133.1. Underskud fra tidligere år Eventuelt opsamlet driftsunderskud (konto 407.1 og den faste note hertil)  

 skal efter bekendtgørelsens § 44, stk.3, budgetteres afviklet over højst 3  

 år.
 Underskud, der overstiger en måneds bruttolejeindtægt (konto 201), og som  

 er forårsaget af udlejningsvanskeligheder, kan dog afvikles over højst 5-10  

 år, såfremt aktuelle eller forventede udlejningsvanskeligheder må antages at  

 vanskeliggøre en hurtigere afvikling.
 Afviklingen udgiftsføres under konto 133.1.
133.2. Underfinansiering Eventuel underfinansiering skal efter bekendtgørelsens § 44, stk. 3,  

 budgetteres afviklet over højst 5-10 år.
 Afviklingen udgiftsføres under konto 133.2 og samtidig øges indeståendet  

 på konto 411 og/eller 412 (afskrivningskonto for  

 ejendommen/byggefondsindestående), jf. i øvrigt bemærkningerne til konto 301  

 (ejendommens anskaffelsessum).
 Revisor skal efter revisionsinstruksen påse, at underskud fra tidligere år  

 og underfinansiering afvikles budgetmæssigt efter reglerne herom.
 135. Godtgjorte forbedringer af enkelte lejemål.
En lejer, der i boperioden har gennemført forbedringer m.v. af lejligheden  

 efter lovens § 10 d, har ved fraflytning ret til en økonomisk godtgørelse.  

 Godtgørelsen beregnes i henhold til lovens § 10 e på grundlag af  

 dokumenterede afholdte udgifter.
Godtgørelsen, der efter fradrag af støtte  

 efter anden lovgivning udgør den del af de afholdte udgifter, der overstiger  

 5.000 kr, dog højst 35.000 kr, nedskrives årligt med 10 pct. af det ved  

 arbejdets afslutning beregnede godtgørelsesbeløb, jf. lovens § 10 e, stk. 6.
 Den udbetalte godtgørelse bogføres som en ekstraordinær udgift på konto  

 125.3. Der henvises i øvrigt til kontiene 126.2, 201.7, 207 og 303.4.
Konto 136. Beboerrådgiver Der henvises til bemærkninger til konto 204.
Konto 140. Årets overskud Der må ikke budgetteres med overskud, hvorfor der ikke må foretages  

 henlæggelser til imødegåelse af kommende års driftsunderskud.
 Der kan dog under iagttagelse af den begrænsning af den årlige  

 stigningstakt for visse driftsudgifter, der er fastsat med bekendtgørelsens §  

 45, budgetteres med et vist beløb til uforudsete udgiftsstigninger, jf.  

 bemærkninger til konto 119.
 Afdelingens eventuelle overskud anvendes til nedennævnte formål i den  

 angivne rækkefølge:
a.
Dækning af underskud fra tidligere år (konto 407), jf. i øvrigt den  

 budgetterede afvikling under konto 133.1. og/eller dækning af  

 underfinansiering, jf. i øvrigt den budgetterede afvikling under konto 133.2.
b.
Ekstraordinære henlæggelser til kontiene 401-406, såfremt disse ikke  

 har nået en sådan størrelse, at yderligere henlæggelser er ufornødne.  

 Henlæggelserne må ikke forøges ekstraordinært fra årets overskud, så længe et  

 opsamlet underskud m.v. ikke er afviklet.
c.
Overførsel til selskabets dispositionsfond, jf. vejledningens afsnit 22  

 om dispositionsfondens årsregnskab.
Overskud, der er overført kontant til  

 dispositionsfonden, fremgår ikke af afdelingens balance.
 Reglerne om fordeling af overskud er indeholdt i bekendtgørelsens § 52.
Overskuddet skal fordeles på de nævnte konti og må kun anvendes til de  

 ovenfor angivne formål.
Overskuddet kan således ikke trækkes ud« som en  

 disponibel »overskudskonto« eller tilbagebetales lejerne.
 Overskud som følge af, at de faktiske udgifter til prioritetsydelser på  

 indekslån har været mindre end de budgetterede udgifter, kan dog overføres  

 til en reguleringskonto vedrørende budgetterede prioritetsydelser, jf. konto  

 425.2.
 Overskud som følge af, at der ikke betales afdrag ved første termin på  

 realkreditlån, overføres til balancen under konto 406 (andre henlæggelser).  

 Når byggeregnskabet er endeligt afsluttet, indtægtsføres evt. resterende  

 henlæggelse (reguleringskonto) i driftsregnskabet for det efterfølgende  

 regnskabsår.
 Ikke-realiserede kursgevinster henføres til konto 425.4,  

 kursreguleringskonto, jf. bemærkningerne til konto 306.
 Fordelingen af overskuddet skal fremgå tydeligt af regnskabet.
 En ekstraordinær afvikling af et opsamlet underskud m.v. vil - alt andet  

 lige - betyde en besparelse og et overskud på det efterfølgende års regnskab.  

 Overstiger underskudsafviklingen det efterfølgende år, hvad der kan afsættes  

 til uforudsete udgifter og lign., skal der foretages en budgetkorrektion.
Begrænsning af visse driftsudgifters stigning Den samlede årlige stigningstakt for følgende udgiftskonti må ikke  

 overstige 2 pct.:
 Boligselskabet kan endvidere med henblik på at inddrage de  

 besparelsesmuligheder, der er knyttet til renovations- og vandudgifter  

 beslutte, at følgende konti skal indgå i afdelingens stigningsbegrænsede  

 udgifter:
 Beslutning herom er bindende for alle efterfølgende budgetter.
 Stigningsbegrænsningen vedrører kun afdelingens boliglejemål.
 Stigningen beregnes fra budget til budget, idet det dog altid vil være  

 muligt at fastsætte de budgetterede stigninger på grundlag af de  

 stigningsbegrænsede udgifter i det budget, der blev godkendt for  

 regnskabsåret inden indeværende regnskabsår, med tillæg af 2 pct.
 Eksempel 1.
 En afdeling har budgetteret de samlede stigningsbegrænsede udgifter  

 således:
Budget 1992: 100.000 kr, Budget 1993: 101.000 kr.
Afdelingen ville i 1993 lovligt kunne budgettere med 100.000 kr. + 2 pct.,  

 dvs. med samlede udgifter på 102.000 kr.
Med budgetterede udgifter på 101.000  

 har man altså budgetteret med en halv så stor stigning, som man lovligt kunne  

 have budgetteret med.
Ved budgetlægning for 1994 kan der budgetteres med udgangspunkt i den  

 maksimalt lovlige udgift for 1993, dvs. med udgangspunkt i budget 1992 + 2  

 pct.
Den maksimalt lovlige budgetsum for 1994 er derfor 102.000 kr + 2 pct,  

 dvs. 104.040 kr.
Afdelingen vil følgelig lovligt kunne budgettere med en  

 stigning på 3.040 kr., svarende til en stigning på godt 3 pct. fra 1993 til  

 1994.
Hvis budgettet overskrides, skal merudgiften modregnes i budgettet for det  

 første regnskabsår efter regnskabsaflæggelsen.
Ved beregning af merudgiftens  

 størrelse tages der udgangspunkt i den lovlige stigning.
 Eksempel 2.
 Hvis afdelingen i eksempel 1 ved regnskabsaflæggelsen for 1993 må  

 konstatere, at de stigningsbegrænsede udgifter i stedet for de budgetterede  

 101.000 kr. udgjorde 103.000 kr., skal der i budgettet for 1995 foretages  

 modregning af 103.000 kr - 102.000 kr = 1.000 kr.
 Hvis 1993-regnskabets stigningsbegrænsede udgifter udgør 102.000 kr. skal  

 der følgelig ikke foretages modregning i budgettet for 1995, selv om  

 budgettet er overskredet med 1.000 kr.
 Med kommunalbestyrelsens godkendelse kan der budgetteres med en større  

 stigning end 2 pct, når:
 Eksempel 3:
En afdeling gennemfører et initiativ, der medfører en udgift på 100.000 kr  

 og en besparelse på andre konti på 140.000 kr.
Nettobesparelsen er altså  

 40.000 kr.
Udgifter og besparelser er fordelt således:
Da initiativet som helhed giver en nettobesparelse, kan der gives  

 dispensation.
Den stigningsbegrænsede nettomerudgift er 80.000 kr., hvorfor  

 der maksimalt kan dispenseres for dette beløb.
 Eksempel 4:
En afdeling gennemfører et initiativ, der medfører en udgift på 100.000 kr  

 og en besparelse på andre konti på 140.000 kr.
Nettobesparelsen er altså  

 40.000 kr.
Udgifter og besparelser er fordelt således:
Da initiativet som helhed giver en nettobesparelse, kan der gives  

 dispensation.
Den stigningsbegrænsede nettomerudgift er 20.000 kr., hvorfor  

 der maksimalt kan dispenseres for dette beløb.
 I en obligatorisk note til afdelingsbudgettet skal blandt andet anføres,  

 hvilke konti der er omfattet af stigningsbegrænsningen, de  

 stigningsbegrænsede udgifters faktiske og maksimalt tilladte budgetsum samt  

 størrelsen af eventuelle overskridelser, der skal modregnes i årets  

 budgetterede stigninger.
I en obligatorisk note til afdelingsregnskabet skal blandt andet anføres,  

 hvilke konti der er omfattet af stigningsbegrænsningen, de  

 stigningsbegrænsede udgifters faktiske og maksimalt tilladte budgetsum samt  

 de budgetterede udgifters regnskabssum.
I noten opgøres endvidere eventuel  

 overskridelse, der skal modregnes i næstfølgende regnskabsår.
 Eksempel 5:
En afdeling har i 1992 budgetteret med en samlet udgift på 100.000 kr.  

 Regnskabstallene viser samlet udgift på 102.000 kr., dvs. en overskridelse på  

 2.000 kr.
I forbindelse med budgetlægningen for 1993 tillader  

 kommunalbestyrelsen en ekstraordinær stigning i driftsudgifterne på 8.000 kr.  

 I forbindelse med budgetlægningen for 1994 opnås kommunal dispensation til en  

 ekstraordinær stigning på 1.800 kr.
Den obligatoriske regnskabsnote i  

 afdelingens regnskab for 1994 udfyldes således:
 Afdelingens mindreforbrug er negativt, hvorfor der i budgettet for 1996  

 skal ske modregning af overskridelsen i den tilladte stigning.
Revisor gennemgår ved revision af årsregnskabet note til det godkendte  

 budget og påser, at begrænsningsreglerne er overholdt.
Endvidere revideres  

 note til årsregnskabet, og resultatet sammenholdes med begrænsningsreglerne.  

 Revisor kontrollerer, at der er foretaget korrekt modregning ved  

 regnskabsaflæggelsen for det pågældende regnskabsår.
23.1.2. Indtægter Ordinære indtægter Konto 201. Boligafgifter og lejer 201.1 - 201.9 Indtægterne skal specificeres i note.
I noten anføres under de enkelte underkonti antal lejemål samt m2-lejen herfor.
Som tidligere nævnt tages der som altovervejende hovedregel kun hensyn til  

 indtægter og udgifter vedrørende det år, som regnskabsåret omfatter, uanset  

 betalingstidspunktet.
Denne regel gælder også boligafgifter og lejer.
 Betaler boligtageren eksempelvis først boligafgiften for december 1985 på  

 2.000 kr. i januar 1986, bogføres de 2.000 kr. som en indtægt i regnskabet  

 for regnskabsåret 1985 under konto 201, men opføres samtidig i balancen på  

 aktivsiden som et tilgodehavende (konto 305.1). I regnskabet for 1986  

 konteres de 2.000 kr. ikke som en indtægt, men konto 305.1 nedskrives med det  

 indbetalte beløb.
Under konto 201 opføres den indtægt ved boligafgifter og lejer, som ville  

 kunne opnås ved fuld udlejning, selv om lejligheder og lokaler har stået  

 ledige i hele eller en del af regnskabsåret.
Tabet ved lejeledighed posteres  

 i stedet som udgift under konto 129.1 (tab ved lejeledighed).
 I noten henvises i givet fald til kontiene 305.1 og 129.
 Forudbetalte boligafgifter og lejer, inklusive varme, indtægtsføres under  

 konto 423.
 For så vidt angår lejebetalingen i forbindelse med den kommunale  

 anvisningsret henvises til Bygge- og Boligstyrelsens vejledning af oktober  

 1993 om udlejning, afsnit 6.
 201.7. Særlige lejeforhøjelser som følge af fraflyttet lejers  

 forbedring af lejlighed.
 En lejer, der tildeles en lejlighed, der af tidligere lejere er blevet  

 forbedret i henhold til bestemmelserne i lovens § 10 d, skal betale  

 afdelingens udgifter til godtgørelse til den fraflyttede lejer, jf.  

 bemærkninger til konto 135. Den tilflyttende lejer kan frit vælge mellem  

 kontant betaling af godtgørelsen og en lejeforhøjelse, der modsvarer udgiften  

 og som ophører, når nedskrivningsperioden, jf. vejledningens bemærkninger til  

 konto 126.2, hører op.
 Hvis den tilflyttende lejer vælger en lejeforhøjelse, konteres den særlige  

 lejeforhøjelse på konto 201.7. Vælges i stedet kontant afregning,  

 indtægtsføres det indbetalte beløb på konto 207.
201.9. Merleje Indtægter for afdelingen som følge af, at boligafgiften for  

 kapitaltilskudslejligheder forhøjes (merlejen), jf. vejledningens afsnit  

 6.4.1, indgår i konto 201.1 sammen med den almindelige boligafgift, men da  

 beløbet skal indbetales til Boligselskabernes Landsbyggefond, opføres det  

 samtidig med negativ fortegn under konto 201.9, jf. nærmere vejledningens  

 afsnit 6.4.1.
Konto 202. Renter Indtægten skal specificeres i note.
Efter bekendtgørelsens § 38, skal afdelingsmidler, som modtages i fælles  

 forvaltning af almennyttige boligselskaber, mindst forrentes med diskontoen  

 med fradrag af 2 procentpoint.
Afdelingens indtægt herved konteres på konto  

 202. På selskabets resultatopgørelse udgiftsføres renten under konto 532.
 Er afdelingens likvide midler, herunder henlæggelsesmidler, indsat på  

 separat bank- eller sparekassekonto, bogføres renteindtægten ligeledes på  

 denne konto (konto 202).
 Konto 203. Andre ordinære indtægter.
 Der henvises til vejledningens bemærkninger til kt. 118.
Konto 203.1. Tilskud fra selskabet Gennemførelse af det kostægte administrationsbidrag uden modregning med  

 selskabets nettorenteindtægter kan medføre lejestigninger i visse afdelinger.
For at imødegå uhensigtsmæssige lejestigninger i afdelingerne kan  

 selskabets bestyrelse beslutte, at selskabets nettorenteindtægter ved fælles  

 forvaltning helt eller delvist overføres til afdelingerne.
Det enkelte  

 selskabs bestyrelse beslutter, hvorledes et tilskud af denne karakter  

 fordeles blandt selskabets afdelinger, f.eks. fordeling efter antallet af  

 lejemål i afdelingerne.
 Selskaber, der ikke hidtil har haft fælles forvaltning, men som overgår  

 hertil, vil også kunne beslutte en overførsel som beskrevet.
Der gennemføres et bruttoprincip for sådanne tilskud på afdelingernes  

 regnskaber og budgetter.
Det indebærer, at der ikke må foretages modregning i  

 f.eks. afdelingens udgifter til administration.
Tilskuddet skal således altid  

 indtægtsføres på konto 203.1. Tilskuddet til afdelingerne udgiftsføres på  

 konto 531 i selskabets budgetter og regnskaber.
I en obligatorisk note til  

 selskabsregnskabet skal angives, hvor stort et tilskud, der er overført til  

 hver enkelt afdeling.
Konto 203.5. Indeksoverskud Efter tidligere gældende regler havde boligtagerne ret til  

 indeksregulering af det indbetalte beboerindskud.
Adgangen hertil er nu  

 ophævet, idet boligtagere, hvis boligoverenskomst eller lejeaftale er indgået  

 inden den 1.4.1975, dog bevarer retten til den indtil den 1.4.1975 foretagne  

 indeksregulering, jf. nærmere lovens § 11, stk. 3, og bekendtgørelsens § 74.
 Er den fraflyttende boligtager flyttet ind efter byggeregnskabets  

 afslutning, men inden indeksreguleringens indførelse den 1.9.1965, tilfalder  

 den del af indeksbeløbet, der vedrører perioden forud for indflytningen, dog  

 boligselskabet (dvs. afdelingen), jf. § 17, stk. 1, i den tidligere  

 bekendtgørelse nr. 357 af 30.7.1970 om almennyttig boligvirksomhed.
Efter den indtil 10.6.1985 gældende bekendtgørelse om almennyttig  

 boligvirksomhed (nr. 497 af 3.6.1982) § 11, stk. 1, nr. 4, skulle overskud,  

 der fremkom ved, at indbetalinger af indekstillæg oversteg de udbetalte  

 tillæg, overføres til selskabets byggefond, medmindre overskuddet blev  

 anvendt til dækning af tab, der opstod som følge af, at afdelingens  

 fordringer på fraflyttende beboere måtte afskrives, eller til dækning af tab  

 på grund af lejeledighed.
Denne bestemmelse er ikke gentaget i den nugældende  

 bekendtgørelse om almennyttig boligvirksomhed, hvorfor afdelingen, såfremt  

 det skulle blive aktuelt, kan indtægtsføre beløbet under konto 203.4.
Ekstraordinære indtægter Konto 204. Driftssikring og anden løbende særlig driftsstøtte På kontoen indtægtsføres driftssikring samt andre former for særlig  

 løbende driftsstøtte.
 På kontoen indtægtsføres endvidere de tilskud til dækning af udgifter til  

 ansættelse af beboerrådgiver med henblik på styrkelse af det sociale liv og  

 netværk i boligområdet, som visse afdelinger kan få i henhold til § 36 i lov  

 om boligbyggeri.
 Hvis afdelingen modtager flere former for driftsstøtte eller tilskud, bør  

 indtægten specificeres i en note.
Konto 206. Korrektion vedr. tidligere år Indtægten skal specificeres i note.
Konto 207. Kontant indbetalt godtgørelse Der henvises til vejledningens bemærkninger til konto 201.7.
 Hvis der foretages kontant indbetaling til dækning af afdelingens udgifter  

 til godtgørelse af fraflyttende lejer, foretages en tilsvarende afskrivning  

 på konto 126 og anlægsaktivets værdi nedskrives tilsvarende på konto 303.4.
Konto 210. Årets underskud Årets underskud overføres til afdelingens underskudskonto (konto 407.1),  

 jf. bemærkningerne hertil.
 Der henvises endvidere til bemærkningerne til konto 133.1 for så vidt  

 angår afvikling af opsamlet underskud.
 Der henvises til spørgeskemaets pkt. 13 (<Er der afdelinger med  

 underskudssaldi og/eller underfinansiering?>).
Revisor skal efter revisionsinstruksen påse, at der på afdelingens  

 resultatopgørelse er fornøden balance mellem indtægter og udgifter, således  

 at indtægterne dækker såvel løbende udgifter som henlæggelser, afskrivninger  

 og afviklinger i henhold til reglerne herom.
Revisor skal i øvrigt samtidig  

 påse, at afdelinger med opsamlede driftsunderskud ikke har modtaget lån i  

 strid med de herom gældende regler.
23.2. Balance 23.2.1. Aktiver Underskud opføres som et passiv under konto 407, hvor det fratrækkes  

 afdelingens henlæggelser, jf. specielt den faste note til konto 407.
Konto 301. Ejendommens anskaffelsessum På kontoen bogføres den oprindelige, totale, faktiske anskaffelsessum,  

 selv om denne overstiger den anskaffelsessum, der er endeligt godkendt af  

 kommunen efter byggeriets færdiggørelse (den såkaldte skema  

 C-anskaffelsessum) med tillæg af eventuelt indskud til  

 realkreditinstitutterne, eventuelt kurstab, samt eventuelle merudgifter til  

 indretning af lejligheder til beboelse for stærkt bevægelseshæmmede  

 finansieret i medfør af lovens tidligere § 30, stk. 2 (ophævet pr. 1.1.1994).  

 Det bemærkes, at en overskridelse, der helt eller delvist finansieres af  

 andre end afdelingen, ikke indgår i anskaffelsessummen.
Hvis der på et senere tidspunkt sker tilbygninger til ejendommen eller  

 foretages modernisering af ejendommen, herunder ombygning af store  

 lejligheder efter lovens § 36, stk. 2, skal udgiften hertil lægges til  

 anskaffelsessummen.
Dette skal dog kun ske, hvis udgiften på tilbygnings-  

 eller moderniseringstidspunktet er eller kunne have været belånt på samme  

 vilkår i relation til lånegrænser og løbetid, som gælder for prioritering af  

 nybyggeri efter realkreditlovens regler (lån med byggefondsforpligtelse) Anskaffelsessummen (konto 301 og 302) skal til enhver tid balancere med  

 følgende konti på passivsiden:
Konto 408 (oprindelig prioritetsgæld) Konto 409 (beboerindskud) Konto 410 (kapitaltilskud til lejligheder for mindstbemidlede) Konto 411 (afskrivningskonto for ejendommen) Konto 412 (byggefondsindestående).
 Der henvises til bemærkningerne om byggefondsforpligtelse for  

 særlige forbedringer m.v., jf. bemærkningerne til konto 411 samt  

 vejledningens afsnit 22 om byggefondens årsregnskab, og om  accepteret  

overfinansiering, jf. bemærkningerne til konto 408.
 Har en del af den fulde anskaffelsessum ikke kunnet finansieres ved den  

 ordinære prioritering må underfinansieringen budgetteres afviklet via  

 afdelingens drift over højst 5-10 år, jf. bekendtgørelsens § 44, stk. 3. Den  

 årlige afvikling af underfinansieringen udgiftsføres under konto 133.2, og  

 samtidig øges konto 411 og/eller 412 i takt hermed.
 Ved eventuel senere erhvervelse af tillægsareal eller ved afhændelse af en  

 del af arealet reguleres anskaffelsessummen (tilgang til/afgang fra  

 anskaffelsessummen) og i en note redegøres nærmere herfor, jf.  

 bemærkningerne til konto 411.
Konto 302. Indeksregulering vedr. prioritetsgæld På passivsiden indgår indeksreguleringen i konto 408 (oprindelig  

 prioritetsgæld) på grundlag af terminskvitteringerne.
Konto 302.9. Anskaffelsessum inkl. evt. indeksregulering Der er indført en subtotal for konto 301 og 302. Kontoen skal altid svare  

 til saldoen på konto 412.9 (finansiering af anskaffelsessummen).
Konto 303. Forbedringsarbejder, bygningsskader, ombygning Aktivet skal specificeres i note.
Her konteres de faktiske udgifter  

 til forbedrings- og opretningsarbejder, herunder energibesparende  

 foranstaltninger (konto 303.1), til udbedring af bygningsskader efter lovens  

 § 36, stk. 2-5, (tidligere § 54) (konto 303.2) samt til ombygning af store  

 lejligheder eller forbedring af miljøet i bebyggelsen efter lovens § 36, stk.  

 2-5 (tidligere § 54 a) (konto 303.3). Tilskud til forbedringsarbejder og  

 opretningsarbejder fratrækkes.
Der kan eksempelvis være tale om tilskud fra  

 staten eller Boligselskabernes Landsbyggefond, jf. i øvrigt  

 konteringsskitserne.
 På passivsiden konteres eventuelle realkreditlån vedrørende  

 forbedringsarbejder m.v. under kontiene 413.1 - 413.3 og eventuelle banklån  

 på konto 424 eller - for så vidt angår langfristet gæld - under konto 416.  

 Lån fra Boligselskabernes Landsbyggefond konteres under konto 416. Eventuelt  

 forhøjet beboerindskud i forbindelse med ombygning af lejligheder konteres  

 under konto 414.1.
 Ydelserne på lånene udgiftsføres under kontiene 125, 127 og 128.
 Afskrivning på forbedringsarbejder under konto 303.1 udgiftsføres under  

 konto 126.
Konto 303.4 Udbetalte godtgørelser På konto 303.4 konteres de faktisk udbetalte godtgørelser i henhold til  

 lovens § 10 e.
Anlægsaktivet nedskrives med 10 pct. om året, jf.  

 vejledningens bemærkninger til konto 135 og 126.2.
 304. Andre anlægsaktiver.
304.1. Driftstabslån Driftstabslån er tidligere ydet af landsbyggefonden (eventuelt kommunen)  

 til dækning af driftsunderskud m.v. som følge af udlejningsvanskeligheder i  

 de første år, efter at byggeriet var taget i brug.
 Afdelingens ydelser til landsbyggefonden (kommunen) udgiftsføres under  

 konto 132.1.
 Ydelser til realkreditinstitutter i forbindelse med de såkaldte  

 »Trojkalån«, jf. lov nr. 111 af 30.3.1977 om midlertidig offentlig  

 støtte til almennyttigt boligbyggeri, konteres tilsvarende.
304.2. Midlertidige driftslån (Boligselskabernes Landsbyggefond) På denne konto samt på passivsiden, konto 415.2, konteres driftsstøttelån,  

 dvs. lån fra landsbyggefonden (eventuelt kommunen) til midlertidig  

 nedbringelse af begyndelseslejen til imødegåelse af konstaterede eller  

 forventede væsentlige udlejningsvanskeligheder.
 Afdelingens ydelser til landsbyggefonden (kommunen) udgiftsføres under  

 konto 132.2.
304.3. Beboerindskudslån (Boligselskabernes Landsbyggefond) Boligselskabernes Landsbyggefond har tidligere ydet lån til visse  

 afdelinger til bl.a. hel eller delvis betaling af beboerindskud.
 På passivsiden konteres lånet som langfristet gæld til Boligselskabernes  

 Landsbyggefond under konto 415, men konteres samtidig på aktivsiden som et  

 tilgodehavende, afdelingen har over for de pågældende boligtagere under konto  

 304.3. Da afdelingen er debitor i forhold til landsbyggefonden, bogføres  

 ydelsen som ekstraordinær indtægt (konto 205) og som ekstraordinær udgift  

 under konto 132.3.
Konto 304.4. Særstøttelån Efter lov om omprioritering m.m. af visse almennyttige boligafdelinger  

 m.v., jf. lov nr. 248 af 6.6.1985, kunne der ydes særstøttelån til dækning af  

 opsamlede driftstab, diverse renoveringsarbejder m.v.
Særstøttelånene blev  

 finansieret af staten, kommunen, Landsbyggefonden samt  

 realkreditinstitutterne (reservefondslån).
 Driftstab, renoveringsudgifter m.v. overføres til konto 304.4. Lånene  

 opføres under konto 415.4.
 Afdelingens ydelser til realkreditinstitutterne og de øvrige parter i  

 særstøtten udgiftsføres under konto 132.4.
Konto 304.5. Andre driftsstøttelån I henhold til lovens § 36, stk. 6 og 7, samt § 39 og § 74 kan  

 Boligselskabernes Landsbyggefond og afdelingens beliggenhedskommune yde bl.a.  

 lån til videreførelse af almennyttige boligafdelinger med væsentlige  

 økonomiske problemer.
Opsamlede og eventuelt løbende driftstab m.v. overføres til konto 304.5,  

 jf. grundlaget for den bevilgede driftsstøtte.
De modsvarende driftsstøttelån  

 opføres under konto 415.5.
 Afdelingens eventuelle ydelser til Landsbyggefonden og kommunen  

 udgiftsføres under konto 132.5.
 Ydelser til realkreditinstitutter i forbindelse med reservefondslån  

 konteres tilsvarende.
Konto 305. Tilgodehavender Afdelingens tilgodehavender (f.eks. restance vedr. leje eller  

 tilgodehavender vedr. fraflyttede boligtagere) skal fremgå af afdelingens  

 balance og må således ikke via mellemregning overføres til selskabets  

 balance.
305.1. Boligafgifter og lejer, inklusive varme Hvis en del af tilgodehavendet er et tilgodehavende hos kommunen, f.eks.  

 som følge af kommunal refusion af tab i forbindelse med lejeledighed m.v.  

 specificeres tilgodehavendets fordeling på enkeltpersoner og kommune i en  

 note.
 Der henvises til bemærkningerne til indtægtsposten konto 201.
305.2. Beboerindskud Der henvises til vejledningens afsnit 6.
Når beboerindskud er indbetalt af boligtageren, opføres beløbene på  

 passivsiden som langfristet gæld under konto 409 (beboerindskud) og konto 414  

 (andre beboerindskud), jf. bemærkningerne hertil.
Der henvises i øvrigt til  

 bemærkningerne til konto 304.3 for så vidt angår beboerindskudslån fra  

 Boligselskabernes Landsbyggefond, til konto 124 for så vidt angår  

 henlæggelser via driftsbudgettet til nedsættelse af beboerindskuddet, samt  

 til konto 803 på selskabsregnskabet for så vidt angår anvendelse af  

 dispositionsfondsmidler til nedsættelse af beboerindskuddet.
305.3. Uafsluttede forbrugsregnskaber Varmeregnskabsåret slutter som hovedregel den 1. juni (jf. lejelovens §  

 39, stk. 1) og falder derfor som oftest ikke sammen med afdelingen  

 regnskabsår.
Der er derfor på afdelingens regnskab på aktivsiden optaget en  

 konto 305.3 (uafsluttede forbrugsregnskaber) og på passivsiden en konto 419  

 (uafsluttet varmeregnskab).
 Da aktiv- og passivposter som nævnt under vejledningens afsnit 15 om  

 regnskabsopstilling ikke må modregnes, opføres under konto 305.3. udgifter  

 til varme og varmt vand vedrørende den del af det  uafsluttede  

 varmeregnskabsår, der ligger forud for afdelingsregnskabets  

 balancetidspunkt, og under konto 419 opføres tilsvarende boligtagernes  

 acontovarmebidrag vedrørende den pågældende periode.
 Tilgodehavender og gæld i forbindelse med det afsluttede  

 varmeregnskabsår posteres på kontiene 305.5 og 425.3.
 Den del af betalte acontobidrag, der vedrører perioden efter  

 regnskabsårets afslutning, konteres sammen med forudbetalte boligafgifter og  

 lejer under konto 423.
 For så vidt angår <øvrige udgifter> ved kollektiv varmeforsyning  

 henvises til bemærkningerne til konto 111.2.
 Hvis afdelingens regnskabsår for fællesantenneregnskabet ikke følger  

 afdelingens regnskabsår, benyttes kontiene 305.3, 305.5, 425.3 og 419 på  

 tilsvarende vis.
 Til samtlige disse konti er knyttet obligatoriske noter.
305.4. Fraflytninger Hvis en del af tilgodehavendet er et tilgodehavende hos kommunen, f.eks.  

 som følge af kommunal refusion af tab i forbindelse med fraflytning  

 specificeres tilgodehavendets fordeling på enkeltpersoner og kommune i en  

 note.
 I regnskabet oplyses de samlede fordringer på fraflyttede lejere, samt  

 hvor stort beløb, der heraf er til inkasso.
 Skønnes der at være risiko for tab, må dette fremgå af en note.
 Der henvises til spørgeskemaets pkt. 15 e (<Skønnes der at kunne være  

 risiko for tab og/eller likviditetsproblemer som følge af ... fordringer på  

 fraflyttede lejere...?>).
305.5. Afsluttede forbrugsregnskaber Der henvises til bemærkningerne til konto 305.3.
305.6. Andre debitorer Tilgodehavendet skal specificeres i note.
 Skønnes der at være risiko for tab, må dette fremgå af noten.
Der henvises til spørgeskemaets pkt. 15 e (»Skønnes der at kunne være  

 risiko for tab og/eller likviditetsproblemer som følge af udestående  

 fordringer...?») 305.7. Forudbetalte udgifter Tilgodehavendet skal specificeres i note.
 Aktivet kan betegnes som en såkaldt <periodeafgrænsningspost> og er  

 en konsekvens af den almindelige regnskabsmæssige opgørelsesmåde, hvorefter  

 der tages hensyn til indtægter og udgifter vedrørende det år, som regnskabet  

 omfatter, uanset betalingstidspunktet.
 Følger afdelingens regnskabsår således kalenderåret, mens en  

 forsikringspræmie vedrører perioden 1.7.1993 - 30.6.1994, posteres den del af  

 forsikringspræmien, der vedrører perioden 1.1. -30.6.1994, som en forudbetalt  

 udgift (konto 305.7) på regnskabet for 1993.
Konto 306. Værdipapirer (omsættelige)/obligationsbeholdning Værdipapirer skal opføres til kursværdi/markedsværdi, og beholdningen  

 specificeres i note.
Kursgevinster og -tab overføres til resultatopgørelsen.
Ikke-realiserede  

 kursgevinster skal dog henføres til konto 425.4, kursreguleringskonto, uanset  

 reglerne om anvendelse af årets overskud (konto 140). Senere forekommende  

 ikke-realiserede kurstab kan modregnes på kursreguleringskontoen, der dog  

 ikke må have negativ saldo.
Konto 307. Likvide beholdninger 307.2. Bankbeholdning Er afdelingens likvide midler ikke i central forvaltning i  

 selskabet/forretningsførerselskabet, jf. konto 307.3, skal afdelingens  

 henlæggelsesmidler indsættes på særskilte bankkonti m.v., således at de ikke  

 sammenblandes med selskabets øvrige bankbeholdning, jf. bekendtgørelsens §  

 34.
307.3. Tilgodehavende hos selskabet På selskabsregnskabet er afdelingens tilgodehavende konteret som  

 kortfristet gæld under konto 821. Tilgodehavendet forrentes efter nærmere  

 regler, jf. bemærkningerne til konto 202 (renter).
 Der henvises til konteringsskitserne samt til spørgeskemaets pkt. 16  

 (»Skønnes der at være tvivl om, hvorvidt der er uomtvistelig god  

 sikkerhed for afdelingernes henlagte midler?») og pkt. 18 (»Har  

 afdelinger ydet lån til eller kautioneret over for selskabet?»).
23.2.2. Passiver Egenkapital Den enkelte afdeling stiftes uden oprindelig egenkapital.
Afdelingen har  

 ikke mulighed for senere at oparbejde en egentlig egenkapital, idet de årlige  

 udgifter og indtægter skal balancere, og der er fastsat særlige regler om  

 anvendelse af et eventuelt driftsoverskud, jf. bekendtgørelsens § 52 samt  

 bemærkningerne til konto 140 om årets overskud.
Et eventuelt driftsoverskud  

 skal primært anvendes til dækning af underfinansiering eller under-skud fra  

 tidligere år.
Hvis driftsoverskuddet overstiger afdelingens opsamlede  

 underskud kan det anvendes til ekstraordinære henlæggelser, dvs. dels til de  

 lovbestemte henlæggelser under kontiene 401-404 (begge inklusive), men også  

 til de <frivillige> henlæggelser under konto 405 (tab ved lejeledighed  

 og fraflytninger) og konto 406 (andre henlæggelser).
Henlæggelser (afdelingens opsparing) Forvaltning De henlagte midler tilhører den enkelte afdeling og forvaltes af  

 selskabets ledelse.
Den enkelte afdelingsbestyrelse kan dog inden for  

 rammerne af det godkendte driftsbudget bl.a. træffe beslutning om, hvilke  

 vedligeholdelses- samt fornyelsesarbejder selskabets ledelse skal lade udføre  

 i afdelingen, jf. lovens § 15, stk. 7.
 Henlagte midler indgår som hovedregel i den centrale forvaltning i  

 selskabet, jf. bemærkningerne til konto 307.3 (tilgodehavende hos selskabet).
Forrentning Det bemærkes, at der ikke er krav om, at renten af de henlagte midler  

 tilskrives henlæggelseskontiene.
Renten kan i stedet indgå som en  

 ekstraordinær indtægt i afdelingens driftsregnskab, jf. konto 202 (renter).
Formål.
Anvendelse De henlagte midler må ikke anvendes til andre formål end dem, hvortil de  

 er henlagt.
En konsekvens heraf er, at henlagte midler ikke kan anvendes til  

 forbedringer eller nye etableringsarbejder.
Er der henlagt for meget til et formål og samtidig for lidt til et andet, er der dog mulighed for at <rokere> med henlæggelsesmidlerne  

 (dog ikke konto 404, indvendig vedligeholdelse, B-ordning), ligesom der vil  

 kunne overføres henlagte midler fra et område til et andet, hvis der ikke  

 længere er behov for henlæggelser til et bestemt formål (henlæggelser til  

 fornyelse af oliefyr kan eksempelvis overføres til et andet område ved  

 overgang til fjernvarme). Dette vil særlig kunne blive aktuelt, hvis  

 afdelingen under konto 120 ikke henlægger til en samlet henlæggelseskonto,  

 men henlægger på opdelte konti.
Tilsynsmyndigheden skal ikke på forhånd godkende anvendelsen af  

 henlæggelsesmidlerne, men kan ved den efterfølgende regnskabsgennemgang  

 påtale en forkert eller kritisabel anvendelse, f.eks. hvis midler henlagt til  

 hovedistandsættelse er anvendt til almindelig løbende vedligeholdelse.
I  

 særlige tilfælde kan der blive tale om retablering af forkert anvendte  

 henlæggelsesmidler.
Afdelinger kan »låne« egne henlagte midler til midlertidig hel  

 eller delvis dækning af underfinansiering og opsamlede driftsunderskud,  

 således at sådanne mankoer så vidt muligt ikke skal midlertidigt finansieres  

 ved låneoptagelse.
Herved sparer afdelingen marginalrenteudgiften, men det  

 fritager selvsagt ikke afdelingen for at søge underfinansiering og opsamlede  

 underskud afviklet efter de herom gældende regler.
Til gengæld må man  

 acceptere, at midlerne er illikvide, således at akutte behov for anvendelse  

 af henlæggelsesmidler efter deres formål eventuelt vil skulle  

 lånefinansieres.
Henlagte midler kan herudover <udlånes> til midlertidig finansiering  

 af den pågældende afdelings egne moderniserings- og forbedringsarbejder,  

 således at låneoptagelse undgås eller udskydes til et senere tidspunkt, hvor  

 der opstår behov for at anvende midlerne efter deres formål.
Af hensyn til  

 midlernes likviditet er det en ufravigelig forudsætning, at der er en  

 modsvarende trækningsret i bank, sparekasse eller lignende, eller at den  

 fornødne likviditet er sikret på anden måde.
 For så vidt angår udlån af en afdelings midler, herunder henlagte midler,  

 til selskabets andre almennyttige afdelinger henvises til bekendtgørelsens §  

 36.
Spørgeskema Der henvises til spørgeskemaets pkt. 16 (»Skønnes der at være tvivl  

 om, hvorvidt der er uomtvistelig god sikkerhed for afdelingernes henlagte  

 midler?»).
Revisionsinstruks Revisor skal efter revisionsinstruksen påse, at anvendelsen og eventuelle  

 udlån af bl.a. afdelingernes henlæggelsesmidler er i overensstemmelse med de  

 herom fastsatte regler.
Konto 401. Planlagt og periodisk vedligeholdelse og fornyelser Der henvises til bemærkningerne til udgiftsposterne, kontiene 116 og 120.
Konto 402. Istandsættelse ved fraflytning (A-ordning) Der henvises til bemærkningerne til udgiftsposterne, kontiene 117 og 121.
Konto 403. Fælleskonto (B-ordning) Der henvises til bemærkningerne til udgiftsposterne, kontiene 117 og  

 122.1.
Konto 404. Indvendig vedligeholdelse (B-ordning) Der henvises til bemærkningerne til udgiftsposterne, kontiene 117 og  

 122.2.
Konto 405. Tab ved lejeledighed og fraflytninger Hvis en afdeling har mange fraflytninger og dermed et større beløb tilgode  

 (konto 305.4), hvoraf en del kan være til inkasso, kan en del af afdelingens  

 likviditet være bundet i disse.
Til imødegåelse af tab i forbindelse hermed,  

 kan der være henlagt passende beløb til konto 405.
 Den del af henlæggelsen, der vedrører fraflytninger, kræver ikke  

 likviditet, idet henlæggelsen er udtryk for en nedskrivning af usikre  

 debitorer på konto 305.4.
 Der henvises i øvrigt til bemærkningerne til udgiftsposterne, kontiene  

 123, 129 og 130.
Konto 406. Andre henlæggelser Der henvises til bemærkningerne til udgiftsposterne, konto 124, samt til  

 bemærkningerne til konto 140 (årets overskud).
Hvis afdelingen har modtaget særlige støttemidler fra staten, en kommune,  

 Boligselskabernes Landsbyggefond, EU eller private fonde til styrkelse af  

 afdelingens sociale liv, kan evt. uforbrugte midler ved regnskabsårets  

 afslutning overføres til det efterfølgende regnskabsår.
Beløbet konteres i  

 balancen på konto 406.
 Konto 407. Underskud m.v.
 Kontoen skal specificeres i fast note .
 Underskud skal afvikles budgetmæssigt efter nærmere regler, jf.  

 bemærkningerne til konto 133.1. Eventuelle driftsoverskud anvendes først og  

 fremmest til dækning af underskud og underfinansiering, jf. bemærkningerne  

 til konto 140.
 For så vidt angår årets underskud henvises til bemærkninger til konto 210.
 Der henvises til spørgeskemaets pkt. 13 (<Er der afdelinger med  

 underskudssaldi og/eller underfinansiering?>).
 Revisor skal efter revisionsinstruksen bl.a. påse, at underskud fra  

 tidligere år og underfinansiering afvikles budgetmæssigt efter reglerne  

 herom, og at afdelinger med opsamlede driftsunderskud ikke har modtaget lån i  

 strid med de herom gældende regler.
Afdelingens »opsparing« fremgår i øvrigt direkte af regnskabet,  

 idet de samlede henlæggelsesbeløb (kontiene 401-406) fratrækkes underskud  

 m.v.
Det bemærkes dog, at opsamlede underskud ikke kan udlignes - men alene  

 rent  midlertidigt finansieres - ved tilbageførsel af henlagte midler.
 Boligselskabernes Landsbyggefond kan i ganske særlige tilfælde og under  

 visse nærmere betingelser yde lån eller tilskud til dækning af  

 driftsunderskud, jf. lovens § 36, stk. 6 og 7. Kommunalbestyrelsen kan  

 ligeledes i ganske særlige tilfælde yde lån til dækning af underskud, jf.  

 lovens § 39.
Langfristet gæld Gæld, der forfalder til betaling senere end 1 år efter regnskabsårets  

 udløb, anses som langfristet, medens anden gæld betragtes som kortfristet.
Konto 408. Oprindelig prioritetsgæld Der henvises til bemærkningerne til kontiene 101-104.
 Kreditors navn anføres i regnskabet eller i note.
 Eventuel indeksregulering fremgår af aktivposten, konto 302.
 Hvis der ved ejendommens opførelse er optaget realkreditlån med et større  

 beløb end fastsat i den ved byggeriets finansiering gældende  

 realkreditlovgivning (p.t. 80 pct. af ejendommens værdi), og lånegrænsen  

 således er overskredet, vil dette medføre en  overfinansiering i  

 forhold til den endeligt godkendte anskaffelsessum.
For ejendomme, der er prioriteret med indekslån, accepteres i  

 praksis en overfinansiering på indtil 1 pct. af den godkendte  

 anskaffelsessum, dog maksimalt 50.000 kr.
Denne begrænsede tilladelse til  

 overfinansiering gives kun under forudsætning af, at det långivende  

 realkreditinstitut forestår opkrævningen hos selskabet af den hertil svarende  

 del af kapitaludgiften m.v., idet der ikke er hjemmel til at yde rente- og  

 afdragsbidrag eller ydelsesstøtte til indekslån ud over den i lovgivningen  

 fastsatte lånegrænse på p.t. 80 pct. af anskaffelsessummen.
Overstiger  

 overfinancieringen ovennævnte grænse skal overfinancieringen  fuldt ud  

 bringes til ophør ved indfrielse af den opregulerede del af denne del af  

 restgælden gennem indkøb af obligationer til dagskurs, ligesom for meget  

 betalt rente- og afdragsbidrag eller ydelsesstøtte må tilbagebetales til  

 statskassen.
I tilfælde af kursstigning i perioden fra lånets optagelse til dets  

 indfrielse vil fjernelse af overfinancieringen medføre et kurstab for  

 afdelingen.
Da kurstabet er en direkte følge af omstændighederne omkring det  

 pågældende byggeris finansiering, skal afviklingen ske i overensstemmelse med  

 reglerne om underfinansiering, jf. bemærkningerne til konto 301. Kurstabet  

 kan helt eller delvist dækkes af selskabets dispositionsfond.
 Overfinansiering, der er accepteret efter de ovenfor nævnte  

 retningslinier, skal i resultatopgørelsen konteres som ekstraordinær indtægt  

 i det pågældende år (kontiene 207-209) efter regulering af afskrivningskonto  

 og/eller byggefondsindestående (konto 411/412).
Konvertering Hvis der i forbindelse med konvertering af rentesikrede nominallån og en  

 hermed forbundet overgang fra 2 til 4 terminer forfalder 5 terminer i  

 konverteringsåret, kan den overskydende terminsydelse overføres til det  

 efterfølgende regnskabsår, jf. vejledningens bemærkninger til kt. 101.  

 Terminsydelsen henføres i givet fald til efterfølgende regnskabsår som  

 tilgodehavende prioritetsydelse på kt. 305.8.
Konto 409. Beboerindskud Beboerindskud er det engangsbeløb, som boligtagere i almennyttige boliger  

 betaler i forbindelse med indgåelsen af boligoverenskomsten/lejeaftalen.  

 Indskuddet udgør den yderste del - siden 1982 2 pct. - af byggeriets  

 finansiering, svarende til den del af den godkendte anskaffelsessum, som ikke  

 dækkes af lån fra realkreditinstitutterne og Boligselskabernes  

 Landsbyggefond, jf. i øvrigt vejledningens afsnit 6 samt bemærkningerne til  

 konto 301 om øget beboerindskud og konto 304.3 om beboerindskudslån.
 Tilgodehavender vedrørende beboerindskud bogføres under konto 305.2.
 Forhøjelser af beboerindskuddet, som ikke er nødvendige led i ejendommens  

 finansiering, konteres særskilt under konto 414, jf. bemærkningerne hertil.
 Dispositionsfondens midler kan i visse tilfælde anvendes til nedsættelse  

 af beboerindskuddet i ældre boligafdelinger, jf. bekendtgørelsens § 28, stk.  

 1, nr. 8 og vejledningens afsnit 10.2.
Konto 410. Kapitaltilskud til lejligheder for mindstbemidlede I de afdelinger, hvor der findes lejligheder, der delvis er finansieret  

 med kapitaltilskud (finansieringstilskud), posteres dette tilskud som  

 langfristet gæld under konto 410. Det samlede tilskud fra stat og kommune og  

 eventuelt fra anden side indgår som en del af finansieringen og betragtes  

 konteringsmæssigt på linie med beboernes indskud.
 Det bemærkes, at kapitaltilskuddet forbliver indestående på afdelingens  

 balance, selv om afdelingens indtægt ved boligtagernes senere betaling af  

 beboerindskud indbetales til kommunen via selskabets dispositionsfond.
 Der henvises til vejledningens afsnit 6.4 om kapitaltilskudslejligheder  

 samt til bemærkningerne til konto 414.3.
Konto 411. Afskrivningskonto for ejendommen og konto 412. Byggefondsindeståendet.
 Den friværdi i en afdelings faste ejendom, der opstår ved, at afdelingens  

 prioritetsgæld nedbringes, kan af selskabet gøres likvidt ved optagelse af  

 lån med pant i ejendommen.
Det er en forudsætning for låneoptagelsen, at den almennyttige ejendom  

 ikke pantsættes ud over den offentlige kontantvurdering.
For at sikre dette,  

 foretages en løbende bogføring af den friværdi, der lovligt kan belånes af  

 selskabet (byggefondsindeståendet). Med henblik herpå omfatter kontoplanen  

 for almennyttige afdelinger dels en afskrivningskonto (konto 411) og dels en  

 konto for byggefondsindeståendet (konto 412).
 Hvis ejendommens anskaffelsessum (konto 301 og 302) er større end den  

 seneste offentlige kontantvurdering (konto 301.1), skal der oprettes en  

 afskrivningskonto for ejendommen, jfr. bekendtgørelsens § 30, stk. 2.
Ved oprettelsen beregnes et maksimum for kontoen, svarende til forskellen  

 mellem anskaffelsessummen og den kontante ejendomsværdi.
Opsparing ved  

 nedbringelse af prioritetsgælden bogføres som indestående på  

 afskrivningskontoen, indtil denne har nået sit maksimum.
Herefter bogføres  

 opsparingen i afdelingsregnskabet som byggefondsindestående på konto 412.
 Er ejendommens anskaffelsessum ikke større end kontantvurderingen,  

 bogføres de betalte afdrag fuldt ud som byggefondsindestående.  

 Byggefondsindeståendet vil således i denne situation svare til forskellen  

 mellem prioritetsgældens hovedstol og restgælden (konto 408) med mindre  

 selskabet tidligere har optaget lån i afdelingen for at gøre  

 byggefondsindeståendet likvidt.
 I byggefondens balance bogføres byggefondsindeståendet på aktivsiden som  

 indestående i afdelingen (konto 901) og som indtægt på passivsiden på  

 byggefondens formue under konto 001.1 (prioritetsafdrag fra afdelinger).
Senere forhøjelse af kontantvurderingen Forhøjes den offentlige kontantvurdering for en ejendom, hvor der er  

 oprettet en afskrivningskonto, nedsættes afskrivningskontoens maksimum  

 tilsvarende.
Hvis det bogførte beløb på afskrivningskontoen herved bliver  

 større end kontoens nye maksimum, overføres det overskydende beløb  

 regnskabsmæssigt fra afskrivningskontoen til byggefondsindeståendet.  

 Indebærer forøgelsen af kontantvurderingen, at anskaffelsessummen m.v. ikke  

 længere er højere end kontantvurderingen, bortfalder afskrivningskontoen  

 helt, og hele det bogførte beløb overføres til byggefondsindeståendet.
 I byggefondens balance bogføres det overførte beløb på aktivsiden under  

 konto 901 (indestående i afdelinger) og på passivsiden under konto 001.4  

 (regulering af ejendommens afskrivningskonto).
Senere nedsættelse af kontantvurderingen En senere nedsættelse af kontantvurderingen i en ejendom, hvor der er  

 oprettet en afskrivningskonto, indebærer, at afskrivningskontoens maksimum  

 forhøjes tilsvarende.
Dette medfører ikke tilbageførsel fra  

 byggefondsindeståendet til afskrivningskontoen, men beløb svarende til de  

 herefter betalte afdrag m.v. bogføres på afskrivningskontoen, indtil denne -  

 på ny - har nået sit maksimum.
Er der ikke i forvejen oprettet en  

 afskrivningskonto, kan nedsættelsen af kontantvurderingen betyde, at en sådan  

 skal oprettes, nemlig hvis kontantvurderingen ansættes lavere end  

 anskaffelsessummen.
Tilgang til/afgang fra anskaffelsessummen Ved eventuel senere erhvervelse af tillægsareal eller ved afhændelse af en  

 del af arealet (f. eks. skelreguleringer) forhøjes/nedsættes ejendommens  

 anskaffelsessum (konto 301) med anskaffelsessummen/salgssummen for arealet og  

 i forbindelse hermed kan en regulering af kontantvurderingen blive aktuel.
 Ejendommens anskaffelsessum forhøjes ligeledes, hvis der gennemføres  

 tilbygnings-, moderniserings- eller forbedringsarbejder, som kan belånes på  

 samme vilkår som nybyggeri, jfr. bekendtgørelsens § 31, stk. 2.
En forhøjelse af ejendommens anskaffelsessum kan medføre, at der skal  

 oprettes en afskrivningskonto.
Hvis en sådan allerede er oprettet forhøjes  

 afskrivningskontoens maksimum med et beløb, der svarer til anskaffelsessummen  

 for forbedringen m.v., dog med fradrag af eventuelle forhøjelser af  

 kontantvurderingen.
En forhøjelse af afskrivningskontoens maksimum indebærer ikke, at der skal  

 ske tilbageførsel fra byggefondsindeståendet (konto 412) til  

 afskrivningskontoen (konto 411), men de herefter betalte prioritetsafdrag må  

 bogføres på afskrivningskontoen, indtil denne på ny er bragt op på sit  

 maksimum.
Der henvises til konteringsskitserne.
Optagelse af lån i afdelingens ejendom Byggefondsindeståendet i afdelingen kan - i modsætning til indeståendet på  

 afskrivningskontoen for ejendommen - gøres likvidt.
 Afdragene på det nyoptagne lån bogføres på samme måde som afdrag på det  

 oprindelige lån.
 De ved låneoptagelsen fremkomne likvide midler overføres umiddelbart til  

 dispositionsfonden, men de kan kun anvendes til finansiering af nyt  

 almennyttigt boligbyggeri.
 Foretager selskabet ny prioritering eller omprioritering for at skaffe  

 likvide midler i dispositionsfonden, bogføres den optagne prioritetsgæld  

 under konto 408, og samtidig nedskrives afdelingens byggefondsindestående  

 (konto 412) med det optagne låns hovedstol.
 Konto 412.9. Finansiering af anskaffelsessummen.
 Der er indført en subtotal for konto 408-412. Saldoen på kontoen skal  

 altid svare til saldoen på konto 302.9 (anskaffelsessum inkl. evt.  

 indeksregulering).
Konto 413. Andre realkreditlån 413.1. Forbedringsarbejder m.v.
 Der henvises til aktivposten, konto 303.1 og udgiftsposterne, kontiene 125  

 og 126 samt bemærkningerne hertil.
 413.2. Bygningsskader m.v.
 Der henvises til aktivposten, konto 303.2 og udgiftsposten, konto 127.
413.3. Ombygning Der henvises til aktivposten, konto 303.3 og udgiftsposten, konto 128.
Konto 414. Andre beboerindskud Eventuel rente på denne konto tilfalder afdelingen.
414.1. Forhøjet indskud ved ombygning Ved ombygning af store, ledige lejligheder og/eller forbedring af miljøet  

 i bebyggelsen med støtte efter boligbyggerilovens tidligere § 54 a  

 finansieredes en del af udgifterne herved ved beboerindskud på 2 pct.  

 Indskuddet betaltes som udgangspunkt af henholdsvis boligtagerne i de  

 ombyggede lejligheder og af samtlige boligtagere (men først ved  

 genudlejning). Selskabet kunne dog vælge at lade det forhøjede beboerindskud  

 afvikle som en underfinansiering over lejen.
414.2. Forhøjet indskud ved genudlejning Hvis beboerindskuddet (jf. konto 409) i f.eks. ældre boligafdelinger må  

 antages ikke i almindelighed at kunne dække boligtagernes forpligtelser over  

 for selskabet, herunder udgifter i forbindelse med det lejedes fraflytning,  

 kan selskabet med kommunalbestyrelsens godkendelse forhøje indskuddet.
Ved  

 lejerskifte indbetaler nye boligtagere det således forhøjede indskud til  

 selskabet, jf. lovens § 11, stk. 5, og bekendtgørelsens § 14.
 Den forhøjede del af beboerindskuddet, som altså ikke har været et  

 nødvendigt led i ejendommens finansiering, bogføres som langfristet gæld  

 under konto 414.2.
414.3. Ekstra indskud for lejligheder med kapitaltilskud Her bogføres de beboerindskud, der er afkrævet beboerne af lejligheder  

 opført med kapitaltilskud, når beboerne ikke (længere) opfylder de særlige  

 betingelser for at bo i disse lejligheder på særligt gunstige vilkår, eller  

 når lejlighederne genudlejes, jf. bemærkningerne til konto 410.
414.4. Forhøjet indskud for boligtagers retableringspligt Efter tidligere regler kunne boligselskabet og boligtageren særskilt  

 aftale en forhøjelse af beboerindskuddet til sikkerhed for boligtagerens  

 retableringspligt.
Det kan man ikke længere, men allerede indbetalte beløb  

 bogføres her.
Konto 415. Driftsstøttelån Der henvises til bemærkningerne til aktivposten, konto 304.1 - 5.
Kortfristet gæld Der henvises til definitionen ovenfor under langfristet gæld.
Afdelingens  

 gæld skal fremgå af afdelingens balance og må således ikke via mellemregning  

 overføres til selskabets balance.
Konto 418. Gæld til selskabet Der henvises til konto 721 (tilgodehavender i afdelinger (i drift)) på  

 selskabets balance.
Spørgsmålet om forrentning af disse lån afgøres af selskabets ledelse.
Den  

 maksimale rente er Nationalbankens diskonto med tillæg af 1 pct.-point.
Konto 419. Uafsluttede forbrugsregnskaber Der henvises til bemærkningerne til aktivposten, konto 305.3.
Konto 420. Forfaldne, ikke betalte prioritetsydelser Der henvises til bemærkningerne til konto 101.
 Der henvises til spørgeskemaets pkt. 17 (»Er terminsydelser betalt  

 for sent?»).
Konto 423. Forudbetalte boligafgifter og lejer, inkl. varme Der henvises til bemærkningerne til indtægtsposten, konto 201  

 (boligafgifter og lejer). Det bemærkes, at også betalte aconto-varmebidrag,  

 der vedrører perioden efter regnskabsårets afslutning, bogføres på denne  

 konto.
Konto 425. Anden kortfristet gæld 425.1. Merleje, BLF Der henvises til bemærkningerne til konto 201.9 (merleje).
425.2. Reguleringskonto vedr. budgetterede prioritetsydelser  

 (indeksfinansiering) Overskud som følge af, at de faktiske udgifter til prioritetsydelser på  

 indekslån har været mindre end de budgetterede udgifter, kan overføres til  

 reguleringskontoen i stedet for at blive anvendt efter reglerne om årets  

 overskud, jf. bekendtgørelsens § 52, stk. 2, og bemærkningerne til konto 140.  

 Reguleringskontoens indestående afvikles snarest i forbindelse med den  

 ordinære budgetlægning af konto 101.
425.3. Afsluttede forbrugsregnskaber Der henvises til bemærkningerne til konto 305.3 (uafsluttede  

 forbrugsregnskaber).
425.4. Kursreguleringskonto Der henvises til bemærkningerne under konto 306  

 (værdipapirer/-obligationsbeholdning).
Eventualforpligtelser Afdelingens forpligtelse til - i givet fald - at yde godtgørelse for  

 boligtagers forbedringer, opføres ikke som en gæld i balancen, men skal  

 fremgå som en note til regnskabet.
Bygge- og Boligstyrelsen, den 19. maj  

 1994 Rud Werborg /Inge-Lis Kalum Schou Bilag 1 Bilag 2 KONTERINGSSKITSER Bilag 3 VEDLIGSHOLDELSESPLAN Bilag 4 DRIFTSBUDGET (* 1) Bilag 5 og 6 er udeladt her, da retsforskrifterne har været  

 offentliggjort i Lovtidende A, samt forefindes i Retsinformation.
 (* 2) Cirkulære af 25. oktober 1985 om de almennyttige boligselskabers  

 økonomi m.v. har været offentliggjort i Ministerialtidende som nr. 117, samt  

 forefindes i Retsinformation.
 (* 3) Cirkulære af 14. marts 1986 om organisation og udlejning af  

 almennyttigt byggeri har været offentliggjort i Ministerialtidende som nr.  

 27, samt forefindes i Retsinformation.
 (* 4) Cirkulære af 1. september 1989 om godkendelse af nye almennyttige  

 boligselskaber har været offentliggjort i Ministerialtidende som nr. 124,  

 samt forefindes i Retsinformation.
