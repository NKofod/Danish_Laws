Fremsat den 4. oktober 2000 af  

 erhvervsministeren (Pia Gjellerup) Forslag til Designlov1) Kapitel 1 Almindelige bestemmelser § 1. Den, som har frembragt et design (designeren), eller den,  

 til hvem designerens ret er overgået, kan i overensstemmelse med denne  

 lov ved registrering erhverve eneret til designet (designret), jf. § 9.
§ 2. I denne lov forstås ved 1)	"design": et produkts eller en del af et produkts  

 udseende, som er bestemt af de særlige træk ved selve produktet  

 eller dets udsmykning, navnlig for så vidt angår linjer,  

 konturer, farver, form, struktur og/eller materiale, 2)	"produkt": en industrielt eller  

 håndværksmæssigt fremstillet artikel, herunder bl.a. dele,  

 der er bestemt til at blive samlet til et sammensat produkt, samt emballage,  

 udstyr, grafiske symboler og typografiske skrifttyper, men ikke  

 edb-programmer, 3)	"sammensat produkt": et produkt, der består af flere  

 bestanddele, som kan udskiftes, således at produktet kan skilles ad og  

 samles igen.
 § 3. Designret kan kun opnås, hvis designet er nyt og  

 har individuel karakter.
 Stk. 2. Et design anses som nyt, hvis intet identisk  

 design er blevet offentligt tilgængeligt før dagen for  

 ansøgningens indgivelse eller prioritetsdagen, hvis der er  

 påberåbt prioritet, jf. § 16. Design skal anses som identiske,  

 hvis deres særlige træk kun adskiller sig fra hinanden på  

 uvæsentlige punkter.
 Stk. 3. Et design anses for at have individuel karakter,  

 hvis det helhedsindtryk, designet giver den informerede bruger, adskiller sig  

 fra det helhedsindtryk en sådan bruger får af andre design, som  

 er blevet offentligt tilgængelige inden dagen for ansøgningens  

 indgivelse eller prioritetsdagen, hvis der er påberåbt prioritet,  

 jf. § 16. Ved vurderingen af et designs individuelle karakter skal der tages  

 hensyn til den grad af frihed, som designeren har haft ved udviklingen af  

 designet.
§ 4. Et design til en bestanddel af et sammensat produkt anses  

 kun for at være nyt og have individuel karakter, 1)	hvis bestanddelen efter at være blevet indføjet i det  

 sammensatte produkt fortsat er synlig under normal brug af produktet, og 2)	den synlige del af bestanddelen opfylder kravene om nyhed og  

 individuel karakter.
 Stk. 2. Ved normal brug forstås den endelige  

 brugers anvendelse af det sammensatte produkt, bortset fra vedligeholdelse,  

 service eller reparation.
 § 5. Et design er offentligt tilgængeligt, hvis det er  

 blevet offentliggjort i forbindelse med registrering eller på anden  

 måde er blevet offentliggjort, eller hvis det er blevet udstillet,  

 benyttet kommercielt eller blevet kendt på anden måde.
Stk. 2. Designet anses dog ikke for at være blevet  

 offentligt tilgængeligt 1)	i de tilfælde, hvor fagkredsene inden for den  

 pågældende sektor i Den Europæiske Union gennem deres  

 sædvanlige forretningsførelse ikke med rimelighed kan have  

 fået kendskab til de omstændigheder, der er nævnt i stk. 1,  

 før dagen for ansøgningens indgivelse eller prioritetsdagen,  

 hvis der er påberåbt prioritet, jf. § 16, eller 2)	hvis andre har fået kendskab til designet i forbindelse med et  

 udtrykkeligt eller underforstået krav om fortrolighed.
§ 6. Et design anses ikke for at være blevet offentligt  

 tilgængeligt, såfremt offentliggørelsen er sket inden for  

 12 måneder før dagen for ansøgningens indgivelse eller  

 prioritetsdagen, hvis der er påberåbt prioritet, jf. §  

 16, 1)	af designeren eller den, til hvem designerens ret er overgået,  

 eller af andre på grundlag af oplysninger, der er meddelt, eller  

 foranstaltninger, der er truffet af designeren eller den, til hvem  

 designerens ret er overgået, eller 2)	som følge af misbrug i forhold til designeren eller den, til  

 hvem designerens ret er overgået.
§ 7. Designret kan ikke opnås, hvis designet 1)	strider mod offentlig orden eller sædelighed, 2)	strider mod et ældre design, som først er blevet  

 offentligt tilgængeligt efter datoen for ansøgningens indgivelse  

 eller prioritetsdagen, hvis der er påberåbt prioritet, jf. § 16,  

 og under forudsætning af, at ansøgningsdagen for det ældre  

 design ligger forud for ansøgningsdagen for det yngre design, 3)	uhjemlet a)	gør brug af et af de elementer, der er anført i  

 artikel 6 c i Pariserkonventionen til beskyttelse af industriel ejendomsret,  

 eller af andre kendetegn, emblemer og våbenskjold end dem, der er  

 omfattet af artikel 6 c i ovennævnte konvention og som er af  

 særlig offentlig interesse, b)	benytter en andens varemærke, firma eller andet  

 forretningskendetegn, c)	gør brug af et værk, der er ophavsretligt  

 beskyttet, d)	indeholder et ældre design.
Stk. 2. Ved et ældre design forstås et  

 design, der er beskyttet ved 1)	ansøgning eller registrering her i landet, 2)	ansøgning om eller registrering som EF-design, 3)	et ikke registreret EF-design, eller 4)	international ansøgning eller registrering med virkning her i  

 landet.
§ 8. Designret kan ikke opnås til de dele af et produkts  

 udseende, som 1)	udelukkende er bestemt af produktets tekniske funktion, eller  

 som 2)	må reproduceres i deres nøjagtige form og dimensioner,  

 for at det produkt, som designet angår, mekanisk kan kobles til et  

 andet produkt eller placeres i, på, omkring eller bringes i kontakt med  

 et andet produkt, så begge produkter opfylder deres funktion.
 Stk. 2. Uanset bestemmelsen i stk. 1, nr. 2, kan der  

 opnås designret til et design, der er nyt og har individuel karakter i  

 overensstemmelse med § 3, hvis designet giver mulighed for en mangfoldig  

 sammenbygning eller sammenkobling af produkter i et modulopbygget system  

 bestående af indbyrdes udskiftelige dele.
§ 9. Designretten indebærer med de undtagelser, som  

 følger af §§ 10-12, at ingen uden samtykke fra indehaveren af retten  

 kan udnytte designet.
En sådan udnyttelse omfatter navnlig  

 fremstilling, udbud, markedsføring, indførsel, udførsel  

 eller brug af et produkt, som designet angår, eller oplagring af et  

 sådant produkt med de nævnte formål.
Stk. 2. Designretten i henhold til stk. 1 omfatter  

 ethvert design, der ikke giver den informerede bruger et andet  

 helhedsindtryk.
Ved vurderingen af designrettens omfang skal der tages hensyn  

 til den grad af frihed, som designeren har haft ved udviklingen af  

 designet.
§ 10. Designretten kan ikke udøves i forbindelse  

 med 1)	handlinger, der foretages i privat øjemed, 2)	handlinger, der foretages i forsøgsøjemed, og 3)	eftergørelse i citatøjemed eller til  

 undervisningsbrug, forudsat at sådanne handlinger er forenelige med god  

 forretningsskik og ikke i urimeligt omfang skader den normale udnyttelse af  

 designet, og forudsat at kilden angives.
§ 11. Designretten kan heller ikke udøves i forbindelse  

 med 1)	udstyr på skibe og luftfartøjer, der er  

 hjemmehørende i et andet land, hvis disse midlertidigt kommer ind her  

 i landet, og 2)	import her til landet af reservedele og tilbehør med henblik  

 på reparation samt udførelse af reparation af sådanne  

 skibe og luftfartøjer.
 § 12. Designretten omfatter ikke handlinger i forbindelse med  

 designbeskyttede produkter, som af indehaveren eller med dennes samtykke er  

 markedsført inden for Det Europæiske Økonomiske  

 Samarbejdsområde (EØS).
Kapitel 2 Ansøgning om registrering af design § 13. Ansøgning om registrering af design indgives til  

 Patent- og Varemærkestyrelsen.
 Stk. 2. Ansøgningen skal indeholde oplysning om  

 ansøgerens navn eller firma samt en gengivelse af designet.
Stk. 3. Med ansøgningen kan der tillige indgives  

 en model.
I så fald danner modellen grundlag for registrering af  

 designet.
Stk. 4. Søges registrering af en anden end den,  

 der har frembragt designet, skal det efter ansøgerens eller  

 designerens anmodning noteres i designregistret, hvem der har frembragt  

 designet.
Hvis designet er et resultat af et samarbejde mellem flere  

 designere, kan en angivelse af den pågældende gruppe af designere  

 erstatte en angivelse af de enkelte designere.
 Stk. 5. Med ansøgningen skal følge de  

 fastsatte gebyrer.
 § 14. Der kan alene knyttes retsvirkninger til  

 ansøgningen fra den dag, ansøgeren har indgivet afbildning  

 eller model, som viser designet.
 Stk. 2. En ansøgning kan ikke ændres til at  

 angå et andet design end det, der er vist i ansøgningen.
 § 15. En ansøgning kan omfatte flere design, hvis de  

 produkter, for hvilke designene skal anvendes, kan henføres til samme  

 klasse, jf. det internationale arrangement vedrørende klassifikation  

 af industrielle design og modeller undertegnet i Locarno den 8. oktober 1968  

 (Locarno-arrangementet).
 § 16. Er et design indeholdt i en ansøgning om  

 designregistrering eller om brugsmodelbeskyttelse i et andet land, som er  

 tilsluttet Pariserkonventionen af 20. marts 1883 om beskyttelse af den  

 industrielle ejendomsret, eller som er medlem af Verdenshandelsorganisationen  

 (WTO), og søges designet registreret her i landet inden 6  

 måneder fra ansøgningsdagen i dette andet land, skal  

 ansøgningen i forhold til § 3 og § 7, stk. 1, nr. 2 og 3, på  

 ansøgerens anmodning betragtes som indgivet samtidig med  

 ansøgningen i dette andet land.
 Stk. 2. Den samme ret til prioritet efter stk. 1  

 gælder, selv om den tidligere ansøgning om beskyttelse ikke  

 hidrører fra et land, der er tilsluttet konventionen eller WTO,  

 når en tilsvarende prioritet fra en dansk designansøgning  

 indrømmes i det land, hvor den tidligere ansøgning blev  

 indgivet, og lovgivningen i det pågældende land i hovedsagen  

 stemmer overens med Pariserkonventionen.
 Stk. 3. Den samme ret til prioritet efter stk. 1  

 gælder endvidere, hvis designet er indeholdt i en ansøgning om  

 design- eller brugsmodelbeskyttelse her i landet.
Stk. 4. Hvis en ansøgning om registrering af et  

 design indgives her i landet senest 6 måneder efter, at designet for  

 første gang er fremvist på en officiel eller officielt anerkendt  

 international udstilling, skal ansøgningen i forhold til § 3 og § 7,  

 stk. 1, nr. 2 og 3, på ansøgerens anmodning have prioritet fra  

 denne dato.
Ved de nævnte udstillinger forstås sådanne, som  

 er defineret i konvention angående internationale udstillinger  

 undertegnet i Paris den 22. november 1928 og senest revideret den 30.  

 november 1972.
§ 17. Patent- og Varemærkestyrelsen påser, at  

 ansøgningen angår et design, jf. § 2, nr. 1, og at bestemmelsen  

 i § 7, stk. 1, nr. 1, ikke er til hinder for registreringen.
Endvidere  

 påses, at ansøgningen kun indeholder ét design, jf. dog §  

 15.
Stk. 2. Ansøgeren kan anmode Patent- og  

 Varemærkestyrelsen om at undersøge andre forhold af betydning  

 for designretten, hvorom styrelsen har kendskab.
For  

 anmodningen skal betales det fastsatte gebyr.
 Stk. 3. Erhvervsministeren fastsætter de  

 nærmere regler om undersøgelsen og dens omfang samt gebyret for  

 undersøgelsen.
§ 18. Er ansøgningen i overensstemmelse med  

 forskrifterne, og er der intet fundet til hinder for registreringen,  

 registreres designet.
Registreringen offentliggøres af Patent- og  

 Varemærkestyrelsen.
Offentliggørelsen kan udsættes i  

 indtil 6 måneder fra ansøgningsdagen eller prioritetsdagen, hvis  

 der er påberåbt prioritet, jf. § 16, såfremt  

 ansøgeren anmoder om det i ansøgningen.
 § 19. Har ansøgeren ikke iagttaget de fastsatte  

 forskrifter for ansøgningen, eller finder Patent- og  

 Varemærkestyrelsen i øvrigt, at der er noget til hinder for  

 registrering, skal ansøgeren underrettes herom og opfordres til inden  

 en nærmere angiven frist at udtale sig eller træffe  

 foranstaltninger til berigtigelse af ansøgningen.
Stk. 2. Undlader ansøgeren inden fristens  

 udløb at udtale sig eller træffe foranstaltninger til  

 berigtigelse af ansøgningen, henlægges denne.
Den i stk. 1  

 nævnte underretning skal indeholde oplysning herom.
Stk. 3. Behandlingen af en ansøgning kan  

 genoptages, hvis ansøgeren inden 2 måneder efter udløbet  

 af den fastsatte frist beder om genoptagelse og fremkommer med sit svar eller  

 berigtiger ansøgningen, samt inden nævnte frist betaler det  

 fastsatte genoptagelsesgebyr.
Genoptagelse kan kun ske en gang.
 Stk. 4. Finder Patent- og Varemærkestyrelsen noget  

 til hinder for at imødekomme ansøgningen, og har  

 ansøgeren haft lejlighed til at udtale sig om hindringen, skal  

 ansøgningen afslås, medmindre Patent- og  

 Varemærkestyrelsen finder grund til på ny at give  

 ansøgeren opfordring som omhandlet i stk. 1.
 § 20. Finder Patent- og Varemærkestyrelsen efter § 19  

 noget til hinder for registrering, kan designet registreres i ændret  

 form, hvis designet i den ændrede form opfylder betingelserne for  

 beskyttelse, og det beholder sin identitet.
 Stk. 2. Hvis ansøgeren ikke er enig i Patent- og  

 Varemærkestyrelsens afgørelse i henhold til stk. 1 om  

 registrering i den ændrede form, afslås ansøgningen.
Kapitel 3 Offentlighed og oplysningspligt § 21. Fra og med den dag designet er registreret, skal sagens  

 akter holdes tilgængelige for enhver.
Stk. 2. Når 6 måneder er forløbet fra  

 ansøgningsdagen eller prioritetsdagen, hvis der er  

 påberåbt prioritet, jf. § 16, skal akterne, selv om  

 offentliggørelse i henhold til § 18 ikke har fundet sted, holdes  

 tilgængelige for enhver.
Er der truffet beslutning om henlæggelse  

 eller afslag, må akterne dog ikke holdes tilgængelige, medmindre  

 ansøgeren anmoder om genoptagelse eller påklager det meddelte  

 afslag.
 Stk. 3. På anmodning af ansøgeren skal  

 sagens akter gøres tilgængelige tidligere end foreskrevet i stk.  

 1 og 2.
 Stk. 4. Når sagens akter bliver tilgængelige  

 i henhold til stk. 2 eller 3, skal der ske offentliggørelse herom.
 § 22. En ansøger, som over for en anden  

 påberåber sig en ansøgning om designregistrering, inden  

 akterne i ansøgningssagen er blevet tilgængelige for enhver,  

 skal efter anmodning give den pågældende adgang til at  

 gøre sig bekendt med akterne.
Stk. 2. Den, som enten ved direkte henvendelse til en  

 anden eller i annoncer eller ved påskrift på produkter eller  

 deres indpakning eller på anden måde angiver, at et design er  

 registreret eller søgt registreret, uden samtidig at angive  

 registreringens eller ansøgningens nummer, skal uden unødigt  

 ophold give den, der anmoder herom, sådan oplysning.
Angives det ikke  

 udtrykkeligt, at et design er registreret eller søgt registreret, men  

 er oplysningen egnet til at fremkalde den opfattelse, at dette er  

 tilfældet, skal der efter anmodning uden unødigt ophold gives  

 oplysning om, hvorvidt designet er registreret eller søgt registreret.
Kapitel 4 Designregistreringens gyldighedstid § 23. En designregistrering gælder for den eller  

 de perioder på fem år, som ansøgningen er indgivet for,  

 regnet fra ansøgningsdagen.
Registreringen kan efter anmodning fornyes  

 for yderligere perioder indtil i alt 25 år.
Hver periode løber  

 fra udgangen af den forudgående periode.
 Stk. 2. Uanset stk. 1 gælder registreringen i  

 højst 15 år for et design til en bestanddel, der anvendes til  

 reparation af et sammensat produkt, således at produktet får sit  

 oprindelige udseende igen.
§ 24. Ansøgning om fornyelse af en designregistrering  

 sker ved indbetaling af det fastsatte fornyelsesgebyr til Patent- og  

 Varemærkestyrelsen tidligst 3 måneder før og senest 6  

 måneder efter registreringsperiodens udløb.
Hvis  

 fornyelsesgebyret først betales efter registreringsperiodens  

 udløb, betales et forhøjet gebyr.
Stk. 2. Patent- og Varemærkestyrelsen  

 opkræver det fastsatte fornyelsesgebyr hos designinde-haveren eller  

 dennes fuldmægtig.
Styrelsen er ikke ansvarlig for rettighedstab som  

 følge af manglende opkrævning.
 Stk. 3. Er det fastsatte fornyelsesgebyr ikke betalt  

 senest 6 måneder efter registreringsperiodens udløb, skal  

 registreringen udslettes.
 Stk. 4. Fornyelse af registreringen skal  

 offentliggøres.
Kapitel 5 Registreringens ophør ved dom eller administrativ  

 prøvning m.v.
§ 25. Når en designregistrering har fundet sted, kan  

 enhver over for Patent- og Varemærkestyrelsen fremsætte anmodning  

 om hel eller delvis udslettelse af registreringen.
Anmodningen kan alene  

 begrundes med, at 1)	registreringen ikke er foretaget i overensstemmelse med §§ 1-8, 2)	ansøgningen er ændret i strid med § 14, stk. 2, 3)	betingelserne i § 15 ikke er opfyldt, eller at 4)	registreringen er opretholdt i mere end 15 år i strid med §  

 23, stk. 2.
Stk. 2. Anmodning efter stk. 1 kan kun fremsættes  

 vedrørende 1)	retten til et design af den, som påstår at være  

 retsmæssig indehaver af designet, 2)	de rettigheder, som er nævnt i § 7, stk. 1, nr. 2 og nr. 3,  

 litra b-d, af den, der påstår at være retsmæssig  

 indehaver af de pågældende rettigheder, 3)	brug af de rettigheder, som er nævnt i § 7, stk. 1, nr. 3,  

 litra a, af den, der er berørt af brugen.
Stk. 3. Hvis en sag ved domstolene vedrørende et  

 design ikke er endeligt afgjort, kan der ikke fremsættes en anmodning  

 efter stk. 1 vedrørende det pågældende design.
Rejses sag  

 ved domstolene om et design inden, der er truffet endelig afgørelse om  

 anmodningen efter stk. 1 vedrørende samme design, skal Patent- og  

 Varemærkestyrelsen eller Patentankenævnet stille behandlingen af  

 anmodningen i bero, indtil sagen er endeligt afgjort, medmindre anmodningen  

 er fremsat af designindehaveren.
 Stk. 4. For anmodning i henhold til stk. 1 skal betales  

 det fastsatte gebyr.
§ 26. En anmodning efter § 25, stk. 1, skal være  

 ledsaget af dokumentation.
Hvis materialet til brug for sådan  

 dokumentation er utilstrækkeligt, kan Patent- og  

 Varemærkestyrelsen forlange yderligere materiale for at tage stilling  

 til anmodningen.
 Stk. 2. Hvis anmodningen er fremsat af en anden end  

 indehaveren af designregistreringen, skal indehaveren gøres bekendt  

 med det indgivne materiale og have lejlighed til at udtale sig herom.
§ 27. En designregistrering kan kendes helt eller delvist  

 ugyldig ved dom, hvis 1)	registreringen ikke er foretaget i overensstemmelse med §§ 1-8, 2)	ansøgningen er ændret i strid med § 14, stk. 2, 3)	betingelserne i § 15 ikke er opfyldt, eller hvis 4)	registreringen er opretholdt i mere end 15 år i strid med §  

 23, stk. 2.
Stk. 2. Enhver kan anlægge sag efter stk. 1, dog  

 kan sag kun anlægges vedrørende 1)	retten til et design af den, som påstår at være  

 retsmæssig indehaver af designet, 2)	de rettigheder, som er nævnt i § 7, stk. 1, nr. 2 og nr. 3,  

 litra b-d, af den, der påstår at være retsmæssig  

 indehaver af de pågældende rettigheder, 3)	brug af de rettigheder, som er nævnt i § 7, stk. 1, nr. 3,  

 litra a, af den, der er berørt af brugen.
Stk. 3. Sager i henhold til stk. 2, nr. 1, skal  

 anlægges inden et år efter, at den pågældende har  

 fået kundskab om registreringen og de øvrige forhold, på  

 hvilke søgsmålet støttes.
Var designindehaveren i god tro  

 ved registreringen, eller da designretten overgik til den  

 pågældende, kan sagen ikke rejses senere end 3 år efter  

 registreringen af designet.
 Stk. 4. Et design kan erklæres ugyldigt efter, at  

 retten til designet er bortfaldet, eller der er givet afkald på  

 designretten.
 § 28. En designregistrering kan opretholdes i ændret  

 form, hvis designet i den ændrede form opfylder betingelserne for  

 beskyttelse, og det beholder sin identitet.
 Stk. 2. Hvis designindehaveren ikke er enig i en  

 afgørelse om opretholdelse af registreringen i ændret form,  

 eller ikke betaler det fastsatte gebyr for offentliggørelse af  

 ændringen, bliver registreringen udslettet.
§ 29. Påstår nogen at have ret til et  

 ansøgt eller registreret design, kan Patent- og  

 Varemærke-styrelsen, hvis styrelsen finder spørgsmålet  

 tvivlsomt, opfordre den pågældende til inden en nærmere  

 angiven frist at anlægge retssag herom.
Efterkommes opfordringen ikke,  

 kan påstanden lades ude af betragtning.
Underretning herom skal gives i  

 opfordringen.
 Stk. 2. Er der anlagt sag om retten til et design, skal  

 Patent- og Varemærkestyrelsen stille behandlingen af sagen i bero,  

 indtil retssagen er endeligt afgjort.
 § 30. Godtgør nogen over for Patent- og  

 Varemærkestyrelsen, at den pågældende og ikke  

 ansøgeren eller designindehaveren er berettiget til et design, der er  

 omfattet af et ansøgt eller registreret design, skal Patent- og  

 Varemærkestyrelsen overføre ansøgningen eller  

 registreringen til den pågældende, hvis denne anmoder om det.  

 Den, til hvem ansøgningen eller registreringen overføres, skal  

 betale det fastsatte gebyr.
 Stk. 2. Er der anmodet om overførelse af en  

 ansøgning eller en registrering, må ansøgningen ikke  

 ændres, henlægges, afslås eller imødekommes, eller  

 registreringen ændres eller udslettes helt eller delvist, før  

 der er taget endelig stilling til spørgsmålet om  

 overførelse.
§ 31. Er et design registreret for en anden end den, der i  

 henhold til § 1 er berettiget dertil, skal retten, hvis der nedlægges  

 påstand herom af den berettigede, overføre designretten til  

 denne.
Tilkommer designretten en anden skal Patent- og  

 Varemærkestyrelsen overføre registreringen til den  

 berettigede.
Stk. 2. Har den, som frakendes en designregistrering, i  

 god tro udnyttet designet her i landet, eller har den pågældende  

 truffet væsentlige foranstaltninger hertil, er denne berettiget til mod  

 rimeligt vederlag og i øvrigt på rimelige vilkår at  

 fortsætte den påbegyndte eller iværksætte den  

 planlagte udnyttelse med bibeholdelse af dennes almindelige karakter.
Samme  

 ret tilkommer under tilsvarende forudsætninger også indehavere af  

 licensrettigheder.
 Stk. 3. Rettigheder i henhold til stk. 2 kan kun  

 overgå til andre sammen med den virksomhed, hvori de udnyttes, eller  

 hvori udnyttelsen var tilsigtet.
§ 32. Foreligger der en hindring for opretholdelse af en  

 designregistrering i henhold til en afgørelse efter § 25, stk. 1,  

 eller en dom, skal registreringen udslettes af Patent- og  

 Varemærkestyrelsen.
Styrelsen skal endvidere udslette registreringen,  

 hvis designindehaveren giver afkald på designretten.
 Stk. 2. Finder Patent- og Varemærkestyrelsen  

 på grundlag af en anmodning efter § 25, stk. 1, at der ikke kan ske hel  

 eller delvis udslettelse af registreringen, afslås anmodningen og  

 registreringen opretholdes.
§ 33. Patent- og Varemærkestyrelsen skal  

 offentliggøre bortfald af en designregistrering.
Styrelsen skal  

 tillige offentliggøre ændringer i designregistreringen som  

 følge af en afgørelse eller en dom om hel eller delvis  

 udslettelse eller om overførelse af designretten til en anden.
 Stk. 2. For offentliggørelsen af en registrering i  

 ændret form betales det fastsatte gebyr.
Kapitel 6 Klage § 34. Klage over Patent- og Varemærkestyrelsens endelige  

 afgørelse af en designansøgning kan indgives til  

 Patentankenævnet af ansøgeren.
Det samme gælder  

 designindehaveren, hvis en designregistrering udslettes helt eller delvist.  

 Opretholdes en designregistrering i ændret eller uændret form,  

 kan afgørelsen påklages af den, der har fremsat anmodningen om  

 hel eller delvis udslettelse af designregistreringen.
Frafalder  

 sidstnævnte sin klage, kan klagen alligevel prøves, når  

 der foreligger særlige grunde hertil.
§ 35. Klage efter § 34 indgives til Patentankenævnet  

 senest 2 måneder efter, at Patent- og Varemærkestyrelsen har  

 givet den pågældende underretning om afgørelsen.
Inden  

 samme frist skal det fastsatte gebyr for klage betales.
Sker det ikke, skal  

 klagen afvises.
Indbringelse for Patentankenævnet har opsættende  

 virkning.
 Stk. 2. Patentankenævnets afgørelser kan  

 ikke indbringes for anden administrativ myndighed.
Stk. 3. Afgørelser truffet af Patent- og  

 Varemærkestyrelsen, som kan indbringes for Patentankenævnet, kan  

 ikke indbringes for domstolene, før ankenævnets afgørelse  

 foreligger. Ønskes en afgørelse, der er truffet af  

 Patentankenævnet, indbragt for domstolene, må sag anlægges  

 senest 2 måneder fra den dag, ankenævnets afgørelse er  

 meddelt den pågældende.
Søgsmålet har  

 opsættende virkning.
Kapitel 7 Straf- og erstatningsansvar m.v.
§ 36. Gør nogen indgreb i en designret (designindgreb),  

 og sker dette forsætligt, straffes den pågældende med  

 bøde.
Under skærpende omstændigheder, herunder navnlig  

 hvis der ved overtrædelsen tilsigtes en betydelig og åbenbar  

 retsstridig vinding, kan straffen stige til fængsel i indtil 1  

 år.
 Stk. 2. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
Stk. 3. Overtrædelser påtales af den  

 forurettede.
Dog påtales overtrædelser, som omfattes af stk. 1,  

 2. pkt., af det offentlige, når den forurettede anmoder herom.
 § 37. Den, som forsætligt eller uagtsomt begår  

 designindgreb, skal betale rimeligt vederlag for udnyttelsen af designet samt  

 erstatning for den yderligere skade, som indgrebet måtte have  

 medført.
 Stk. 2. Begår nogen designindgreb, uden at det sker  

 forsætligt eller uagtsomt, og har den pågældende derved  

 haft vinding, har denne, om og i det omfang det skønnes rimeligt,  

 pligt til at udrede vederlag og erstatning efter bestemmelserne i stk. 1, dog  

 ikke ud over den vinding, denne må antages at have haft ved  

 designindgrebet.
§ 38. Foreligger designindgreb, kan retten efter påstand  

 af den forurettede, i det omfang det skønnes rimeligt, til  

 forebyggelse af fortsat designindgreb bestemme, at produkter, som er ulovligt  

 fremstillet eller indført her i landet, eller produkter, hvis  

 udnyttelse ville indebære et designindgreb, skal ændres på  

 nærmere angiven måde eller tilintetgøres eller, hvor det  

 drejer sig om ulovligt fremstillede eller indførte produkter,  

 udleveres til den forurettede mod vederlag.
Dette gælder dog ikke over  

 for den, som i god tro har erhvervet de pågældende produkter  

 eller erhvervet rettigheder herover, og som ikke selv har begået  

 designindgreb.
 Stk. 2. Når ganske særlige grunde dertil  

 foreligger, kan retten, uanset bestemmelsen i stk. 1, efter påstand  

 meddele tilladelse til at råde over ulovligt fremstillede eller  

 indførte produkter i designets beskyttelsestid eller en del af denne  

 mod rimeligt vederlag og i øvrigt på rimelige vilkår.
 § 39. Udnytter nogen uhjemlet et design, som er søgt  

 registreret, efter at akterne i ansøgningssagen er gjort  

 tilgængelige for enhver, og fører ansøgningen til  

 registrering, finder bestemmelserne om designindgreb tilsvarende anvendelse.  

 Dette gælder dog ikke bestemmelsen i § 38. Erstatning for skade som  

 følge af indgreb, der er sket, før akterne er gjort  

 tilgængelige for enhver, er den pågældende kun pligtig at  

 udrede i det i § 37, stk. 2, angivne omfang.
 Stk. 2. Forældelse af erstatningskrav efter stk. 1  

 indtræder tidligst 1 år efter designets registrering.
 § 40. I sager om designindgreb kan det kun gøres  

 gældende, at designretten ikke foreligger, hvis påstand om  

 registreringens udslettelse nedlægges over for designindehaveren,  

 eventuelt efter at denne er tilstævnet efter reglerne i § 45. Udslettes  

 registreringen, kommer bestemmelserne i §§ 36-39 ikke til anvendelse.
 § 41. Den, som i de i § 22 nævnte tilfælde  

 undlader at efterkomme, hvad der påhviler denne, eller meddeler urigtig  

 oplysning, straffes med bøde, for så vidt strengere straf ikke  

 er forskyldt efter anden lovgivning, og skal erstatte derved forvoldt skade i  

 det omfang, det skønnes rimeligt.
 Stk. 2. bestemmelserne i § 36, stk. 2 og 3, finder  

 tilsvarende anvendelse.
Kapitel 8 Retsplejebestemmelser § 42. Borgerlige sager, for hvis udfald anvendelsen af denne  

 lov er af væsentlig betydning, anlægges ved Sø- og  

 Handelsretten i København, medmindre parterne vedtager andet.
 Stk. 2. Sø- og Handelsretten i København er  

 EF-designdomstol i første instans, og Højesteret er  

 EF-designdomstol i anden instans i henhold til EF-designforordningen.
 § 43. Forbud i henhold til EF-designforordningen  

 nedlægges af fogedretten.
 Stk. 2. Forbud i henhold til EF-designforordningen, der  

 skal have virkning på enhver medlemsstats område, nedlægges  

 af Sø- og Handelsretten i København.
 Stk. 3. Forbud, der både vedrører et  

 EF-design og andre design beskyttet i medfør af denne lov,  

 nedlægges af Sø- og Handelsretten i København, hvis  

 forbudet vedrørende EF-designet skal have virkning på enhver  

 medlemsstats område.
 Stk. 4. Bestemmelserne i retsplejelovens kapitel 57  

 finder tilsvarende anvendelse.
 Stk. 5. Sø- og Handelsrettens afgørelser  

 efter stk. 2 og 3 kan kæres til Østre Landsret.
§ 44. Den, som anlægger sag om hel eller delvis  

 udslettelse af en designregistrering eller om overførelse af  

 registreringen, skal meddele dette til Patent- og Varemærkestyrelsen  

 til indførelse i designregistret samt i anbefalet brev give meddelelse  

 om sagsanlægget til enhver licenshaver, der er indført i  

 registret med adresse.
En licenshaver, der vil anlægge sag om indgreb i  

 designretten, skal på tilsvarende måde give meddelelse herom til  

 designindehaveren.
Stk. 2. Dokumenterer sagsøgeren ikke i  

 stævningen, at anmeldelse og meddelelser, som er angivet i stk. 1, har  

 fundet sted, kan retten fastsætte en frist til opfyldelse af  

 betingelserne.
Oversiddes den fastsatte frist, afvises sagen.
§ 45. I sager om indgreb i designretten anlagt af  

 designindehaveren skal sagsøgte give meddelelse efter reglerne i § 44,  

 stk. 1, til Patent- og Varemærkestyrelsen og registrerede licenshavere,  

 hvis sagsøgte vil nedlægge påstand om registreringens  

 udslettelse.
Bestemmelsen i § 44, stk. 2, finder tilsvarende anvendelse,  

 således at påstanden om registreringens udslettelse afvises, hvis  

 den fastsatte frist overskrides.
Stk. 2. I sager om designindgreb anlagt af en licenshaver  

 kan sagsøgte tilstævne designindehaveren uden hensyn til dennes  

 værneting og over for indehaveren nedlægge påstand om  

 registreringens udslettelse.
Bestemmelserne i retsplejelovens kapitel 34  

 finder tilsvarende anvendelse.
 § 46. Udskrift af domme i de i §§ 27-29, 31-32, 36-39  

 omhandlede sager sendes til Patent- og Varemærkestyrelsen ved rettens  

 foranstaltning.
Kapitel 9 Forskellige bestemmelser § 47. Patent- og Varemærkestyrelsen kan opfordre en  

 ansøger af et design samt en indehaver af et registreret design til at  

 udpege en fuldmægtig, som har bopæl i Det Europæiske  

 Økonomiske Samarbejdsområde (EØS), til at  

 repræsentere sig vedrørende ansøgningen eller  

 registreringen.
Fuldmægtigens navn og adresse skal indføres i  

 designregistret.
§ 48. Vil en designansøger lide retstab på grund  

 af manglende overholdelse af en frist over for Patent- og  

 Varemærkestyrelsen fastsat i denne lov eller med hjemmel heri, skal  

 Patent- og Varemærkestyrelsen efter anmodning genoprette rettighederne,  

 hvis designansøgeren har udvist al den omhu, som med rimelighed kunne  

 kræves af den pågældende.
Anmodningen skal indgives til  

 Patent- og Varemærkestyrelsen inden 2 måneder efter, at den  

 hindring, som bevirkede fristoverskridelsen, er bortfaldet, dog senest 1  

 år efter fristen udløb.
Inden for samme frister skal  

 ansøgeren foretage den undladte handling og betale det fastsatte gebyr  

 for genoprettelse.
 Stk. 2. Bestemmelsen i stk. 1 finder tilsvarende  

 anvendelse, hvis en designindehaver ikke har betalt fornyelsesgebyr inden for  

 den frist, der er fastsat i § 24, stk. 1, idet dog anmodning om genoptagelse  

 skal være indgivet og fornyelsesgebyret være betalt senest 6  

 måneder efter fristens udløb.
Stk. 3. Bestemmelsen i stk. 1 og 2 finder tilsvarende  

 anvendelse på frister over for Patentankenævnet.
Genoprettelse af  

 rettighederne sker ved Patentankenævnet.
 Stk. 4. Bestemmelserne i stk. 1 finder ikke anvendelse  

 på de frister, som er nævnt i § 16.
§ 49. Erhvervsministeren fastsætter nærmere  

 bestemmelser om designansøgninger og deres behandling, prioritet,  

 deling af designansøgninger og -registreringer, fornyelse af og afkald  

 på samt anmodning om hel eller delvis udslettelse af  

 designregistreringer, designregistrets førelse, udveksling af  

 elektroniske data med Patent- og Varemærkestyrelsen og  

 Patentankenævnet, udgivelse og indhold af Dansk Designtidende, samt  

 Patent- og Varemærkestyrelsens forretningsgang.
Det kan herunder  

 bestemmes, at Patent- og Varemærkestyrelsens journaler over indkomne  

 ansøgninger skal være tilgængelige for enhver.  

 Erhvervsministeren kan fastsætte nærmere regler til bestemmelse  

 af, hvilke dage der betragtes som lukkedage for Patent- og  

 Varemærkestyrelsen.
 Stk. 2. Erhvervsministeren fastsætter de  

 bestemmelser, der er nødvendige for anvendelsen af forordningen om  

 EF-design.
 Stk. 3. Erhvervsministeren kan endvidere fastsætte  

 gebyrer for behandling af sager vedrørende ansøgning om  

 registrering af design og om fornyelse af designregistrering.  

 Erhvervsministeren kan endvidere fastsætte gebyrer for behandling af  

 EF-design.
 § 50. Et registreret design kan også være  

 beskyttet efter lov om ophavsret fra det tidspunkt, hvor designet er blevet  

 skabt eller fastlagt i en given form.
§ 51. Er et design overgået til en anden, er licens  

 givet, er et design pantsat, er der foretaget udlæg i designet, eller  

 er designindehaver taget under konkursbehandling, skal dette på  

 anmodning indføres i designregistret.
Det samme gælder  

 indførelse af navn på frembringer af et design samt af  

 rettigheder i henhold til § 31, stk. 2.
Stk. 2. Med anmodning om indførelse, ændring  

 eller sletning af oplysninger i designregistret i henhold til stk. 1 skal der  

 foreligge den fornødne dokumentation.
For anmodningen skal tillige  

 betales det fastsatte gebyr.
 Stk. 3. Ved registrering, der omfatter flere design, jf.  

 § 15, kan overgang af designretten til en anden kun indføres i  

 registret, hvis overgangen omfatter samtlige design.
 Stk. 4. Søgsmål vedrørende et design  

 kan altid anlægges mod den, der i registret er indført som  

 designindehaver, og meddelelser fra Patent- og Varemærkestyrelsen kan  

 sendes til indehaveren.
 § 52. Patent- og Varemærkestyrelsen kan efter anmodning  

 påtage sig at løse særlige opgaver, der vedrører  

 design og designret.
 Stk. 2. Lov om offentlighed i forvaltningen gælder,  

 bortset fra § 4, stk. 2, ikke for de opgaver, der er nævnt i stk.  

 1.
 Stk. 3. Erhvervsministeren fastsætter regler om  

 denne servicevirksomhed og betalingen herfor.
Kapitel 10 International designregistrering § 53. Ved en international designregistrering forstås en  

 registrering i henhold til den i Genève den 2. juli 1999 vedtagne  

 ændring af Haag-arrangementet vedrørende international  

 registrering af design (Genève-aftalen).
 § 54. En international designregistrering med gyldighed i  

 Danmark, har samme retsvirkning, som hvis designet var registreret her i  

 landet.
§ 55. En international designansøgning indgives til  

 Patent- og Varemærkestyrelsen eller til det Internationale Bureau.
Den  

 internationale designansøgning kan indgives til Patent- og  

 Varemærkestyrelsen af danske statsborgere samt af fysiske eller  

 juridiske personer, som er bosat eller hjemmehørende i Danmark eller  

 som er indehavere af en regulær industriel eller kommerciel virksomhed  

 i Danmark.
 § 56. Ved indgivelse af en international  

 designansøgning kan der påberåbes prioritet fra et land,  

 som er tilsluttet Pariserkonventionen, eller som er medlem af  

 Verdenshandelsorganisationen (WTO).
 § 57. Patent- og Varemærkestyrelsen kan inden den frist,  

 der er fastsat i Genève-aftalen, meddele det Internationale Bureau  

 helt eller delvist afslag på designets gyldighed i Danmark, hvis  

 designet ikke opfylder registreringsbetingelserne efter denne lov.
 § 58. Om fornyelse af en international designregistrering  

 gælder de regler, der er fastsat i Genève-aftalen.
§ 59. Erhvervsministeren fastsætter nærmere regler  

 til gennemførelse af bestemmelserne i dette kapitel.
Der kan herunder  

 fastsættes særlige regler om offentliggørelse af de  

 internationalt registrerede design.
Erhvervsministeren kan endvidere  

 fastsætte gebyrer for behandling af sager i forbindelse hermed.
Kapitel 11 Ikrafttrædelses- og overgangsbestemmelser § 60. Loven træder i kraft den 1. oktober 2001.  

 Erhvervsministeren fastsætter dog tidspunktet for ikrafttræden af  

 kapitel 10.
 Stk. 2. Lov om mønstre, jf.  

 lovbekendtgørelse nr. 251 af 17. april 1989, ophæves, jf. dog  

 stk. 3.
Stk. 3. Loven finder anvendelse på design, der  

 registreres, og designansøgninger, der indgives, efter lovens  

 ikrafttræden.
For mønstre, der er registreret, og  

 mønsteransøgninger, der er indgivet, før lovens  

 ikrafttræden, finder de hidtil gældende regler fortsat  

 anvendelse.
 Stk. 4. Den, som før lovens ikrafttræden i  

 henhold til § 6 i lov om mønstre, jf. lovbekendtgørelse nr. 251  

 af 17. april 1989, udnyttede et mønster erhvervsmæssigt her i  

 landet eller som har truffet væsentlige foranstaltninger til en  

 sådan udnyttelse, kan fortsætte udnyttelsen af  

 mønsteret.
 § 61. Loven gælder ikke for Færøerne og  

 Grønland, men kan ved kongelig anordning sættes i kraft for  

 Færøerne og Grønland med de afvigelser, som de  

 særlige færøske og grønlandske forhold  

 tilsiger.
Bemærkninger til lovforslaget Almindelige bemærkninger 1. Indledning Hovedformålet med lovforslaget er at  

 gennemføre Europa-Parlamentets og Rådets direktiv 98/71/EF af  

 13. oktober 1998 om retlig beskyttelse af mønstre (EF-Tidende 1998 nr.  

 L 289, s. 28). Direktivet er optaget som bilag til lovforslaget.
Lovforslaget  

 er endvidere begrundet i et ønske om at forenkle og effektivisere  

 Patent- og Varemærkestyrelsens behandling af designansøgninger  

 af hensyn til erhvervslivet og som tilskyndelse til øget beskyttelse  

 af design.
Desuden indeholder lovforslaget bestemmelser, som tager sigte  

 på ikrafttræden af en forordning om EF-design, som behandles af  

 Rådet i EU.
Forordningen forventes at træde i kraft i 2001.  

 Endvidere indeholder lovforslaget hjemmel til, at Danmark kan ratificere  

 Genève-aftalen af 2. juli 1999 om international registrering af  

 design.
Bestemmelser herom er fastsat i et særligt kapitel om  

 international registrering af design.
Dette kapitel træder kun i kraft,  

 hvis Danmark ratificerer aftalen.
Den gældende mønsterlov er baseret på  

 betænkning nr. 417 fra 1966 vedrørende en ny dansk lov om  

 mønstre.
Betænkningen blev udarbejdet af den under  

 Handelsministeriet af 5. februar 1960 nedsatte kommission i samarbejde med  

 tilsvarende finske, norske og svenske kommissioner.
Betænkningen  

 førte til lov nr. 218 af 27. maj 1970 om mønstre.
Loven er  

 senere på nogle mindre væsentlige punkter ændret ved lov  

 nr. 854 af 23. december 1987, lov nr. 130 af 26. februar 1992, lov nr. 972 af  

 17. december 1997 og lov nr. 412 af 31. maj 2000. Lovforslaget er på en  

 lang række områder fortsat i overensstemmelse med  

 betænkningen.
Som en særlig ændring i forhold til den  

 gældende lov foreslås det at ændre lovens overordnede  

 terminologi, således at begrebet "mønster" erstattes  

 af "design". Som følge af dette forslag anvendes udtrykket  

 "design" i bemærkningerne til lovforslaget, bortset fra  

 gennemgangen af gældende ret under punkt 2. På grund af de  

 omfattende ændringer fremsættes forslaget som et  

 selvstændigt lovforslag fremfor som et ændringsforslag.
Om  

 lovforslagets nærmere indhold henvises til punkt 6 og til  

 bemærkningerne til forslagets enkelte bestemmelser.
2. Gældende ret Efter mønsterloven beskyttes "forbilledet for  

 en vares udseende eller for et ornament". Der er således tale om  

 retsbeskyttelse af en vares særlige udformning  

 (udseendemønsterret). Mønsterretten giver rettighedshaveren  

 eneret til at udnytte mønsteret erhvervsmæssigt, herunder at  

 forhindre andre i at udnytte mønsteret ved tilvirkning,  

 indførsel, udbud, overdragelse eller udlejning, medmindre der er givet  

 samtykke fra mønsterhaveren.
Mønsterretten kan kun gøres  

 gældende over for varer af samme eller lignende art som dem,  

 mønsteret er registeret for.
Mønsterregistrering opnås på baggrund  

 af en ansøgning, der indgives til Patent- og Varemærkestyrelsen.  

 Ansøgningen skal opfylde en række formelle krav, bl.a. skal  

 ansøgningen indeholde en angivelse af de varer, mønsteret  

 søges registreret for og være ledsaget af afbildninger, som  

 viser mønsteret.
Endvidere skal det angives i ansøgningen, hvem  

 der har frembragt mønsteret.
Hvis registrering søges af en  

 anden end frembringeren, skal ansøgeren godtgøre sin ret til  

 mønsteret.
 Varerne for de mønstre, som søges  

 registreret, skal klassificeres i henhold til et internationalt  

 klassificeringssystem (Locarno-arrangementet). Klassifikationen har praktisk  

 og ordensmæssig betydning, især af hensyn til søgning  

 efter ældre mønstre i forbindelse med behandlingen af  

 mønsteransøgninger.
 En mønsteransøgning kan omfatte flere  

 mønstre, dog ikke mere end 20. Det er imidlertid en betingelse, at  

 mønstrene til de varer, for hvilke mønstrene søges  

 registreret, hører sammen i henseende til tilvirkning og brug.  

 Samregistrering giver en gebyrmæssig fordel ved registrering og  

 fornyelse af registreringen.
For at opnå mønsterbeskyttelse skal  

 mønsteret være nyt og adskille sig væsentligt fra allerede  

 kendte mønstre på det tidspunkt, hvor  

 mønsteransøgningen indgives til Patent- og  

 Varemærkestyrelsen.
Denne bedømmelse sker efter en konkret  

 vurdering, men det er afgørende, at det ansøgte mønster  

 giver et nyt helhedsindtryk.
Det betyder, at ubetydelige forskelligheder ikke  

 anerkendes som tilstrækkelige til, at mønsterret kan erhverves.  

 Hvis der ved udformningen af en vare kun er få variationsmuligheder for  

 at opnå en bestemt funktion, kræves der ikke helt så store  

 forskelle som i andre tilfælde.
Når ansøgningen er modtaget i Patent- og  

 Varemærkestyrelsen, undersøger styrelsen, om  

 registreringsbetingelserne er opfyldt.
Ved undersøgelsen tages der  

 hensyn til alt, hvad styrelsen har kendskab til.
I praksis undersøges  

 det fortrinsvis, om mønsteret strider mod ikraftværende danske  

 mønsterregistreringer, danske verserende ansøgninger samt  

 danske mønsterregistreringer, der er slettet inden for de sidste 5  

 år fra ansøgningens indleveringsdato.
Ansøgningen skal  

 være ledsaget af en erklæring om, at mønsteret, så  

 vidt det er ansøgeren bekendt, ikke er kendt før  

 ansøgningsdagen (nyhedserklæring).
Hvis ansøgningen findes i overensstemmelse med  

 forskrifterne, bliver mønsteret bekendtgjort i Dansk  

 Mønstertidende.
Herefter har enhver mulighed for at fremsætte  

 indsigelse i en periode på 2 måneder mod registrering af  

 mønsteret.
En indsigelsen skal være ledsaget af en begrundelse.  

 Indsigelsesadgangen er således almenhedens mulighed for at få nyt  

 materiale inddraget i vurderingen, inden mønsteret registreres.
 Afgørelser truffet af Patent- og  

 Varemærkestyrelsen kan ankes til Patentankenævnet, og  

 Patentankenævnets afgørelser kan indbringes for domstolene.  

 Når registreringen er endelig, kan den kun ophæves ved  

 domstolene.
 En mønsterregistrering har gyldighed i 5 år  

 fra ansøgningsdagen og kan fornys for yderligere to 5 års  

 perioder til i alt 15 år.
3. Direktivet Formålet med direktivet er at harmonisere  

 EU-medlemslandenes lovgivning om designbeskyttelse.
Direktivet skal ses som  

 led i oprettelsen af det indre marked, herunder fjernelse af hindringer for  

 de frie varebevægelser.
Samtidig skal direktivet sikre, at konkurrencen  

 i fællesskabet ikke forvrides som følge af medlemslandenes  

 forskellige lovgivning om designbeskyttelse.
EU-landenes forskellige regler  

 betyder, at det er dyrt og tidskrævende for virksomheder at  

 designbeskytte et produkt i flere EU-lande.
Med gennemførelsen af  

 direktivet bliver retsstillingen den samme i alle EU-landene.
Der er ikke med direktivet tilsigtet en fuldstændig  

 harmonisering.
Direktivet omfatter kun de nationale regler, som har  

 størst indvirkning på det indre markeds funktion.
Direktivet  

 omfatter ikke fastsættelsen af de proceduremæssige bestemmelser  

 om registrering og fornyelse af designrettigheder, ugyldiggørelse af  

 rettighederne eller retsvirkningerne af ugyldiggørelsen.
Direktivet  

 indeholder heller ikke regler om håndhævelse af designretten ved  

 domstolene eller om sanktioner.
Fastsættelsen af disse bestemmelser  

 overlades til medlemslandene.
For at opnå en ensartet beskyttelse i medlemslandene  

 indeholder direktivet en række definitioner og præciseringer,  

 herunder af begrebet "design", og fastsætter de krav, som  

 skal opfyldes for at opnå eneret til designet.
I direktivet  

 fastslås det, at der kan opnås designret til udseendet af et  

 produkt eller en del af et produkt.
Direktivet indeholder en nærmere  

 angivelse af de kriterier, der skal lægges til grund ved  

 bedømmelse af, om udseendet kan designbeskyttes.
Endvidere indeholder direktivet en præcisering af  

 kravet til et designs nyhed samt til kravet om designets adskillelse fra  

 kendte design som betingelse for at opnå designbeskyttelse.
Direktivet  

 stiller ikke krav om objektiv og global nyhed på samme måde, som  

 det kendes i den gældende mønsterlov.
Ifølge direktivet  

 anses et design ikke for at være blevet offentligt tilgængeligt,  

 hvis fagkredsene inden for den pågældende sektor i EU gennem  

 deres sædvanlige forretningsførelse ikke med rimelighed kunne  

 have fået kendskab til designet.
Adskillelseskravet er i direktivet fastsat således,  

 at et design skal have individuel karakter.
Det vil sige, at det  

 helhedsindtryk, som designet giver den informerede bruger, skal adskille sig  

 fra det helhedsindtryk, en sådan bruger får af andre design, som  

 tidligere er gjort offentligt tilgængelige.
Ved den informerede bruger  

 forstås en person, der hverken er fagmand eller er uden kendskab til  

 den type produkter, som designet angår.
Direktivet indeholder en såkaldt skånefrist.  

 Herefter vil en offentlig tilgængeliggørelse af designet ikke  

 være nyhedsskadelig, hvis designeren, eller den, til hvem designerens  

 ret er overgået, selv gør designet tilgængeligt, når  

 det sker inden for 12 måneder før indgivelse af  

 ansøgningen om designbeskyttelse.
Fristen på 12 måneder  

 gælder også, hvis designet er blevet kendt som følge af  

 misbrug fra tredjemand, således at designet fortsat kan beskyttes,  

 uanset det er blevet offentligt tilgængeligt som følge af  

 misbruget.
Endvidere indeholder direktivet bestemmelser om de  

 rettigheder, som indehaveren opnår som følge af  

 designbeskyttelsen.
Herefter kan indehaveren forbyde andre at udnytte  

 designet erhvervsmæssigt.
Direktivet giver mulighed for  

 designbeskyttelse i indtil 25 år.
Der kan ikke opnås designbeskyttelse til de dele af  

 et produkts udseende, der alene er bestemt af en teknisk funktion.
Der kan  

 heller ikke opnås beskyttelse til de dele af et produkt, der skal have  

 et bestemt udseende, f.eks. kanterne og profilerne på en reservedel,  

 for at produktet kan kobles mekanisk sammen med et andet produkt, så  

 begge produkter fortsat opfylder deres funktion.
Ifølge direktivet kan  

 der fortsat opnås beskyttelse af design til produkter, der giver  

 mulighed for en mangfoldig sammenbygning, f.eks. byggeklodser, der kan  

 anvendes i mange kombinationer, som det kendes fra  

 legetøjsbranchen.
Direktivet udelukker ikke designbeskyttelse af  

 reservedele, herunder reservedele til biler.
Det er dog et krav, at den  

 enkelte reservedel opfylder de almindelige betingelser for designbeskyttelse  

 og er synlig under normal brug.
Det lykkedes ikke under forhandlingerne om direktivet at  

 nå til enighed om en generel begrænsning af designbeskyttelsen  

 for reservedele.
Det blev bl.a. foreslået at begrænse  

 designbeskyttelsen til 3-4 år.
Formålet med at begrænse  

 beskyttelsen er at skabe større konkurrence på  

 reservedelsmarkedet med flere udbydere i forventning om billigere reservedele  

 til fordel for forbrugerne, specielt inden for bilmarkedet.
Det blev i stedet  

 besluttet, at de medlemslande, f.eks.
Danmark, der yder designbeskyttelse af  

 reservedele, kan opretholde den gældende adgang til at give beskyttelse  

 på dette område.
Hvis et medlemsland ønsker at ændre  

 bestemmelserne vedrørende sådan beskyttelse, kan disse  

 bestemmelser kun ændres, så beskyttelsen af reservedele  

 begrænses.
Europa-Kommissionen er ifølge artikel 18 i  

 direktivet forpligtet til tre år efter gennemførelsesdatoen for  

 direktivet at forelægge en analyse af de konsekvenser, som direktivets  

 bestemmelser har haft for Fællesskabets industri, forbrugerne,  

 konkurrencen og det indre markeds funktion.
Senest et år efter  

 forelæggelsen af analysen skal Kommissionen efter høring af de  

 berørte parter foreslå sådanne ændringer til  

 direktivet, som er nødvendige med henblik på fuldstændig  

 gennemførelse af det indre marked, for så vidt angår  

 designbeskyttelse af reservedele.
Indtil der foreligger en afklaring, skal  

 Kommissionen gennem forhandling med de berørte parter søge at  

 bringe en frivillig aftale i stand mellem parterne.
Forslaget til gennemførelse af direktivet er  

 udarbejdet i samarbejde med Island, Finland, Norge og Sverige.
Hermed er  

 traditionen for nordisk retsenhed på designområdet søgt  

 fulgt.
Forslag til gennemførelse af de enkelte artikler i direktivet  

 er derfor for en stor dels vedkommende et resultat af dette samarbejde.
 EU-landene skal senest den 28. oktober 2001 have foretaget  

 de nødvendige ændringer i love og administrative forskrifter til  

 gennemførelse af direktivets bestemmelser i national ret.
4. Forordningsforslaget om EF-design Kommissionen fremlagde den 21. juni 1999 et ændret  

 forslag til forordning om EF-design, (KOM(1999)310). Forslaget er et  

 ændringsforslag til det forordningsforslag om EF-design, der blev  

 fremsat i 1993, (KOM(1993)342). I 1995 blev behandlingen af dette forslag  

 udsat i afventning af vedtagelsen af direktivet om retlig beskyttelse af  

 mønstre.
Det ændrede forslag til forordning om EF-design er  

 udarbejdet, så alle materielle bestemmelser i direktivet er  

 inkorporeret i forslaget.
Forslaget er ligeledes tilpasset den gældende  

 forordning om EF-varemærker, jf.
Rådets forordning (EF) nr. 40/94  

 af 20. december 1993 (EF-Tidende 1994 nr.
L 011, s. 1). Ifølge  

 forslaget skal EF-designet administreres af Harmoniseringskontoret for det  

 Indre Marked (varemærker, design og modeller) i Alicante i Spanien, der  

 blev oprettet i forbindelse med etableringen af EF-varemærkesystemet.  

 Forordningen om EF-designet forventes at træde i kraft i 2001.
Formålet med forordningsforslaget er at  

 indføre en EF-designret, der giver designindehaveren samme beskyttelse  

 af et produkts eller en del af et produkts udseende inden for hele  

 Fællesskabet.
Forslaget indeholder to former for beskyttelse,  

 henholdsvis en ikke-registreret designret med indtil tre års  

 beskyttelse fra offentliggørelsen af designet og en registreret  

 designret med indtil 25 års beskyttelse fra indgivelse af  

 ansøgningen.
Eneretten til det ikke-registrerede design er mindre  

 vidtrækkende, idet forslaget kun hjemler beskyttelse mod kopiering.
Ifølge forordningsforslaget kan en ansøgning  

 om EF-design efter ansøgerens eget valg indgives enten direkte til  

 Harmoniseringskontoret eller til en medlemsstats registreringsmyndighed for  

 industriel ejendomsret, hvilket vil sige Patent- og Varemærkestyrelsen  

 i Danmark.
Indgives en ansøgning om EF-design til Patent- og  

 Varemærkestyrelsen, videresendes ansøgningen til  

 Harmoniseringskontoret mod betaling af et gebyr.
Retsvirkningen regnes fra  

 tidspunktet for ansøgningens indgivelse til den nationale  

 myndighed.
Harmoniseringskontoret skal ifølge forslaget alene  

 foretage en begrænset prøvning af et designs registrerbarhed.  

 Fysiske eller juridiske personer kan efter registreringen af et EF-design  

 indsende en anmodning til Harmoniseringskontoret med henblik på en  

 administrativ prøvning af, om registreringen kan opretholdes.
Efter  

 forordningsforslaget skal der tillige oprettes særlige  

 EF-designdomstole i alle medlemsstaterne med kompetence til at påkende  

 gyldigheds- og krænkelsessager vedrørende EF-design.
Den  

 nationale domstol kan erklære et design ugyldigt med virkning i hele  

 EU.
Tilsvarende regler findes i varemærkelovens kapitel 6 om  

 EF-varemærker.
5. Genève-aftalen om international registrering af design Genève-aftalen om international registrering af  

 design blev vedtaget på en diplomatisk konference i Genève den  

 2. juli 1999. Aftalen, som er udarbejdet af FN-organisationen World  

 Intellectual Property Organization (WIPO), er endnu ikke trådt i kraft.  

 En lang række lande, herunder Danmark, har underskrevet aftalen.  

 Genève-aftalen træder i kraft, når seks lande har  

 ratificeret aftalen.
Endnu har ingen lande ratificeret.
Genève-aftalen skal afløse det  

 gældende Haag-arrangement om international registrering af design fra  

 1925 med senere ændringer.
Danmark er ikke medlem af dette arrangement.  

 Det samme gælder de store industrilande USA, Japan og Canada, der  

 ligesom Danmark kræver, at der foretages en undersøgelse for  

 kolliderende rettigheder, forinden registrering af en designansøgning  

 kan finde sted.
Dette kan vanskeligt imødekommes under det  

 gældende arrangement.
For at tilgodese bl.a. de industrilande, som står  

 uden for Haag-arrangementet, er den nye Genève-aftale udformet  

 på en sådan måde, at stort set alle lande kan  

 tiltræde aftalen uden at skulle ændre væsentligt i national  

 lovgivning.
Aftalen indebærer ligesom det gældende arrangement,  

 at der med én ansøgning, som sendes enten direkte til WIPO  

 eller via den nationale registreringsmyndighed, kan opnås  

 designbeskyttelse i samtlige de lande, der er udpeget i ansøgningen.  

 De udpegede lande skal være medlem af Genève-aftalen.  

 Registreringsmyndigheden i et udpeget land har mulighed for at afvise  

 designet, hvis det findes at stride mod national lovgivning, herunder  

 eksisterende nationale rettigheder.
Hvis intet er til hinder for  

 designbeskyttelse, registreres designet og beskyttelse vil ske i henhold til  

 landets nationale designlovgivning.
 Genève-aftalen er en parallel til den  

 ikraftværende Madrid-protokol om international registrering af  

 varemærker, som Danmark ratificerede i 1995. Madrid-protokollen  

 administreres ligeledes af WIPO.
Den nye Genève-aftale kan betragtes som en  

 yderligere mulighed for beskyttelse af design.
Med den enkle  

 ansøgningsprocedure vil det kunne blive lettere og billigere for  

 virksomheder og designere at opnå designbeskyttelse i flere lande.
I hvilket omfang dansk erhvervsliv vil få gavn af,  

 at Danmark tiltræder Genève-aftalen, vil bl.a. afhænge af,  

 hvor de danske virksomheder hovedsageligt markedsfører deres  

 produkter, og hvor stort deres behov er for registrering af design.
Foruden  

 de fleste EU-lande er mange central- og østeuropæiske lande i  

 dag medlem af det gældende Haag-arrangement.
Det må forventes, at  

 disse lande tiltræder aftalen.
I forhold til EU-landene vil den nye  

 aftale næppe have den store betydning, når forslaget til  

 forordningen om EF-designet er trådt i kraft.
Men hvis de store  

 industrilande, herunder USA, Japan og Canada, tiltræder  

 Genève-aftalen, vil aftalen kunne blive attraktiv for danske  

 virksomheder.
En vedtagelse af lovforslaget giver Danmark mulighed for  

 at ratificere Genève-aftalen.
En eventuel ratifikation vil ske efter  

 forudgående høring af de berørte parter.
6. Lovforslagets indhold Lovforslagets opbygning og systematik er et resultat af  

 nordisk samarbejde.
Ændringer som følge af direktivet drejer sig  

 specielt om fastlæggelsen af en række definitioner, herunder en  

 afgrænsning af, hvad der kan designbeskyttes.
Med fastlæggelsen  

 af de nye definitioner sker der en mindre udvidelse af  

 beskyttelsesområdet, da lovforslaget vil omfatte udseendet (designet)  

 til et "produkt eller en del af et produkt" i modsætning til  

 den gældende lov, som alene omfatter en "vares" udseende.
Da  

 en vare skal forstås som en omsætningsgenstand, vil begrebet  

 "produkt" være videre end begrebet "vare". Desuden  

 fastlægger lovforslaget kravene til et designs nyhed og  

 adskillelsesevne i forhold til eksisterende design.
Ifølge  

 lovforslaget kan såvel fysiske som juridiske personer opnå  

 designret.
Med gennemførelsen af direktivet forlænges  

 beskyttelsestiden fra 15 til 25 år.
Dog bibeholdes beskyttelsestiden  

 på 15 år for reservedele.
Dette skyldes en overgangsbestemmelse i  

 direktivet, hvorefter beskyttelsen af reservedele ikke må udvides.
De gældende regler om forundersøgelse har  

 vist sig at være utilfredsstillende.
Værdien af Patent- og  

 Varemærkestyrelsens forundersøgelse har altid været  

 omdiskuteret.
I praksis er det uhyre vanskeligt at foretage en  

 fuldstændig undersøgelse af, om et design er nyt, da det er  

 umuligt for Patent- og Varemærkestyrelsen at have kendskab til samtlige  

 eksisterende design.
Undersøgelsen har da også hidtil af  

 praktiske grunde været begrænset til en undersøgelse af  

 ældre danske design, som findes i Patent- og Varemærkestyrelsens  

 registre og designregistreringer udslettet inden for de sidste 5 år,  

 jf. § 12 i den gældende mønsterbekendtgørelse.
Den  

 nuværende forundersøgelse kan imidlertid give indehaveren af  

 designet en forventning om, at det undersøgte design opfylder alle  

 krav med hensyn til at opnå beskyttelse.
I lighed med  

 fremgangsmåden ved behandling af en ansøgning om brugsmodel i  

 medfør af brugsmodelloven foreslås det, at Patent- og  

 Varemærkestyrelsen kun foretager en begrænset  

 forundersøgelse af en designansøgning inden registrering.
Ifølge lovforslaget skal Patent- og  

 Varemærkestyrelsen således kun undersøge, om  

 ansøgningen angår noget, der kan beskyttes som design, og om  

 designet strider mod offentlig orden eller sædelighed.
Hvis designet  

 ikke strider mod disse grundlæggende betingelser, registreres og  

 offentliggøres designet.
Dette er på linje med den kommende forordning om  

 EF-design, som forventes at indføre en tilsvarende begrænsning  

 af forundersøgelsen for EF-design.
Sådanne design vil få  

 virkning i alle EU-lande, herunder Danmark, jf. ovenfor under punkt 4. I  

 forbindelse med etableringen af EF-varemærkesystemet blev  

 registreringspraksis i henhold til den danske varemærkelov ligeledes  

 ændret for at skabe parallelitet mellem det europæiske og danske  

 varemærkesystem.
Begrænsningen af forundersøgelsen  

 støttes generelt af erhvervslivet.
Der er imidlertid udtrykt  

 ønske om, at Patent- og Varemærkestyrelsen skal kunne foretage  

 en supplerende undersøgelse, forinden designet registreres, hvis  

 ansøger ønsker dette.
Det foreslås, at den supplerende  

 forundersøgelse alene omfatter en undersøgelse af de  

 oplysninger, som Patent- og Varemærkestyrelsen er i besiddelse af,  

 herunder ansøgte, registrerede og udslettede design.
I takt med den  

 elektroniske udvikling med hensyn til opbevaring af oplysninger om design  

 på elektroniske medier vil undersøgelsen kunne udvides til  

 også at omfatte disse oplysninger.
Undersøgelsen påtænkes alene at  

 være vejledende for ansøger og skal således ikke kunne  

 danne grundlag for registreringsnægtelse.
En sådan  

 undersøgelse vil kunne være et væsentligt bidrag til  

 ansøgerens vurdering af, om designet bør registreres.
For en  

 sådan undersøgelse skal der betales et særskilt gebyr.  

 Samme ordning findes på brugsmodelområdet.
De nærmere  

 regler om undersøgelsen og dens omfang vil blive fastsat i  

 bekendtgørelse om ansøgning og registrering af design.
I tilknytning til begrænsningen af den eksisterende  

 forundersøgelse indeholder lovforslaget som noget nyt adgang til, at  

 enhver efter registreringen kan anmode Patent- og Varemærkestyrelsen om  

 at foretage en prøvning af, om designet bør forblive helt eller  

 delvist registreret.
Adgangen til administrativ prøvning vil kunne  

 gøres gældende i hele designets gyldighedsperiode.
Samtidig  

 bortfalder adgangen til at kunne nedlægge indsigelse mod designets  

 registrering.
Denne ændring skal ses i lyset af, at et design kan  

 blive registreret, uden at der er foretaget en egentlig prøvning af,  

 om betingelserne for designbeskyttelse er til stede.
For at afværge en  

 konflikt om designet, som ellers skulle løses ved domstolene, vil der  

 være behov for, at såvel indehaveren af designet som andre har  

 mulighed for at anmode om en sådan prøvning med henblik på  

 hel eller delvis udslettelse af designregistreringen.
Den administrative prøvning kan også finde  

 sted, selv om der er foretaget en supplerende forundersøgelse inden  

 registreringen af designet.
Det skyldes, at ansøgeren ikke  

 behøver at tage hensyn til de oplysninger, som Patent- og  

 Varemærkestyrelsen fremkommer med som resultat af sin  

 undersøgelse.
Derfor bør tredjemand kunne anmode om  

 administrativ prøvning.
Endvidere kan anmoderen fremkomme med  

 oplysninger, som Patent- og Varemærkestyrelsen ikke havde kendskab til  

 under den supplerende undersøgelse.
Ifølge lovforslaget vil den administrative  

 prøvning alene ske på grundlag af de oplysninger, som indsendes  

 af den, der anmoder om administrativ prøvning.
Herved begrænses  

 prøvningen til de forhold, som er relevante for anmoderen.
Fordelen ved den begrænsede forundersøgelse  

 og den administrative prøvning er, at erhvervslivet ikke skal anvende  

 ressourcer på unødige undersøgelser, men hvor der er  

 behov for det, kan få foretaget en relevant undersøgelse.
Det  

 vil således være hurtigt og billigt at få et design  

 registreret og offentliggjort, hvorved omverdenen bliver gjort  

 opmærksom på eksistensen af designet.
Administrativ prøvning vil samtidig være et  

 billigt alternativ til domstolsprøvelse.
Det skal understreges, at  

 administrativ prøvning ikke udelukker domstolsprøvelse.
Patent-  

 og Varemærkestyrelsens afgørelser i forbindelse med en  

 sådan prøvning vil ligesom alle andre af styrelsens  

 afgørelser kunne påklages til Patentankenævnet, hvis  

 afgørelser kan indbringes for domstolene.
 Administrativ prøvning anvendes i dag inden for  

 patent-, varemærke- og brugsmodelområdet.
For at undgå parallel behandling i Patent- og  

 Varemærkestyrelsen og ved domstolene kan der som hovedregel ikke  

 anmodes om administrativ prøvning af et design, som er genstand for en  

 verserende retssag.
Tilsvarende regler er indeholdt i et lovforslag om  

 ændring af patentloven og varemærkeloven.
Med lovforslaget ophæves kravet om en herboende  

 fuldmægtig for ansøgere og rettighedshavere med bopæl uden  

 for Danmark.
Ifølge lovforslaget kan Patent- og  

 Varemærkestyrelsen opfordre ansøgere og rettighedshavere til at  

 udpege en fuldmægtig med bopæl inden for det Europæiske  

 Økonomiske Samarbejdsområde (EØS) til at varetage deres  

 interesser.
Denne bestemmelse vil omfatte såvel danske som udenlandske  

 ansøgere og rettighedshavere.
Hermed bringes lovforslaget i  

 overensstemmelse med EU-retten.
Virkningen af forslaget vil formentlig  

 være af underordnet betydning for den danske advokat- og  

 patentagentbranche, da dansk opretholdes som arbejdssprog i forhold til  

 danske myndigheder, herunder Patent- og Varemærkestyrelsen.
Med henblik på yderligere at forenkle  

 ansøgningsproceduren skal ansøgeren ikke længere afgive  

 nyhedserklæring vedrørende det ansøgte design eller  

 oplyse hvem, der er frembringeren af designet.
Designeren har dog ret til at  

 blive noteret i designregistret.
Desuden er reglerne om samregistrering  

 forenklede, ligesom begrænsningen i antallet af design ved  

 samregistrering er ophævet.
Reservedelsspørgsmålet affødte stor  

 politisk debat i forbindelse med den danske tilslutning til direktivet  

 på grund af frygt for økonomiske problemer inden for den danske  

 bilreservedelsbranche.
Der var frygt for en meget stor stigning i antallet af  

 designregistreringer for bilreservedele i Danmark fra de udenlandske  

 bilproducenter, så det ville være vanskeligt for danske  

 producenter af reservedele at klare sig i konkurrencen.
Det har senere vist  

 sig, at der ikke har været nogen stigning i designregistreringen  

 på dette område.
Det foreslås at beholde den gældende adgang  

 til at designbeskytte reservedele.
Ifølge oplysninger fra andre  

 EU-lande, herunder Benelux-landene, Finland, Frankrig, Sverige, Tyskland,  

 Irland og Østrig, vil disse lande også opretholde adgangen til  

 designbeskyttelse af reservedele i overgangsperioden.
Disse lande vil afvente  

 en fælles EU-løsning.
Imidlertid indeholder lovforslaget som følge af  

 direktivet en række særlige begrænsninger i  

 designbeskyttelsen af reservedele.
Ifølge forslaget kan kun synlige  

 reservedele beskyttes, ligesom det ikke længere er muligt at beskytte  

 de dele af en reservedels udseende, som nødvendigvis må have  

 bestemte former og dimensioner for at kunne anvendes ved sammenkobling til et  

 andet produkt, f.eks. i forbindelse med reparation.
Desuden fastholdes  

 beskyttelsestiden på 15 år for reservedele.
 Lovforslaget er tilpasset, så det tager højde  

 for indførelsen af EF-designet, jf. punkt 4. Når forordningen er  

 trådt i kraft, vil der skulle tages hensyn til ældre EF-design i  

 forbindelse med vurderingen af, om der kan opnås designret til danske  

 design.
 Endvidere indeholder lovforslaget et særligt kapitel  

 om international registrering af design, som træder i kraft, hvis  

 Danmark ratificerer Genève-aftalen, jf. punkt 5.
Derudover indeholder lovforslaget en lang række  

 konsekvensændringer og moderniseringer samt tilpasning til de  

 øvrige industrielle eneretslove.
Der er især sket  

 tilføjelser af bestemmelser fra brugsmodelloven og  

 varemærkeloven.
For så vidt angår forståelsen af  

 disse bestemmelser henvises til forarbejderne til de pågældende  

 love.
Enkelte bestemmelser i den gældende  

 mønsterlov er overført med de fornødne tilpasninger til  

 lovforslaget.
Det drejer sig fortrinsvis om bestemmelser i kapitlerne om  

 straf- og erstatningsansvar samt retsplejebestemmelser.
De gældende regler om licens, overdragelse m.v., jf.  

 den gældende lovs kapitel IV, er ikke medtaget i lovforslaget.
Da disse  

 forhold bør reguleres af den almindelige aftaleret, er det ikke fundet  

 nødvendigt at opretholde bestemmelser herom.
Ligeledes er det ikke  

 fundet nødvendigt at opretholde de gældende regler om  

 tvangslicens, da tvangslicens ikke har betydning i praksis inden for  

 designretten.
Bestemmelserne om tvangslicens har ikke været anvendt ved  

 domstolene.
7. Økonomiske og administrative konsekvenser for stat, kommuner  

 og amtskommuner Lovforslaget forventes ikke at få væsentlige  

 økonomiske konsekvenser for Patent- og Varemærkestyrelsens  

 behandling af sager på designområdet.
Forslaget vil dog  

 nødvendiggøre ændringer i den administrative tilpasning  

 af ressourcerne som følge af forslagene om begrænsning af  

 forundersøgelse forud for registrering af design og om administrativ  

 prøvning.
 Kommuner og amtskommuner vil ikke blive berørt af  

 forslaget.
8. Økonomiske og administrative konsekvenser for  

 erhvervslivet Gennemførelsen af direktivet i EU-landene vil  

 indebære fælles regler for designbeskyttelse af produkter, som  

 markedsføres i EU.
Det vil skabe mere ens konkurrencevilkår  

 på det europæiske marked.
Det vil typisk være en fordel for  

 en virksomhed med et lille hjemmemarked som f.eks.
Danmark, da adgangen til  

 det store europæiske marked bliver nemmere.
Det er endvidere vurderingen, at forslaget vil gøre  

 det administrativt lettere og billigere for virksomheder og andre at  

 søge designbeskyttelse på grund af den forenklede  

 ansøgningsprocedure.
Som følge af ændringerne i reglerne  

 om forundersøgelse forinden registrering vil virksomhederne dog i  

 højere grad selv skulle holde sig orienterede om nye  

 designregistreringer.
Den samlede effekt forventes at blive en øget  

 registreringsaktivitet med positiv virkning for dansk erhvervsliv.
I  

 fremtiden forventes det, at designbeskyttelsen fortsat vil udgøre et  

 særdeles vigtigt konkurrenceparameter i forbindelse med  

 markedsføringen af industrielle produkter.
Antallet af ansøgninger til Patent- og  

 Varemærkestyrelsen udgjorde i 1999 ca. 1500. Dette antal forventes at  

 stige i de kommende år.
En tredjedel af ansøgningerne indsendes  

 af danske ansøgere.
Lovforslaget vil derfor højst berøre  

 ca. 500 danske virksomheder, da den enkelte virksomhed ofte indsender flere  

 ansøgninger.
Besparelserne i forbindelse med den forenklede  

 ansøgningsprocedure vil skyldes, at der ikke skal opfyldes så  

 mange formelle krav, samt at behovet for professionel rådgivning vil  

 blive mindre i forbindelse med selve ansøgningsproceduren.
I dag har  

 Patent- og Varemærkestyrelsen en særlig korrespondance  

 vedrørende registreringshindringer i omkring 10 procent af  

 ansøgningerne.
Hertil kommer brevveksling om mangelfuld udfyldelse af  

 erklæringer m.v. i omkring 25 procent af ansøgningerne.
På  

 grund af en forventet mindre brevveksling mellem ansøger og Patent- og  

 Varemærkestyrelsen vedrørende eventuelle registreringshindringer  

 samt andre formaliteter, herunder erklæringer, skønnes  

 mindreforbruget at udgøre gennemsnitligt ca. 10 timer for den enkelte  

 virksomhed i Danmark, eller ca. 5.000 timer for erhvervslivet i alt.
9. Miljømæssige konsekvenser Lovforslaget har ikke miljømæssige  

 konsekvenser.
10. Forholdet til EU-retten Med lovforslaget gennemføres Rådets direktiv  

 98/71/EF af 13. oktober 1998 om retlig beskyttelse af mønstre  

 (EF-Tidende 1998 nr.
L 289, s. 28), jf. ovenfor under punkt 3. Samtidig tager  

 forslaget højde for den kommende forordning om EF-design  

 (KOM(1999)310), jf. ovenfor under punkt 4.
11. Høring Lovforslaget har været sendt i høring hos  

 Advokatrådet, Akademiet for de Skønne Kunster, Akademiet for de  

 Tekniske Videnskaber, Arbejderbevægelsens Erhvervsråd, AUTIG  

 Autobranchens Handels- & Industriforening i Danmark, Danmarks Tekniske  

 Universitet, Dansk Arbejdsgiverforening, Dansk Design Center, Danske  

 Arkitekters Landsforbund, Danske Designere, Dansk Forening for Industriel  

 Retsbeskyttelse, Dansk Forening for Industriens Patent- og  

 Varemærkespecialister, Dansk Forening til fremme af Opfindelser (Dansk  

 Opfinderforening), Dansk Industri, Dansk Patent- og  

 Varemærkekonsulentforening af 1953, Dansk Teknologisk Institut, De  

 Danske Landboforeninger, De Danske Patentagenters Forening  

 (Patentagentforeningen), Det Danske Handelskammer, formanden for Det  

 Rådgivende Udvalg for Industriel Ejendomsret, professor dr. jur.
Mogens  

 Koktvedgaard, Elektronikindustrien, Finansministeriet, Forskningsministeriet,  

 Forsvarsministeriet, Håndværksrådet, Indenrigsministeriet,  

 Ingeniørforbundet i Danmark, Ingeniørforeningen i Danmark,  

 Justitsministeriet, Kulturministeriet, Landbrugsrådet,  

 Landsorganisationen i Danmark, LEGO-fonden, LIF  

 Lægemiddelindustriforeningen, Ministeriet for fødevarer,  

 Landbrug og Fiskeri, Miljø- og Energiministeriet, NOVO Nordisk A/S,  

 Teknologirådet, Udenrigsministeriet og Undervisningsministeriet.
Lovforslagets konsekvenser Positive  

 konsekvenser/mindreudgifter Negative konsekvenser/merudgifter Økonomiske konsekvenser for stat,  

 kommuner og amtskommuner Ingen Ingen Administrative konsekvenser for stat, kommuner og amts- kommuner Ingen Ingen Økonomiske konsekvenser for Erhvervslivet Den samlede effekt af forslaget forventes at  

 blive en øget registreringsaktivitet med positiv virkning for dansk  

 erhvervsliv.
 På grund af forenklingen i  

 ansøgningsproceduren vil indehavere af designrettigheder i  

 højere grad end tidligere selv skulle holde sig orienterede om  

 offentliggørelsen af nye designregistreringer.
Administrative konsekvenser for erhvervslivet Der opnås økonomiske besparelser  

 som følge af forenkling af proceduren ved ansøgning om  

 designbeskyttelse på grund af indførelse af den begrænsede  

 forundersøgelse i Patent- og Varemærkestyrelsen.
Samtidig vil  

 det være hurtigere at opnå beskyttelse, da en række  

 dokumentationskrav bortfalder.
Den samlede tidsmæssige besparelse vil  

 udgøre ca. 5.000 timer i alt for dansk erhvervsliv.
 Forslaget medfører ikke nye  

 administrative byrder for virksomheder og designere.
Miljømæssige  

 konsekvenser Ingen Ingen Administrative konsekvenser for borgerne Ingen Ingen Forholdet til EU-retten Gennemførelse i dansk ret af  

 Europa-Parlamentets og Rådets direktiv 98/71/EF af 13. oktober 1998 om  

 retlig beskyttelse af mønstre (EF-Tidende 1998 nr.
L 289, s. 28).
 Samtidig tager lovforslaget højde for en kommende  

 forordning om EF-design (KOM(1999)310), jf. punkt 4.
Bemærkninger til lovforslagets  

 enkelte bestemmelser Til kapitel 1 Almindelige bestemmelser Til § 1 Bestemmelsen svarer indholdsmæssigt til den  

 gældende lovs § 1, stk. 2. Bestemmelsen fastslår, hvem der kan  

 opnå eneret til et design.
Endvidere fastslås, at denne eneret  

 opnås ved registrering.
Enerettens indhold er fastlagt i forslagets §  

 9. Det foreslås at ændre terminologien i loven, således at  

 "mønster" erstattes af "design". Samtidig  

 foreslås det at anvende udtrykket "designret" om den eneret,  

 der erhverves i overensstemmelse med loven.
Terminologien foreslås  

 ændret, da begrebet "mønster" for mange er misvisende  

 som betegnelse for et produkts udseende, jf. forslaget til § 2.
Til § 2 Bestemmelsen er en gennemførelse af direktivets  

 artikel 1. Bestemmelsen definerer en række begreber, der anvendes i  

 lovforslaget.
Nr. 1 er en gennemførelse af direktivets  

 artikel 1 (a). Ved præciseringen af begrebet "design" sker  

 der en mindre udvidelse med hensyn til genstanden for det, som kan  

 designbeskyttes i forhold til den gældende lov.
Det er nyt, at der  

 gives adgang til at beskytte en del af et produkts udseende, selv om delen  

 ikke udgør en selvstændig vare.
Der gives således mulighed  

 for at designbeskytte f.eks. det indvendige af en kuffert, hjørnet af  

 et bord, foden af et bordben m.v.
Endvidere vil det være muligt at  

 beskytte en forretningsfacade som en del af et produkt.
Det følger  

 tillige af bestemmelsen, at det ikke længere er nødvendigt  

 udtrykkeligt i loven at nævne designbeskyttelse af ornamenter, det vil  

 sige dekorationsmotiver, som er egnet til udsmykning af produkter, da det er  

 muligt at beskytte en del af et produkts udseende.
Selv om forslaget ikke  

 medtager udtrykket ornament, vil der således fortsat være  

 mulighed for at designbeskytte ornamenter.
Opremsningen i bestemmelsen af, hvad udseendet til et  

 produkt eller en del af et produkt er bestemt af, er ikke udtømmende.  

 Bestemmelsen angiver de forhold, som sædvanligvis vil danne grundlag  

 for, at et design er egnet til beskyttelse, og ændrer således  

 ikke den gældende retstilstand.
De særlige træk er alt,  

 hvad der er med til at bestemme et produkts udseende, det vil sige de  

 tilsigtede virkninger, der kan fornemmes visuelt.
Udelukket bliver derigennem  

 sådanne virkninger, som alene opfattes af andre sanser end synet,  

 såsom dufte, smagsstoffer, lydfænomener eller en speciel  

 overfladebehandling, der kræver anvendelse af følesansen.
I  

 overensstemmelse med den gældende lov kan både to- og  

 tredimensionale design beskyttes.
Nr. 2 er en gennemførelse af direktivets  

 artikel 1 (b), hvori begrebet "produkt" er defineret.
Med  

 bestemmelsen sker der en udvidelse af området for de genstande, som kan  

 omfattes af designbeskyttelse.
I den gældende mønsterlov  

 anvendes begrebet "vare". Begrebet "produkt" er  

 imidlertid bredere end "vare", der ifølge den gældende  

 lov alene skal forstås som en omsætningsgenstand.
Et produkt, som  

 er egnet til designbeskyttelse, behøver ikke isoleret at være  

 fremstillet med henblik på salg, men kan indgå som en del af et  

 andet produkt.
Et produkt behøver heller ikke at være en fysisk  

 genstand, f.eks. kan udseendet af en opsætning i form af et skema eller  

 lignende, som alene vises på et display, herunder skærmbilleder  

 på en computer, beskyttes.
Begrebet "udstyr" kan formentlig  

 også omfatte en konkret opsætning af produkter i en forretning,  

 f.eks. en særlig måde at præsentere produkterne på,  

 som er særegen for den pågældende forretning.
Hertil  

 kommer, at forslaget som noget nyt i forhold til den gældende lov  

 omfatter grafiske symboler og typografiske skrifttyper.
Grafiske symboler kan  

 f.eks. være piktogrammer, såsom motiver på  

 færdselstavler, dødningehoveder på flasker med gift m.v.  

 Typografiske skrifttyper er almindelige skrifttegn, f.eks. bogstaver og  

 tal.
Det ligger i sagens natur, at ikke alle slags produkter  

 kan indgå under designretten.
Således kan produkter, der ikke  

 selv kan holde sin oprindelige form, ikke beskyttes, f.eks. væsker,  

 cremer og lignende.
Ifølge forslaget er det en forudsætning, at  

 et produkt er industrielt eller håndværksmæssigt  

 fremstillet.
Dermed kan f.eks. frugter ikke designbeskyttes.
Direktivet  

 undtager edb-programmer fra definitionen af et produkt.
Denne undtagelse  

 giver ikke anledning til problemer i dansk ret, hvor edb-programmer kan  

 beskyttes i henhold til § 1, stk. 3, i ophavsretsloven.
Nr. 3 er en gennemførelse af direktivets  

 artikel 1 (c). Til brug for fastlæggelse af designbeskyttelsen for  

 reservedele, jf. forslaget til § 4, indeholder bestemmelsen en  

 præcisering af et sammensat produkt, hvorved forstås et produkt,  

 der består af flere bestanddele, som kan udskiftes, således at  

 produktet kan skilles ad og samles igen.
Disse regler har især  

 betydning inden for automobilreservedelsbranchen.
Til § 3 Bestemmelsen er en gennemførelse af direktivets  

 artikel 3(2), 4 og 5. Bestemmelsen fastsætter de grundlæggende  

 betingelser for, at designretten kan opnås.
Stk. 1 er en gennemførelse af direktivets  

 artikel 3(2). Det følger af bestemmelsen, at designretten kun kan  

 opnås, hvis designet er nyt og har individuel karakter.
Kravet om  

 individuel karakter er nyt i forhold til den gældende lov, men må  

 antages ikke at indebære nogen væsentlig ændring i forhold  

 til det eksisterende adskillelseskrav, hvorefter et design skal adskille sig  

 væsentligt fra, hvad der var kendt før ansøgningens  

 indleveringsdag, jf. den gældende lovs § 2, stk. 1.
Stk. 2 er en gennemførelse af direktivets  

 artikel 4. Bestemmelsen fastslår, hvornår et design skal anses  

 som nyt i lovens forstand.
Det er fortsat en betingelse, at designet ikke er  

 blevet offentligt tilgængeligt før dagen for ansøgningens  

 indgivelse eller prioritetsdagen.
Med hensyn til hvornår et design skal  

 anses som offentligt tilgængeligt, henvises til forslagets §§ 5 og 6.  

 Kriteriet i bestemmelsen er nyt i forhold til den gældende lov, idet  

 der ved nyhedsvurderingen skal tages udgangspunkt i, om et identisk design  

 tidligere er blevet offentligt tilgængeligt, og ikke om et lignende  

 design allerede findes.
Ved bedømmelsen af om design er identiske,  

 skal der anlægges en relativ stram betragtning, idet formodningen er,  

 at design er identiske, hvis deres udseende kun adskiller sig fra hinanden  

 på uvæsentlige punkter.
Stk. 3 er en gennemførelse af direktivets  

 artikel 5. Bestemmelsen fastslår, hvornår et design har  

 individuel karakter.
Kravet om individuel karakter gælder foruden  

 nyhedskravet som betingelse for at opnå designret.
Ifølge punkt  

 13 i præamblen til direktivet skal helhedsindtrykket af designet  

 adskille sig "klart" fra helhedsindtrykket af tidligere design.  

 Denne præcisering i præamblen skal lægges til grund ved  

 anvendelse af bestemmelsen.
Indførelsen af kravet om individuel  

 karakter medfører formentlig ingen væsentlig ændring i  

 forhold til gældende ret.
Bestemmelsen opstiller på samme  

 måde som den gældende lovs § 2, stk. 1, en betingelse om, at  

 designet skal have en vis afstand til kendte design, hvis eneret skal  

 opnås.
Bestemmelsen skal forstås på den måde, at  

 forskelle og ligheder principielt har lige stor betydning i forbindelse med  

 forskelsvurderingen.
På dette punkt er bestemmelsen også i  

 overensstemmelse med gældende ret.
Det fremgår af bestemmelsen, at den individuelle  

 karakter skal vurderes ud fra den informerede brugers perspektiv.
Den  

 gældende lov indeholder ikke en sådan præcisering.
Den  

 omstændighed, at vurderingen skal foretages ud fra den informerede  

 brugers perspektiv, indebærer, at brugeren ikke skal være fagmand  

 eller ekspert på området.
På den anden side må den  

 pågældende person heller ikke være helt uden kendskab til  

 produktet, dets formål og variationsmuligheder.
Det følger af bestemmelsen, at der ved vurderingen  

 af designets individuelle karakter skal tages hensyn til de valgmuligheder,  

 designeren havde ved udformningen af designet.
I overensstemmelse med  

 gældende ret reduceres kravet til individuel karakter, når  

 designeren har begrænsede muligheder for at udvikle et nyt design,  

 fordi produktet stiller helt bestemte funktionelle krav.
Eksempelvis er det  

 lettere at opnå designret til fantasiprodukter, f.eks. legetøj,  

 end til telefoner og lettere at opnå designret til hjulkapsler end  

 bildæk, da dæks udseende i et vist omfang er funktionsbestemte  

 på grund af kravene til udformningen af dækkets riller og  

 slidbaner for at opnå den fornødne effekt.
Til § 4 Bestemmelsen er en gennemførelse af direktivets  

 artikel 3(3) og (4). Bestemmelsen indeholder en særregel for  

 bestanddele til sammensatte produkter, herunder reservedele.
Bestemmelsen er  

 samtidig en skærpelse af kravene til opnåelse af designret i  

 forhold til forslagets § 3. Desuden indebærer bestemmelsen, at det  

 på en række områder vil være vanskeligere at  

 opnå designbeskyttelse af reservedele end under de gældende  

 regler.
For så vidt angår sammensatte produkter, hvori der  

 indgår sammenkoblinger, henvises til forslagets § 8.
Ved et sammensat produkt forstås et produkt, der  

 består af flere bestanddele, som kan udskiftes, således at  

 produktet kan skilles ad og samles igen, f.eks. en bil.
I direktivets tekst  

 til artikel 3(3) bruges udtrykket "et mønster, der finder  

 anvendelse på eller indgår i et produkt". Dette er i  

 forslaget udtrykt ved "et design til en bestanddel". Med den  

 foreslåede ordlyd er der ikke tale om en realitetsændring.  

 Forslaget tilsigter alene at gøre bestemmelsen sprogligt lettere at  

 forstå.
Stk. 1, nr. 1, indskrænker i forhold til  

 gældende ret adgangen til at designbeskytte reservedele, da det  

 ifølge forslaget er en betingelse, at den indføjede bestanddel  

 er synlig under normal brug.
Denne begrænsning har bl.a. betydning  

 inden for bilindustrien, idet adgangen til at opnå designbeskyttelse  

 begrænses på grund af kravet om synlighed.
Det betyder f.eks., at  

 en gearkasse typisk ikke vil kunne designbeskyttes.
Hvorvidt en lydpotte kan  

 beskyttes vil afhænge af en konkret vurdering af, i hvilket omfang  

 lydpotten er synlig.
Begrebet "synlighed" bør ikke  

 strækkes for vidt, da det vil medføre, at en række  

 produkter ikke vil kunne designbeskyttes.
Kravet om synlighed bør  

 f.eks. ikke medføre, at bestanddelen skal være synlig til enhver  

 tid i forbindelse med den normale brug af det pågældende produkt.  

 Det vil f.eks. være muligt at designbeskytte det indvendige af et  

 handskerum i en bil, det indvendige af en taske m.v.
 Stk. 1, nr. 2, fastsætter, at  

 designbeskyttelse kun kan opnås, hvis den synlige del af bestanddelen  

 opfylder de almindelige krav i henhold til forslagets § 3 om nyhed og  

 individuel karakter efter, at bestanddelen er indføjet i det  

 sammensatte produkt, det vil sige, når bestanddelen er korrekt  

 placeret.
Stk. 2 definerer, hvad der skal forstås ved  

 normal brug af et sammensat produkt.
Fastlæggelse af den endelige  

 bruger må afgøres på grundlag af en konkret vurdering i  

 forhold til anvendelsen af det sammensatte produkt, f.eks. må en  

 køber af en bil til eget brug betragtes som den endelige bruger i  

 modsætning til forhandleren af bilen.
Vedligeholdelse, service og  

 reparation kan ikke betragtes som normal brug, f.eks. af en bil.
Uden denne  

 begrænsning vil reglen om synlighed i stk. 1, nr. 1, miste sin  

 betydning.
Til § 5 Bestemmelsen er en gennemførelse af direktivets  

 artikel 6(1). Det fastsættes i bestemmelsen, hvad der forstås ved  

 begrebet "offentligt tilgængeligt" i forslaget til § 3  

 vedrørende nyhed og individuel karakter.
Stk. 1 angiver forskellige måder,  

 hvorpå et design kan gøres offentligt tilgængeligt.
Et  

 design er blevet gjort offentligt tilgængeligt, hvis Patent- og  

 Varemærkestyrelsen har trykt afbildninger af designet i Dansk  

 Designtidende som led i den foreskrevne måde at gøre omverdenen  

 bekendt med registreringen af designet.
Bestemmelsen omfatter også  

 offentliggørelse af designet på andre måder, f.eks. via  

 internettet eller offentliggørelse gennem andre myndigheder.
Designet  

 kan også være blevet offentliggjort i Dansk  

 Varemærketidende ved registrering af et vareudstyrsmærke.  

 Ligeledes kan et offentliggjort patent indeholde et design.
Bestemmelsen  

 angiver videre, at designet er offentligt tilgængeligt, hvis det af  

 designeren selv eller af andre er blevet udstillet, benyttet kommercielt  

 eller kendt på anden måde, f.eks. ved offentlig  

 tilgængeliggørelse i et fagtidsskrift eller andet  

 litterært værk.
I princippet er det således uden betydning,  

 på hvilken måde designet er blevet kendt af omverdenen, dog med  

 de begrænsninger, der følger af stk. 2. Om skånefrist  

 henvises til § 6.
Stk. 2, nr. 1, indeholder en modifikation til det  

 objektive og globale nyhedskrav, som i dag stilles i forbindelse med  

 beskyttelsen af et design.
Offentliggørelsen er ikke nyhedsskadelig,  

 hvis fagkredsene inden for den relevante branche i EU ikke med rimelighed kan  

 have fået kendskab til designet.
Hvis et design f.eks. er blevet  

 offentligt tilgængeligt i Kina, er det ikke sikkert, at dette design er  

 nyhedsskadeligt, idet der først må tages stilling til, om den  

 relevante fagkreds i EU har fået eller kunne have fået kendskab  

 til designet.
Hvis designet således har været vist på en  

 messe i Kina, hvor branchefolk fra medlemsstaterne i EU har deltaget, vil  

 designet være nyhedsskadeligt for en dansk designansøgning.  

 Bestemmelsen bør ikke anvendes for snævert, da det vil kunne  

 føre til en urimelig begrænsning i nyhedskravet.
Stk. 2, nr. 2, giver indehaveren mulighed for at  

 vise sit design til andre, f.eks. med henblik på kommercialiseringen af  

 designet, uden at risikere, at forevisningen medfører, at designet  

 anses som kendt.
Parterne behøver ikke udtrykkeligt at have aftalt, at  

 designet skal være hemmeligt.
Det er formentlig tilstrækkeligt,  

 at der findes en handelskutyme inden for den pågældende branche,  

 der betyder, at nyudviklede design kun forevises under fortrolighed.
Til § 6 Bestemmelsen er en gennemførelse af direktivets  

 artikel 6(2) og (3). Bestemmelsen indeholder en undtagelse til forslagets §  

 5, stk. 1.
 Med de udtrykkeligt nævnte tilfælde i nr. 1 og  

 2 er der næppe situationer, hvor en offentliggørelse inden for  

 12-måneders-fristen vil være nyhedsskadelig.
Nr. 1 indeholder en såkaldt skånefrist,  

 som kan få stor praktisk betydning for indehaveren af et design.  

 Skånefristen er en nydannelse i dansk designret.
Sigtet med  

 bestemmelsen er, at offentlig tilgængeliggørelse et hvilket som  

 helst sted i verden, der sker af indehaveren eller på dennes  

 foranledning, ikke skal forhindre beskyttelse af designet ved registrering,  

 hvis ansøgningen indgives senest 12 måneder efter  

 offentliggørelsen.
Da der gælder en 6-måneders-frist ved  

 påberåbelse af prioritet fra en udenlandsk ansøgning, jf.  

 § 16, indebærer forslaget, at der reelt kan forløbe op til 18  

 måneder fra offentliggørelsen i et EØS-land eller et  

 andet land, som anerkender en tilsvarende skånefrist, inden Patent- og  

 Varemærkestyrelsen modtager ansøgningen.
Forslaget gør  

 det muligt for en indehaver at teste sit design på markedet eller  

 på anden måde gøre designet kendt.
Hvis designet findes at  

 have kommerciel værdi, er det inden for 12-måneders-perioden  

 fortsat muligt at få designet registreret.
Hvis designet derimod ikke  

 får succes, eller hvis designet viser sig at have en meget kort levetid  

 på markedet, behøver indehaveren ikke ofre tid og penge på  

 en designansøgning.
Endvidere har skånefristen den betydning, at  

 private ansøgere, der ikke kender eneretssystemet og betydningen af  

 hemmeligholdelse, gives en mulighed for at få beskyttelse, selv om de  

 har gjort deres design offentligt tilgængeligt og først senere  

 bliver opmærksomme på, at designet bør registreres.
Indførelse af skånefristen betyder tillige,  

 at den gældende lovs § 3, nr. 2, hvorefter en ansøgers  

 forevisning af designet inden for de sidste 6 måneder før  

 indgivelse af ansøgningen på en officiel eller officielt  

 anerkendt international udstilling ikke er nyhedsskadelig, bliver  

 overflødiggjort.
Derimod indeholder forslaget en ny bestemmelse om  

 udstillingsprioritet, jf. § 16, stk. 4.
Andre end indehaveren kan også gøre designet  

 offentligt tilgængeligt, uden at offentliggørelsen vil  

 være nyhedsskadelig.
Det vil f.eks. være tilfældet, hvis  

 indehaveren har givet oplysninger om designet til et nyhedsmedie, som  

 derefter gør designet kendt.
Perioden på 12 måneder er  

 anset for at være et rimeligt tidsrum til at imødekomme behovet  

 for en prøveperiode, ligesom det ikke vil være rimeligt at  

 udstrække perioden længere over for tredjemand.
Nr. 2 svarer til den gældende lovs § 3, nr.  

 1, idet fristen dog er forlænget fra 6 til 12 måneder som  

 følge af direktivet.
Bestemmelsen i direktivets artikel 6(3)  

 indeholder ikke som i den gældende lov et krav om  

 "åbenbart" misbrug.
Det er tvivlsomt, om udeladelsen af dette  

 krav får nogen væsentlig praktisk betydning ved anvendelse af  

 bestemmelsen.
I udtrykket "misbrug" ligger, at indehaveren ikke  

 må være medskyldig i, at designet er gjort tilgængeligt.  

 Misbrug kan f.eks. være industrispionage, en tidligere medarbejders  

 udnyttelse af designet i en ny virksomhed eller offentliggørelse af  

 fortrolige oplysninger i henhold til forslagets § 5, stk. 2, nr. 2.
Til § 7 Bestemmelsen tager udgangspunkt i direktivets artikel 8 og  

 11. Gennemførelsen af direktivets artikel 8 og 11 skal ses i  

 sammenhæng med forslaget til §§ 17, 25 og 27. Artikel 11(2) indeholder  

 fakultative regler, som medlemslandene således kan vælge at  

 indføre.
Det drejer sig om bestemmelser, der allerede findes i den  

 gældende lov, og som foreslås opretholdt i lovforslaget af hensyn  

 til ældre rettighedshavere.
Stk. 1 indeholder alene en opremsning af de  

 forhold, som udelukker designret.
Hvilke betingelser designet skal opfylde i  

 forbindelse med registrering, er fastsat i forslaget til § 17, stk. 1. Ved  

 vurderingen af om designret kan opnås, forudsættes det  

 således, at der foreligger et design, jf. forslagets § 2, nr. 1. Det  

 følger af forslagets § 3, at der ikke kan opnås designret, hvis  

 designet strider mod andre offentliggjorte design.
Stk. 1, nr. 1, er en gennemførelse af  

 direktivets artikel 8 og erstatter den gældende lovs § 4, nr. 1.  

 Bestemmelsen er formuleret i overensstemmelse med direktivets tekst i artikel  

 8. Der tilsigtes ikke herved nogen realitetsændring i forhold til den  

 gældende lov.
Direktivet indebærer ikke en harmonisering af  

 begreberne "offentlig orden eller sædelighed". Disse begreber  

 skal fortsat fastlægges i overensstemmelse med de moralkodeks m.v., der  

 gælder i den enkelte medlemsstat.
Registrering af design, der strider  

 mod offentlig orden eller sædelighed, vil blive afvist ex officio af  

 Patent- og Varemærkestyrelsen, jf. forslaget til § 17, stk. 1.
 Stk. 1, nr. 2, er en gennemførelse af  

 direktivets artikel 11(1)(d) og erstatter den gældende lovs § 2, stk.  

 2, 2. pkt.
Bestemmelsen angår forholdet mellem et design, som  

 søges registreret, og et andet design, som endnu ikke er blevet gjort  

 offentligt tilgængeligt, f.eks. på grund af en anmodning om  

 udsættelse af offentliggørelsen efter § 18, 2. pkt.
Her vil det  

 andet design være nyhedsskadeligt, hvis ansøgningsdagen for  

 dette design ligger forud for ansøgningsdagen for det  

 førstnævnte design.
Bestemmelsen omfatter ikke kun danske  

 design, men også EF-design og internationale design i henhold til  

 Genève-aftalen, hvor Danmark er omfattet af designeringen.
Det er en  

 forudsætning, at det ældre design senere bliver gjort offentligt  

 tilgængeligt.
Hvis ansøgningen om eller registreringen af det  

 ældre design tilbagetages, henlægges eller registrering  

 nægtes, er det ældre design ikke længere til hinder for, at  

 designretten kan opnås til det yngre design.
Stk. 1, nr. 3, litra a, er affattet i  

 overensstemmelse med direktivets artikel 11(2)(c) og erstatter den  

 gældende lovs § 4, nr. 2, litra a.
Den foreslåede formulering er  

 anvendt på grund af direktivets udtrykkelige henvisning til artikel 6 c  

 i Pariserkonventionen.
Der er ikke tilsigtet nogen realitetsændring med  

 forslaget.
Stk. 1, nr. 3, litra b, bygger på direktivets  

 artikel 11(2)(a) og erstatter den gældende lovs § 4, nr. 2, litra b.  

 Selv om det ikke udtrykkeligt nævnes, omfatter bestemmelsen formentlig  

 anden mands navn, portræt eller afbildning af anden mands faste ejendom  

 i lighed med den gældende lovs § 4, nr. 2, litra b.
Det er imidlertid  

 uafklaret, hvor langt begrebet "kendetegn" i direktivets artikel  

 11(2)(a) kan udstrækkes.
Stk. 1, nr. 3, litra c, er affattet i  

 overensstemmelse med artikel 11(2)(b) i direktivet og erstatter den  

 gældende lovs § 4, nr. 2, litra c.
Det må antages, at  

 implementeringen af direktivet ikke medfører nogen  

 realitetsændring.
Stk. 1, nr. 3, litra d, erstatter den  

 gældende lovs § 4, nr. 2, litra d.
Direktivet nævner ikke  

 udtrykkeligt denne situation.
Det følger dog forudsætningsvis,  

 at ældre rettigheder er til hinder for opnåelse af designret.
Det  

 følger endvidere af forslagets § 9, at indehaveren af den ældre  

 designret kan forbyde udnyttelsen af designet.
Selv om forslaget benytter en anden terminologi end den  

 gældende lov, er der ikke med bestemmelsen tilsigtet nogen  

 ændring i forhold til gældende ret.
Bestemmelsen omfatter f.eks.  

 det tilfælde, hvor et designbeskyttet emblem er indeholdt i en  

 designansøgning vedrørende en jakke, hvor jakken ud fra en  

 helhedsvurdering opfylder kravene til designbeskyttelse.
Her vil jakken  

 alligevel ikke kunne opnå beskyttelse, medmindre emblemet fjernes,  

 eller der gives samtykke til udnyttelsen af designet for emblemet af  

 indehaveren.
Stk. 2 klarlægger, hvad der forstås ved  

 et ældre design efter stk. 1, nr. 2, og nr. 3, litra d.
Bestemmelsen  

 tager i nr. 2 og 3 højde for indførelse af EF-design og  

 får dermed først virkning, når forordningen om EF-design  

 træder i kraft.
På samme måde tager bestemmelsen i nr. 4  

 højde for, at Danmark tilslutter sig Genève-aftalen om  

 international registrering af design, jf. forslaget til kapitel 10.
Til § 8 Bestemmelsen er en gennemførelse af direktivets  

 artikel 7.
Stk. 1, nr. 1, fastslår, at der ikke kan  

 opnås designret  til de dele af et produkts udseende, der alene er  

 bestemt af en teknisk funktion, hvilket er i overensstemmelse med  

 gældende praksis.
En egentlig beskyttelse af tekniske principper kan  

 alene ydes via patent- eller brugsmodellovgivningen.
Grænsedragningen  

 kan være vanskelig i praksis.
Stk. 1, nr. 2, vedrører designretten til  

 sammenkoblingsdele mellem forskellige produkter.
Designretten kan  

 ifølge bestemmelsen ikke udstrækkes til den del af et produkts  

 udseende, som er afgørende for, at produktet kan sammenkobles med et  

 andet produkt, f.eks. kanter og profiler.
Formålet med bestemmelsen er  

 at forhindre producenter i at opnå designbeskyttelse til  

 sammenkoblingsdelen af et produkt.
Herigennem ville producenten kunne  

 monopolisere salget af andre produkter, fordi de skal passe til producentens  

 produkt, f.eks. en støvsugerslange, der skal fastgøres i en  

 støvsuger.
Bestemmelsen har f.eks. betydning på  

 reservedelsmarkedet, hvor en række reservedele ikke vil kunne  

 designbeskyttes, fordi det væsentligste ved disse reservedele er  

 sammenkoblingsdelen.
 Stk. 2 er en undtagelse til stk. 1, nr. 2, og  

 omfatter f.eks. byggeklodser, der kan anvendes i mange kombinationer,  

 således som det kendes fra legetøjsmarkedet.
Til § 9 Bestemmelsen er en gennemførelse af direktivets  

 artikel 9 og 12(1). Bestemmelsen præciserer indholdet af  

 designretten.
Stk. 1 er en gennemførelse af direktivets  

 artikel 12 (1). I overensstemmelse med den gældende mønsterlovs  

 § 5 fastslår bestemmelsen, at designretten giver adgang til at forbyde  

 andre, der ikke har indehaverens samtykke, at udnytte designet.
Forslaget er  

 i overensstemmelse med den traditionelle måde at angive enerettens  

 indhold på inden for immaterialretten.
Hermed bliver det  

 væsentligste indhold af designretten knyttet til et forbud mod, at  

 andre uden samtykke kan udnytte designet erhvervsmæssigt, jf.  

 eksemplerne i 2. pkt.
Det følger af forholdets natur, at indehaveren  

 selv kan udnytte designet, jf. direktivets artikel 12(1), der udtrykkeligt  

 angiver dette.
De forhold, der nævnes i 2. pkt. som eksempler  

 på udnyttelse, er ikke udtømmende som i den gældende lovs  

 § 5. Bestemmelsen indeholder derfor en udvidelse i forhold til gældende  

 ret, idet den omfatter enhver erhvervsmæssig udnyttelse.
Det er  

 imidlertid tvivlsomt, om udvidelsen vil få betydning i praksis.  

 Forbudet mod andres uhjemlede udnyttelse af designet skal ses i  

 sammenhæng med de indskrænkninger i designretten, som  

 fremgår af forslaget til §§ 10-12. Disse undtagelser omfatter bl.a.  

 udnyttelse af designet i privat øjemed og udnyttelse i forbindelse med  

 forsøg.
Stk. 2, 1. pkt., er en gennemførelse af  

 direktivets artikel 9(1). Bestemmelsen angiver, hvor langt omfanget af  

 eneretten i stk. 1 kan udstrækkes i forhold til andre design.
Den  

 gældende lovs § 5, stk. 2, fastslår, at mønsterretten kun  

 omfatter varer af samme eller lignende art.
Lovforslaget indeholder ikke en  

 sådan begrænsning.
Det er her afgørende, hvilket  

 helhedsindtryk den informerede bruger har af de pågældende  

 design.
Designretten omfatter således alle design, der efter den  

 informerede brugers opfattelse giver samme helhedsindtryk, som det beskyttede  

 design.
Det vil sige, at ansøgerens klasseangivelse i henhold til  

 Locarno-arrangementet ikke længere er bestemmende for beskyttelsens  

 udstrækning til forskellige produktområder.
Med hensyn til  

 begrebet "den informerede bruger" henvises til bemærkningerne  

 til forslagets § 3, stk. 3.
 Stk. 2, 2. pkt., er en gennemførelse af  

 direktivets artikel 9(2). Bestemmelsen fastslår, at designerens  

 valgmuligheder ved udviklingen af designet skal lægges til grund ved  

 vurderingen af beskyttelsesomfanget, jf. forslaget til § 3, stk. 3. Hvor  

 designeren kun har meget få valgmuligheder i forbindelse med  

 udformningen af et produktets udseende, fordi det skal opfylde en bestemt  

 funktion, vil designretten alligevel kunne gøres gældende, selv  

 om helhedsindtrykket ikke adskiller sig fra helhedsindtrykket af andre design  

 i samme omfang, som det ellers kræves.
Til § 10 Bestemmelsen er en gennemførelse af direktivets  

 artikel 13(1). Bestemmelsen angiver indskrænkninger i designretten.
Nr. 1 fastslår, at designretten ikke er til  

 hinder for andres udnyttelse af designet til private formål.
Det er i  

 overensstemmelse med § 5 i den gældende lov, hvor det følger  

 modsætningsvis af ordlyden "erhvervsmæssigt". Det er  

 normalt også uden betydning for indehaveren af designretten, at private  

 handlinger ikke kan forbydes, f.eks. fremstilling af et eksemplar af designet  

 til eget brug.
Nr. 2 fastslår, at designretten ikke er til  

 hinder for, at designet anvendes i forsøgsøjemed.
En lignende  

 bestemmelse findes i patentlovens § 3, stk. 3, nr. 3, men ikke i den  

 gældende lov.
Formålet med bestemmelsen er, at der gives adgang  

 til at prøve designets anvendelighed og videreudviklingsmuligheder.  

 Herigennem gives der også adgang til såkaldt "reverse  

 engineering", hvorved der er mulighed for at analysere designet med  

 henblik på produktudvikling.
Hvis et designbeskyttet produkt anvendes  

 som hjælpemiddel i forbindelse med forsøg ved forskning, vil  

 forholdet ikke være omfattet af undtagelsen.
Bestemmelsen vil  

 næppe få samme betydning som inden for patentretten, men reglen  

 gør det klart, at et beskyttet design ikke udelukker forsøg,  

 som angår designet.
Nr. 3 fastslår, at designretten ikke  

 forhindrer, at designet gengives ved citering eller anvendes i undervisning,  

 hvis det sker på en loyal måde.
Det er f.eks. tilladt at gengive  

 et design i et faglitterært tidsskrift under forudsætning af, at  

 kilden angives.
En lignende bestemmelse findes i ophavsretlovens § 22, men  

 ikke i den gældende lov.
Til § 11 Bestemmelsen er en gennemførelse af direktivets  

 artikel 13(2). Bestemmelsen angiver indskrænkninger i designretten.
Forslaget er mere vidtgående end § 7 i den  

 gældende lov, der kun hjemler adgang til at indføre reservedele  

 og tilbehør til luftfartøjer hjemmehørende i en fremmed  

 stat med henblik på reparation af disse luftfartøjer, hvis der  

 findes en gensidig aftale herom.
Baggrunden for bestemmelsen er konventionen  

 angående international civil luftfart (Chicago-konventionen), jf.  

 bekendtgørelse C. nr. 17 af 30. marts 1948, artikel 27 og  

 betænkningen s. 110. Konventionen indeholder alene minimumsbestemmelser  

 på området.
Det er ikke fundet nødvendigt at foretage en  

 sondring mellem EU-stater og andre stater.
Det foreslås derfor at  

 opgive kravet om gensidighed i relation til stater uden for EU's territorium,  

 da bestemmelsen ikke forventes at få betydning i praksis.
Endvidere  

 udvides bestemmelsen til at omfatte skibe.
Opgivelse af kravet om gensidighed  

 skal ses i lyset af den internationalisering, som finder sted.
Til § 12 Bestemmelsen er en gennemførelse af direktivets  

 artikel 15. Den gældende lov indeholder ingen regler om  

 konsumption.
 Med bestemmelsen fastslås regional konsumption inden  

 for Det Europæiske Økonomiske Samarbejdsområde  

 (EØS). Det vil sige, at designretten ikke kan gøres  

 gældende for så vidt angår produkter, som er indført  

 her til landet efter, at de har været gjort til genstand for et lovligt  

 salg af rettighedshaveren eller med dennes samtykke i andre EØS-lande.  

 Modsætningsvis følger det af bestemmelsen, at parallelimport til  

 Danmark af designbeskyttede produkter ikke kan finde sted fra et land uden  

 for EØS-området, uanset at et produkt, som er omfattet af  

 designbeskyttelsen, er bragt i omsætning i det pågældende  

 land af indehaveren af designretten eller af en anden med indehaverens  

 samtykke.
Til kapitel 2 Ansøgning om registrering af design Til § 13 Bestemmelsen angiver den myndighed, som en  

 designansøgning skal indgives til, samt krav til ansøgningens  

 indhold.
Det materiale og de oplysninger, der skal indgives til Patent- og  

 Varemærkestyrelsen, er ikke så omfattende som i henhold til den  

 gældende lovs § 10, stk. 2 og 3. Der er ikke fundet behov for at  

 opretholde et krav om, at ansøgningen skal indeholde oplysning om,  

 hvem der har frembragt designet.
Dette anses for at være et internt  

 anliggende mellem ansøgeren og designeren, jf. stk. 4 om notering af  

 designeren i designregistret.
Det er heller ikke fundet nødvendigt, at  

 ansøgeren skal afgive en nyhedserklæring, da det i praksis er  

 vanskeligt at gøre ansvaret for erklæringen gældende over  

 for ansøgeren.
 Stk. 1 svarer med redaktionelle ændringer til  

 den gældende lovs § 10, stk. 1.
Stk. 2 fastslår, hvad ansøgningen som  

 minimum skal indeholde.
Ansøgerens navn eller firma skal angives i  

 ansøgningen, da oplysningerne er nødvendige af hensyn til  

 identifikation af ansøgeren, bl.a. til brug for brevveksling mellem  

 den pågældende og Patent- og Varemærkestyrelsen.  

 Ansøgningen skal endvidere indeholde en gengivelse af designet.
Uden  

 en gengivelse af designet i form af afbildninger eller model er det ikke  

 muligt at tage stilling til en ansøgning om designregistrering, og  

 ansøgningen vil derfor ikke kunne anses for indgivet.
En  

 ansøgning med gengivelse af designet vil få en  

 ansøgningsdato, som er den afgørende dato i forhold til de  

 rettigheder, der knyttes til designregistreringen, jf. § 14, stk. 1.  

 Herudover skal ansøgeren bl.a. angive det produkt, som designet  

 søges registreret for, samt oplyse den eller de klasser, hvortil  

 produktet skal henføres i det internationale klassificeringssystem  

 (Locarno-arrangementet). De nævnte krav vil blive præciseret i  

 bekendtgørelse om ansøgning og registrering af design.
Stk. 3 angiver, at ansøgeren tillige kan  

 indlevere en model.
Det er op til ansøgeren, om denne vil indlevere en  

 model, hvorimod afbildninger altid skal indgives til Patent- og  

 Varemærkestyrelsen.
Visse produkter kan være så vanskelige  

 at gengive helt tilfredsstillende, at det kan være en fordel, at en  

 model foreligger.
Hvis der indleveres en model, er det modellen, som er  

 afgørende for omfanget af designbeskyttelsen, selv om det er  

 afbildningerne, som offentliggøres i Dansk Designtidende.
Stk. 4 indeholder en fakultativ bestemmelse,  

 hvorefter ansøgeren eller designeren kan anmode Patent- og  

 Varemærkestyrelsen om at indføre i designregistret, hvem der har  

 frembragt designet.
Designeren har således ret til at blive nævnt  

 i Patent- og Varemærkestyrelsens designregister, hvis denne anmoder  

 herom.
Det kan endvidere efter anmodning indføres i designregistret,  

 at designet er frembragt af flere designere i et teamwork.
Hvis mange  

 designere har været fælles om at frembringe designet, kan  

 styrelsen dog af praktiske grunde angive en fælles betegnelse for  

 gruppen af designere i registret.
En tilsvarende bestemmelse findes i artikel  

 19 i forslaget til forordning om EF-design.
Stk. 5 fastslår, at der skal betales gebyr i  

 forbindelse med indgivelse af en ansøgning.
Patent- og  

 Varemærkestyrelsen påbegynder ikke behandlingen af  

 ansøgningen, før gebyrerne er betalt til styrelsen.
Til § 14 Stk. 1 gør det klart hvilken dag, der skal  

 anses som ansøgningsdagen.
Dette tidspunkt er afgørende for de  

 retsvirkninger, herunder prioritetsstillingen, som kan knyttes til  

 designansøgningen.
Der er ikke tilsigtet nogen substantiel  

 ændring i forhold til den gældende lovs § 13, stk. 1.
Stk. 2 fastsætter ligesom den gældende  

 lovs § 13, stk. 2, at en ansøgning ikke må ændres efter  

 indgivelsen af ansøgningen, således at det ansøgte design  

 fremtræder som et nyt design.
Med hensyn til mindre væsentlige  

 ændringer af designet, der foretages efter ansøgningens  

 indgivelse, henvises til § 20.
Til § 15 Bestemmelsen vedrører samregistrering af design.  

 Bestemmelsen er en ændring i forhold til den gældende lovs § 11  

 og er baseret på de tilsvarende regler om samregistrering i forslaget  

 til forordning om EF-design i artikel 40(1) og i Genève-aftalens  

 artikel 5(4).
I henhold til bestemmelsen kan en designansøgning  

 omfatte flere design.
Kravet i den gældende lovs § 11 om, at de varer,  

 for hvilke mønstrene søges registreret, skal høre sammen  

 i henseende til tilvirkning og brug, har vist sig at være vanskeligt at  

 administrere, og bestemmelsen har heller ikke vist sig at være så  

 velbegrundet som oprindeligt antaget.
Med forslaget indføres en  

 forenkling for såvel ansøgere som Patent- og  

 Varemærkestyrelsen, idet det blot skal konstateres, om produkterne  

 hører til i samme klasse i Locarno-arrangementet.
I overensstemmelse  

 med de internationale regler om samregistrering er der ikke fastsat nogen  

 begrænsning i antallet af design, der kan omfattes af en  

 ansøgning om samregistrering.
Dette kan især have praktisk  

 betydning inden for tekstilindustrien.
Til § 16 Danmark er forpligtet til at give adgang til  

 påberåbelse af prioritet i henhold til Pariserkonventionens  

 artikel 4. Retten til at påberåbe prioritet er tillige forudsat i  

 direktivet.
På linje med de øvrige industrielle eneretslove  

 foreslås det, at betingelserne for at kunne påberåbe  

 prioritet i forbindelse med en ansøgning udtrykkeligt skal  

 fremgå af designloven.
I den gældende lov er der en  

 bemyndigelsesbestemmelse i § 8 vedrørende prioritet, som er udnyttet i  

 mønsterbekendtgørelsens § 7, stk. 1.
 Prioriteten indebærer, at en ansøgnings  

 indlevering her i landet i forhold til nyhedskravet og tidligere indgivne  

 ansøgninger skal anses som indgivet samtidig med ansøgningens  

 indlevering i en fremmed stat.
Stk. 1 fastslår, at der kan opnås en  

 prioritet på op til 6 måneder fra datoen for indgivelse af en  

 udenlandsk ansøgning om design- eller brugsmodelbeskyttelse under  

 forudsætning af, at ansøgningen er indgivet i et land, der er  

 medlem af Pariserkonventionen eller i et WTO-land.
Der kan således  

 også påberåbes prioritet fra en ansøgning om  

 international registrering i henhold til det gældende Haag-arrangement  

 om international registrering af mønstre, jf. tillige lovforslagets §  

 56 om Genève-aftalen.
Den foreslåede bestemmelse svarer til  

 bestemmelsen i mønsterbekendtgørelsens § 7, stk. 1, 1. pkt.
Den  

 nye bestemmelse omfatter dog tillige andre mellemkommende rettigheder, f.eks.  

 ophavsrettigheder, jf. § 7, stk. 1, nr. 3.
 Stk. 2 fastslår, at opnåelse af  

 prioritet fra et land, der ikke er medlem af Pariserkonventionen eller et  

 WTO-land, beror på, om der er gensidig anerkendelse af prioritet.  

 Bestemmelsen svarer til bestemmelsen i mønsterbekendtgørelsens  

 § 7, stk. 1, 2. pkt.
Stk. 3 giver ansøgeren adgang til at  

 påberåbe sig en dansk ansøgning om design- eller  

 brugsmodelbeskyttelse som grundlag for prioritet.
I den gældende  

 mønsterbekendtgørelse er det kun muligt at påberåbe  

 sig prioritet fra en dansk brugsmodelansøgning, men det er fundet  

 hensigtsmæssigt at udvide reglen til også at omfatte  

 designansøgninger.
Bestemmelsen giver ansøgeren mulighed for at  

 tilbagetage sin designansøgning og ansøge om det samme design  

 på et senere tidspunkt med fastholdelse af prioritetsdatoen for den  

 første ansøgning.
Stk. 4 indeholder en ny bestemmelse, der  

 fastslår, at prioritet også kan påberåbes fra en  

 officiel eller officielt anerkendt international udstilling.
Det drejer sig  

 kun om de relativt få udstillinger, som er omfattet af konventionen fra  

 1928, hvilket f.eks. betyder, at nationale udstillinger eller de ofte  

 forekommende messer i Danmark og udlandet, ikke kan påberåbes som  

 prioritetsgrund.
Dette medfører, at praktisk taget ingen udstillinger  

 i Norden er aktuelle i den forbindelse.
Den gældende lovs § 3, nr. 2, om at designet kan  

 registreres, selv om det er blevet forevist på en officiel eller  

 officielt anerkendt international udstilling inden for 6 måneder  

 før ansøgningens indlevering, giver ikke en egentlig  

 prioritetsret.
Bestemmelsen sikrer blot, at ansøgerens fremvisning  

 ikke er nyhedsskadelig for den pågældende selv, hvis denne senere  

 indgiver en ansøgning.
Den foreslåede bestemmelse vil i  

 modsætning hertil medføre, at en dobbeltfrembringelse i  

 tidsrummet mellem udstillingen og indgivelse af ansøgningen ikke er  

 nyhedsskadelig, hvis ansøgningen er indgivet med  

 udstillingsprioritet.
Udstillingsprioriteten kan ikke kombineres med andre  

 prioritetsregler.
Hvis designet f.eks. fremvises på en officielt  

 anerkendt udstilling, og der herefter indgives en designansøgning i et  

 andet land, må der højst være forløbet 6  

 måneder fra udstillingen, inden ansøgningen indgives i  

 Danmark.
Til § 17 Bestemmelsen gennemfører direktivets artikel 8 og  

 11(1)(a).
Med forslaget til § 17 ændres Patent-  

 og Varemærkestyrelsens behandling af ansøgninger om  

 designbeskyttelse.
Ifølge forslaget skal Patent- og  

 Varemærkestyrelsen i modsætning til den gældende lov alene  

 foretage en meget begrænset forundersøgelse af  

 ansøgningen forinden registrering. Ønskes en videregående  

 undersøgelse, kan ansøgeren mod særskilt betaling anmode  

 styrelsen herom, jf. stk. 2. Direktivet stiller ikke krav til omfanget af  

 registreringsmyndighedens forundersøgelse.
Om baggrunden for forslaget  

 henvises til de almindelige bemærkninger under punkt 6.
Stk. 1 fastlægger de betingelser for  

 registrering, som Patent- og Varemærkestyrelsen skal påse ex  

 officio i forbindelse med behandlingen af en ansøgning.
Ifølge  

 forslaget kan designet kun registreres, hvis ansøgningen angår  

 et design i lovens forstand, jf. forslaget til § 2, nr. 1, og hvis designet  

 ikke strider mod offentlig orden eller sædelighed, jf. forslaget til §  

 7, stk. 1, nr. 1. Desuden kræves, at der indgives en ansøgning  

 for hvert design, som søges registreret.
Denne regel er dog  

 modificeret for så vidt angår design til produkter, som kan  

 henføres til samme klasse i det internationale klassificeringssystem,  

 jf. forslaget til § 15 om samregistrering.
Hvis betingelserne er opfyldt,  

 registrerer Patent- og Varemærkestyrelsen designet og  

 offentliggør det i Dansk Designtidende, jf. forslaget til § 18. Finder  

 Patent- og Varemærkestyrelsen hindringer i forbindelse med sin  

 forundersøgelse, skal ansøgningen afslås eller  

 registrering af designet ske i ændret form, jf. forslaget til §§ 19 og  

 20.
Stk. 2 indeholder en adgang for ansøgeren  

 til at anmode Patent- og Varemærkestyrelsen om at foretage en  

 supplerende forundersøgelse.
Det foreslås, at  

 ansøgeren skal have mulighed for at få undersøgt, om det  

 ansøgte design krænker andres rettigheder.
Undersøgelsen  

 vil tage udgangspunkt i de oplysninger om ældre rettigheder, som findes  

 i Patent- og Varemærkestyrelsens registre samt andre forhold, styrelsen  

 har kendskab til.
I takt med den elektroniske udvikling med hensyn til  

 opbevaring af oplysninger om design på elektroniske medier vil  

 undersøgelsen kunne udvides til også at omfatte disse  

 oplysninger.
De nærmere regler om undersøgelsens omfang m.v. vil  

 blive fastsat i bekendtgørelse om ansøgning og registrering af  

 design, jf. stk. 3.
Patent- og Varemærkestyrelsens supplerende  

 undersøgelse er alene vejledende for ansøgeren og kan ikke  

 føre til registreringsnægtelse.
Hvis registreringskravene i stk.  

 1 er opfyldt, kan ansøgeren kræve designet registreret, selv om  

 den supplerende undersøgelse indeholder oplysninger om andre design,  

 der eventuelt måtte være nyhedsskadelige.
Det vil derfor bero  

 på ansøgerens egen beslutning, om ansøgningen skal  

 føre til registrering med risiko for, at der senere indgives en  

 anmodning om administrativ prøvning eller anlægges retssag om  

 designets udslettelse.
Det betyder samtidig, at andre designindehavere skal  

 holde sig orienterede, om hvilke design der registreres, for derved at kunne  

 håndhæve deres egne designrettigheder.
Dette er i  

 overensstemmelse med udviklingen inden for immaterialretten, der går i  

 retning af, at markedet regulerer sig selv med hensyn til sameksistens mellem  

 forskellige rettigheder.
En lignende løsning findes inden for  

 varemærkeretten.
En eventuel konflikt må således  

 løses efter registreringen ved administrativ prøvning i henhold  

 til § 25, stk. 1, eller ved domstolene, hvis ansøgeren ikke  

 vælger at tilbagekalde sin ansøgning eller forhandle om  

 samtykke.
 Stk. 3 indeholder en bemyndigelsesbestemmelse til  

 erhvervsministeren, der kan fastsætte de nærmere regler om den  

 supplerende undersøgelses omfang samt gebyret for  

 undersøgelsen.
Til § 18 Bestemmelsen svarer med redaktionelle ændringer til  

 den gældende lovs § 18, stk. 1. Den eksisterende adgang til at  

 nedlægge indsigelse i henhold til den gældende bestemmelse i §  

 18, stk. 2, foreslås ophævet.
Efter indførelsen af  

 administrativ prøvning i hele designets gyldighedsperiode, jf.  

 forslaget til § 27, findes indsigelsesadgangen ikke længere  

 nødvendig, jf. de almindelige bemærkninger under punkt 6.
Til § 19 Bestemmelsen svarer med redaktionelle ændringer til  

 den gældende lovs § 14, stk. 1, 2. pkt., stk. 2 og stk. 3, og § 15.
Til § 20 Bestemmelsen gennemfører sammen med forslaget til §  

 28 direktivets artikel 11(7).
Stk. 1 fastslår, at et design kan registreres  

 i ændret form, hvis designet fortsat opfylder betingelserne for  

 beskyttelse, og det beholder sin identitet.
Bestemmelsen kan få  

 betydning i forbindelse med Patent- og Varemærkestyrelsens  

 forundersøgelse, jf. forslaget til § 17, stk. 1. Bestemmelsen finder  

 anvendelse, hvis designet indeholder noget, som strider mod offentlig orden  

 eller sædelighed.
Her vil det i visse tilfælde være muligt  

 at fjerne registreringshindringen, uden at designets helhedsindtryk  

 påvirkes i sådan grad, at identitetskravet ikke kan opfyldes.
 Stk. 2 fastslår, at ansøgningen skal  

 afslås, hvis ansøgeren ikke ønsker designet beskyttet i  

 den ændrede form, som Patent- og Varemærkestyrelsen kan  

 godkende.
Til kapitel 3 Offentlighed og oplysningspligt Til § 21 Bestemmelsen svarer med redaktionelle ændringer til  

 den gældende lovs § 19. På grund af ændringer i reglerne om  

 forundersøgelse, jf. forslaget til § 17, og ophævelse af  

 indsigelsesadgangen, jf. de almindelige bemærkninger under punkt 6, er  

 det dog tidspunktet for registreringen og ikke som i den gældende lov  

 bekendtgørelsestidspunktet for ansøgningen, der er  

 afgørende for, hvornår sagens akter skal holdes  

 tilgængelige for enhver.
I det omfang sagens akter ikke er offentligt  

 tilgængelige, er aktindsigt i medfør af offentlighedslovens  

 regler tillige udelukket.
Til § 22 Bestemmelsen svarer med redaktionelle ændringer til  

 den gældende lovs § 34. Med hensyn til strafansvar ved  

 overtrædelse af bestemmelsen henvises til forslagets § 41.
Til kapitel 4 Designregistreringens gyldighedstid Til § 23 Bestemmelsen er en gennemførelse af direktivets  

 artikel 10 og 14. Med bestemmelsen udvides den maksimale beskyttelsesperiode  

 i forhold til den gældende lov fra 15 år til 25 år,  

 medmindre det drejer sig om beskyttelse af reservedele, jf. stk. 2.
Stk. 1 fastslår, at et design kan registreres  

 for en eller flere perioder på 5 år.
Designet kan maksimalt  

 beskyttes i 25 år, det vil sige, at registreringen kan fornyes op til  

 fire gange.
Den første periode regnes fra den dag, da ansøgning  

 om registrering blev indgivet til Patent- og Varemærkestyrelsen.
For  

 så vidt angår registreringens fornyelse henvises til forslagets §  

 24.
Beskyttelsestiden på 25 år vil for de fleste  

 design være tilstrækkelig.
Nogle design har kort levetid, f.eks.  

 inden for tekstilindustrien, mens behovet for designbeskyttelse er det samme  

 i mange år på andre områder.
Da beskyttelsesbehovet ikke er  

 ens for alle design, findes det mest praktisk at opdele beskyttelsestiden i  

 5-årige perioder.
Hvis en ansøger kan forudse, at dennes design  

 behøver en længere beskyttelsesperiode end 5 år, findes  

 det naturligt og hensigtsmæssigt, at ansøger allerede på  

 grundlag af sin ansøgning kan opnå registrering for et  

 længere tidsrum end den første 5-årige periode.
 Opretholdelse af designbeskyttelsen er ikke betinget af,  

 at designretten udøves således som på  

 varemærkeområdet, hvor manglende opfyldelse af brugspligten kan  

 medføre tab af varemærkeretten, jf. varemærkelovens §  

 25.
Stk. 2 fastsætter beskyttelsestiden for  

 reservedele til højst 15 år, hvilket svarer til  

 beskyttelsestiden i henhold til den gældende lov.
Begrænsningen  

 af beskyttelsesperioden i forhold til stk. 1 skyldes kravet i direktivets  

 artikel 14 om, at medlemslandene ikke må udvide designbeskyttelsen  

 på reservedelsområdet.
Om baggrunden for de særlige forhold  

 vedrørende reservedele henvises til de almindelige bemærkninger  

 under punkt 3.
Til § 24 Bestemmelsen svarer med enkelte ændringer til den  

 gældende lovs § 25 og varemærkelovens § 27, stk. 3.
Stk. 1 angiver, at registreringen kan fornyes 3  

 måneder før og senest 6 måneder efter den sidste  

 registreringsperiodes udløb.
Perioden på 3 måneder er  

 fastsat af praktiske hensyn. 6-måneders-fristen er fastsat på  

 baggrund af Pariserkonventionens artikel 5 b, hvoraf følger, at der  

 skal indrømmes mindst 6 måneder til betaling af fornyelsesgebyr.  

 Anmodningen om fornyelse skal være fremsat, og de fastsatte  

 fornyelsesgebyrer skal være betalt inden 6 måneders-fristens  

 udløb.
Hvis fornyelsesgebyret først betales efter  

 udløbet af den pågældende registreringsperiode, men inden  

 udløbet af de 6 måneder, betales der et forhøjet gebyr.  

 Det forhøjede gebyr skal dække de administrationsomkostninger,  

 der er forbundet med, at betalingen først finder sted efter  

 udløbet af registreringsperioden.
Stk. 2 fastslår, at Patent- og  

 Varemærkestyrelsen ikke er erstatningsansvarlig for manglende rettidig  

 indbetaling, hvis styrelsen ikke har sendt en opkrævning til  

 indehaveren, f.eks. på grund af en adresseændring, der ikke er  

 meddelt til styrelsen.
Den gældende lov indeholder ikke en lignende  

 præcisering af styrelsens ansvar, men en tilsvarende regel findes i  

 varemærkelovens § 27, stk. 3.
Stk. 3 fastslår, at en registrering skal  

 udslettes, hvis fornyelsesgebyret ikke bliver betalt inden  

 6-måneders-fristens udløb.
Med hensyn til genoprettelse af  

 designretten henvises til § 48, stk. 2.
Stk. 4 foreskriver, at en registrerings fornyelse  

 skal offentliggøres.
Offentliggørelsen foretages af Patent- og  

 Varemærkestyrelsen i Dansk Designtidende.
Til kapitel 5 Registreringens ophør ved dom eller administrativ  

 prøvning m.v.
Til § 25 Bestemmelsen er sammen med forslaget til § 27 en  

 gennemførelse af direktivets artikel 11(1)-(5). Bestemmelsen  

 indeholder som noget nyt adgang til administrativ prøvning af et  

 design efter registreringen.
Forslaget skal ses i sammenhæng med den  

 foreslåede begrænsning i Patent- og Varemærkestyrelsens ex  

 officio undersøgelse, jf. forslaget til § 17, stk. 1. Denne  

 begrænsning medfører, at mange registreringer vil blive  

 foretaget uden en videregående prøvning af, om betingelserne for  

 at opnå designret er tilstede.
Derfor kan der være behov for, at  

 det senere undersøges, om en designregistrering bør opretholdes  

 helt eller delvist.
En administrativ prøvning kendes også fra  

 patent-, varemærke- og brugsmodelområdet.
 Bestemmelsen er parallel til forslagets § 27 om hel eller  

 delvis ugyldiggørelse af en designregistrering ved dom.
Ifølge bestemmelsen kan hel eller delvis  

 udslettelse af en designregistrering ske administrativt på et hvilket  

 som helst tidspunkt efter, at registrering har fundet sted.
Adgang til  

 administrativ prøvning er en ændring i forhold til  

 gældende ret, hvor hel eller delvis udslettelse efter registrering  

 alene kan ske ved dom.
En administrativ prøvning vil være hurtig  

 og billig og fremstå som et alternativ til domstolsprøvelse.
Stk. 1 er en gennemførelse af direktivets  

 artikel 11(1) og (2). Bestemmelsen giver både indehaveren af  

 designregistreringen og andre, som f.eks. finder, at registreringen  

 krænker deres rettigheder, mulighed for at anmode om administrativ  

 prøvning.
Indehaveren af designregistreringen kan anmode om  

 administrativ prøvning, uanset at indehaveren har fået foretaget  

 en supplerende undersøgelse ved Patent- og Varemærkestyrelsen  

 forinden registreringen i henhold til § 17, stk. 2. Indehaveren kan f.eks.  

 være blevet bekendt med nye oplysninger om designet, som styrelsen ikke  

 har kunnet tage stilling til under den supplerende undersøgelse.
For  

 at undgå en forestående retssag kan en indehaver derfor have  

 interesse i en administrativ prøvning med henblik på hel eller  

 delvis udslettelse af registreringen.
 Bestemmelsen angiver en udtømmende opregning af  

 forhold, der kan påberåbes som grundlag for udslettelse af  

 designet.
Stk. 2 er en gennemførelse af direktivets  

 artikel 11(3)-(5). Bestemmelsen fastsætter begrænsninger for,  

 hvem der kan anmode om hel eller delvis udslettelse af registreringen.  

 Begrænsningerne tilsigter, at kun de, som har en retlig interesse, kan  

 fremsætte anmodningen.
Opremsningen af begrænsningerne er  

 udtømmende, således at enhver kan gøre gældende, at  

 betingelserne i de øvrige bestemmelser, som er nævnt i stk. 1,  

 ikke er opfyldt.
Det drejer sig bl.a. om kravet til designets nyhed og  

 individuelle karakter.
Stk. 3 fastslår, at der ikke kan ske parallel  

 behandling ved domstolene og Patent- og Varemærkestyrelsen, herunder  

 Patentankenævnet, af spørgsmål vedrørende et  

 design.
Formålet er at undgå unødige forsinkelser og  

 omkostninger for parterne.
Bestemmelsen medfører, at Patent- og  

 Varemærkestyrelsen skal afvise en anmodning om administrativ  

 prøvning, hvis der samtidig med anmodningen indgives en  

 stævning, eller der verserer en retssag om samme design.
Hermed  

 udelukker bestemmelsen også tredjemænd, som ikke er part i en  

 retssag, fra at kunne anmode om administrativ prøvning.
Det er ikke  

 afgørende, om sagerne ved domstolene og Patent- og  

 Varemærkestyrelsen er identiske.
I så fald ville Patent- og  

 Varemærkestyrelsen skulle foretage en afprøvning af dette  

 spørgsmål, som ville kunne give anledning til selvstændige  

 konflikter om, hvorvidt afvisning af anmodningen om administrativ  

 prøvning er berettiget.
Sag ved domstolene, herunder ved  

 fogedretterne, omfatter såvel sager om hel eller delvis udslettelse af  

 et design i henhold til § 27 som sager om designindgreb, bedre ret til  

 designet m.v.
Retssagen er først endelig afgjort, når  

 ankefristen er udløbet.
Ifølge bestemmelsen skal Patent- og  

 Varemærkestyrelsen i tilfælde af, at en retssag anlægges,  

 inden en anmodning om administrativ prøvning er endelig afgjort,  

 stille behandlingen i bero.
Berostillelse skal kun foretages, når  

 anmodningen om administrativ prøvning er indgivet af andre end  

 designeren.
Hvis anmodningen er indgivet af indehaveren af designet,  

 færdigbehandler Patent- og Varemærkestyrelsen sagen.  

 Årsagen til denne forskel mellem tredjemand og designindehaveren er, at  

 Patent- og Varemærkestyrelsen hurtigt kan afslutte behandlingen af  

 designindehaverens anmodning.
Det skyldes, at der ikke skal ske inddragelse  

 af andre end designindehaveren selv under prøvningen.
Berostillelse  

 omfatter også sager, der er under behandling i Patentankenævnet.  

 Hermed bringes forslaget i overensstemmelse med patentloven, hvor der er  

 konstateret problemer ved parallel behandling.
 Stk. 4 fastslår, at der skal betales gebyr,  

 hvis der anmodes om administrativ prøvning af en  

 designregistrering.
Til § 26 Stk. 1 indebærer, at Patent- og  

 Varemærkestyrelsen skal afvise at behandle en sag om administrativ  

 prøvning, hvis anmodningen ikke er ledsaget af dokumentation, som  

 redegør for de grunde, hvorpå anmodningen støttes.  

 Sådan dokumentation kan f.eks. omfatte tidligere offentliggjorte  

 design, som anses for nyhedsskadelige.
Kravet om dokumentation skyldes, at  

 Patent- og Varemærkestyrelsen som udgangspunkt kun kan  

 gennemføre en effektiv undersøgelse på baggrund af  

 indsendt materiale, der angiver de forhold, som styrelsen skal tage stilling  

 til.
 Stk. 2 sikrer, at indehaveren af designet får  

 mulighed får at varetage sine interesser.
Til § 27 Bestemmelsen er sammen med forslaget til § 25 en  

 gennemførelse af direktivets artikel 11(1)-(5). Bestemmelsen  

 indeholder en angivelse af, hvornår en designregistrering kan kendes  

 ugyldig ved dom samt hvem, der kan anlægge sag om hel eller delvis  

 ugyldighed.
Bestemmelsen erstatter den gældende lovs § 31.
En designregistrering bør ligesom i henhold til den  

 gældende lov kunne kendes ugyldig ved dom, hvis registreringen ikke  

 burde have fundet sted.
Bestemmelsen er parallel til forslagets § 25 om  

 administrativ prøvning.
Det må antages, at administrativ  

 prøvning i vidt omfang vil blive anvendt frem for sagsanlæg ved  

 domstolene.
Forinden en sag om et design kan indbringes for domstolene, skal  

 ankefristen for indbringelse af Patent- og Varemærkestyrelsens  

 afgørelse til Patentankenævnet være udløbet, jf.  

 kapitel 6.
 Stk. 1 er en gennemførelse af direktivets  

 artikel 11(1) og (2). Bestemmelsen angiver en udtømmende opregning af  

 forhold, der kan påberåbes som ugyldighedsgrund.
Stk. 2 er en gennemførelse af direktivets  

 artikel 11(3)-(5). Begrænsningerne med hensyn til hvem, der kan  

 anlægge sag, har til formål, at kun de, som har retlig interesse,  

 kan anlægge sag.
Opremsningen af begrænsningerne er  

 udtømmende, således at enhver kan gøre gældende, at  

 betingelserne i de øvrige bestemmelser, som er nævnt i stk. 1,  

 ikke er opfyldt.
Det drejer sig bl.a. om kravet til designets nyhed og  

 individuelle karakter.
 Stk. 3 svarer med redaktionelle ændringer til  

 den gældende lovs § 31, stk. 2, 2. pkt.
 Stk. 4 er en er en gennemførelse af  

 direktivets artikel 11(9). Efter et designs bortfald, f.eks. fordi det ikke  

 er fornyet, eller gyldighedsperioden er udløbet, kan det fortsat have  

 betydning at få fastslået, om der oprindeligt har foreligget en  

 designret, f.eks. hvis en tvist går flere år tilbage.
Til § 28 Bestemmelsen er sammen med forslaget til § 20 en  

 gennemførelse af direktivets artikel 11(7).
Stk. 1 fastslår, at et design kan registreres  

 i ændret form, hvis designet fortsat opfylder betingelserne for  

 beskyttelse, og det beholder sin identitet.
Bestemmelsen har betydning i  

 forbindelse med Patent- og Varemærkestyrelsens behandling af anmodning  

 om administrativ prøvning efter § 25, stk. 1, eller ved behandling af  

 en sag ved Patentankenævnet eller domstolene.
Bestemmelsen kan f.eks.  

 finde anvendelse, hvis designet indeholder en andens varemærke eller en  

 andens design.
Her vil det i visse tilfælde være muligt at fjerne  

 registreringshindringen, uden at designets helhedsindtryk påvirkes i  

 sådan grad, at identitetskravet ikke kan opfyldes.
Stk. 2 fastslår, at registreringen skal  

 udslettes, hvis indehaveren ikke ønsker registreringen opretholdt i  

 den form, som Patent- og Varemærkestyrelsen kan acceptere.
Det er en  

 forudsætning for registrering i ændret form, at indehaveren  

 betaler gebyret for offentliggørelse af ændringen.
Til § 29 Stk. 1 omfatter ikke kun spørgsmålet om  

 retten til et design i ansøgningsfasen som i den gældende lovs §  

 16, stk. 1, men også påstand om retten til et allerede  

 registreret design.
Tredjemand kan f.eks. rejse spørgsmålet om  

 retten til et registreret design overfor Patent- og Varemærkestyrelsen  

 i forbindelse med en anmodning om administrativ prøvning i henhold til  

 § 25, stk. 1. Patent- og Varemærkestyrelsen tager kun stilling til  

 påstanden, hvis der foreligger klar dokumentation.
Hvis dette ikke er  

 tilfældet, egner afgørelsen af spørgsmålet sig ikke  

 til behandling ved Patent- og Varemærkestyrelsen, idet  

 afgørelsen ofte vil kræve en omfattende bevisførelse, der  

 af retssikkerhedsmæssige grunde bør finde sted ved domstolene.  

 Om søgsmålsfrister henvises til forslagets § 27, stk. 3.
 Stk. 2 svarer med redaktionelle ændringer til  

 den gældende lovs § 16, stk. 2, dog er "kan" ændret til  

 "skal" for at sikre, at der ikke sker parallel behandling om retten  

 til et design ved domstolene og Patent- og Varemærkestyrelsen.
Til § 30 Bestemmelsen svarer med enkelte konsekvensændringer  

 til den gældende lovs § 17. Ligesom forslaget til § 29 omfatter  

 bestemmelsen tillige spørgsmål vedrørende et registreret  

 design og ikke kun et ansøgt design som i den gældende lovs §  

 17.
Stk. 2 skal sikre, at en ansøgning eller  

 designregistrering opretholdes uændret, indtil der er taget endelig  

 stilling til spørgsmålet om overførelse af registreringen  

 til en anden.
Designindehaveren kan f.eks. ikke få udslettet et design  

 under en administrativ prøvning, før der er taget endelig  

 stilling til spørgsmålet om retten til designet.
Til § 31 Bestemmelsen svarer med redaktionelle ændringer til  

 den gældende lovs § 32. Det er dog præciseret i stk. 1, 2. pkt.,  

 at Patent- og Varemærkestyrelsen skal overføre registreringen  

 til den berettigede, når retten til designet er fastslået af  

 domstolene.
Til § 32 Bestemmelsen er en gennemførelse af direktivets  

 artikel 11(1).
Stk. 1 fastslår, at en designregistrering  

 skal udslettes, hvis der foreligger en hindring for fortsat at opretholde  

 registreringen.
Konstateringen af, om der foreligger en sådan hindring,  

 kan følge af en afgørelse truffet af Patent- og  

 Varemærkestyrelsen i anledning af en anmodning om administrativ  

 prøvning i henhold til § 25, stk. 1, en afgørelse truffet af  

 Patentankenævnet eller af en afsagt dom.
Udslettelse kan først  

 finde sted efter ankefristens udløb.
Bestemmelsen omfatter tillige den  

 situation, hvor en designindehaver har givet afkald på  

 designretten.
 Stk. 2 svarer med redaktionelle ændringer til  

 brugsmodellovens § 36, stk. 4.
Til § 33 Stk. 1 foreskriver, at Patent- og  

 Varemærkestyrelsen skal offentliggøre ændringer, som  

 foretages i en designregistrering, på baggrund af endelige  

 afgørelser om hel eller delvis udslettelse m.v.
Afgørelser  

 afsagt af domstolene meddeles til Patent- og Varemærkestyrelsen, jf. §  

 46. Offentliggørelsen finder sted i Dansk Designtidende.  

 Offentliggørelse skal ske af hensyn til tredjemand.
 Stk. 2 foreskriver, at der skal betales et gebyr  

 for offentliggørelse af en registrering i ændret form, jf. §  

 28.
Til kapitel 6 Klage Til § 34 Bestemmelsen svarer med redaktionelle ændringer til  

 brugsmodellovens § 37, stk. 1.
Til § 35 Bestemmelsen svarer med redaktionelle ændringer til  

 bestemmelserne i de øvrige industrielle eneretslove om indbringelse af  

 afgørelser for Patentankenævnet, jf. patentlovens § 25,  

 brugsmodellovens § 37 og varemærkelovens § 46. Det er ligesom i  

 varemærkeloven fundet hensigtsmæssigt at præcisere, at en  

 klage til Patentankenævnet og et søgsmål ved domstolene  

 har opsættende virkning.
Til kapitel 7 Straf- og erstatningsansvar m.v.
Til § 36 Bestemmelsen er ændret i overensstemmelse med lov  

 nr. 432 af 31. maj 2000 om fuldbyrdelse af straf m.v. og lov nr. 433 af 31.  

 maj 2000 om ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf m.v.
I  

 overensstemmelse hermed ophæves bestemmelserne om hæftestraf.  

 Bestemmelsen svarer i øvrigt med redaktionelle ændringer til den  

 gældende lovs § 35.
Til § 37 Bestemmelsen svarer med redaktionelle ændringer til  

 den gældende lovs § 36.
Til § 38 Bestemmelsen svarer med redaktionelle ændringer til  

 den gældende lovs § 37.
Til § 39 Bestemmelsen svarer med redaktionelle ændringer til  

 den gældende lovs § 38. Bestemmelsen vil formentlig næppe  

 få stor praktisk betydning på grund af de foreslåede  

 ændringer vedrørende registreringsproceduren, herunder  

 ophævelse af indsigelsesadgangen inden registreringen.
Til § 40 Bestemmelsen svarer med redaktionelle ændringer til  

 den gældende lovs § 39.
Til § 41 Bestemmelsen svarer med redaktionelle ændringer til  

 den gældende lovs § 40.
Til kapitel 8 Retsplejebestemmelser Til § 42 Bestemmelsen angiver, hvilke domstole der er kompetente i  

 designsager.
 Stk. 1 foreskriver, at sager om design behandles  

 ved Sø- og Handelsretten, medmindre parterne aftaler andet.  

 Bestemmelsen svarer til varemærkelovens § 43, stk. 4.
Stk. 2 fastslår hvilke domstole, der er  

 kompetente i sager om konflikter vedrørende EF-design.
I henhold til  

 forordningsforslaget om EF-design skal medlemslandene udpege kompetente  

 nationale domstole på designområdet.
Ifølge  

 forordningsforslaget har en dom afsagt af en EF-designdomstol virkning i  

 samtlige EU-lande.
Da forordningen om EF-designet endnu er under  

 udarbejdelse, får bestemmelsen først virkning fra det tidspunkt,  

 hvor forordningen træder i kraft.
 I medfør af EF-varemærkeforordningen er  

 Sø- og Handelsretten og Højesteret ligeledes udpeget som de  

 kompetente domstole vedrørende sager om EF-varemærker, jf.  

 varemærkelovens § 43 a.
Til § 43 Bestemmelsen omhandler forbud, som nedlægges  

 på baggrund af rettigheder vedrørende EF-design.
Bestemmelsen  

 fastslår hvilke retter, der er kompetente i disse sager.
Dette  

 gælder uanset om en EF-designdomstol i anden medlemsstat i henhold til  

 forordningen har kompetence med hensyn til realitetsspørgsmålet.  

 Tilsvarende kompetenceregler findes i §§ 43 b - 43 d i  

 varemærkeloven.
 Bestemmelsen får først virkning fra det  

 tidspunkt, hvor forordningen om EF-designet træder i kraft.
Stk. 1 angår alene forbud, der skal have  

 virkning i Danmark.
Når der således kun er tale om et nationalt  

 forbud, er det den enkelte fogedret, som er kompetent til at nedlægge  

 forbudet.
Stk. 2 omfatter den situation, hvor et forbud skal  

 have virkning i hele EU.
I følge forordningsforslaget om EF-design kan  

 et forbud, der er nedlagt af en national udpeget ret, få virkning for  

 samtlige medlemsstater.
I Danmark skal forbudet nedlægges af Sø-  

 og Handelsretten.
Stk. 3 fastslår, at et forbud skal  

 nedlægges af Sø- og Handelsretten, hvis sagen omfatter et  

 EF-design, og forbudet skal have virkning i hele EU, uanset at forbudet  

 omfatter andre design, hvor forbudet kunne være nedlagt ved  

 fogedretten.
Sådanne andre design omfatter også internationale  

 designregistreringer med virkning her i landet.
 Stk. 4 angiver, at de almindelige regler i  

 retsplejelovens kapitel 57 om forbud finder anvendelse i forbindelse med  

 forbudssager vedrørende EF-design.
 Stk. 5 fastslår, at Sø- og  

 Handelsrettens forbud kan kæres til Østre Landsret.
Til § 44 Bestemmelsen svarer med redaktionelle ændringer til  

 den gældende lovs § 42.
Til § 45 Bestemmelsen svarer med redaktionelle ændringer til  

 den gældende lovs § 43.
Til § 46 Bestemmelsen svarer med redaktionelle ændringer til  

 den gældende lovs § 44.
Til kapitel 9 Forskellige bestemmelser Til § 47 Bestemmelsen erstatter §§ 12 og 45 i den gældende  

 lov.
Forslaget er hovedsageligt begrundet i, at Europa-Kommissionen over for  

 Danmark og andre EU-lande, herunder Sverige og Finland, som har tilsvarende  

 regler, har tilkendegivet, at kravet om en i eget land bosat fuldmægtig  

 strider mod EU-reglerne om fri etableringsret og fri udveksling af  

 tjenesteydelser.
Forslaget skal sikre, at Danmark følger de EU-retlige  

 regler.
Med bestemmelsen ophæves kravet om, at  

 ansøgere og designindehavere, der ikke har bopæl her i landet,  

 skal have en herboende fuldmægtig.
Den foreslåede bestemmelse  

 omfatter såvel ansøgere og rettighedshavere i udlandet, herunder  

 EØS-området, som ansøgere og rettighedshavere bosat i  

 Danmark.
Bestemmelsen påtænkes at finde anvendelse i de  

 tilfælde, hvor Patent- og Varemærkestyrelsen skønner, at  

 en fuldmægtig er nødvendig af hensyn ansøgerens eller  

 indehaverens interesser, som ellers ikke vil blive varetaget på  

 betryggende vis.
Det kan f.eks. være i tilfælde, hvor  

 fraværet af en professionel rådgiver kan medføre  

 henlæggelse af en ansøgning eller tab af designretten.
Behovet for en fuldmægtig vil typisk opstå i  

 den situation, hvor ansøger ikke kan kommunikere på dansk eller  

 et andet sprog, som beherskes af Patent- og Varemærkestyrelsen.
Det  

 samme vil være tilfældet, hvis ansøger ikke er i stand til  

 at varetage sine interesser på grund af særlige tekniske eller  

 juridiske komplikationer i forbindelse med behandlingen af  

 ansøgningen.
Indehaveren af en designregistrering kan have behov for en  

 fuldmægtig f.eks. i forbindelse med behandlingen af en anmodning om  

 administrativ prøvning.
Her kan professionel hjælp ligeledes  

 være påkrævet på grund af sagens komplicerede  

 karakter.
Repræsentation ved en fuldmægtig erstatter  

 ikke Patent- og Varemærkestyrelsens almindelige vejledningspligt i  

 henhold til forvaltningsloven.
Kun i det tilfælde, hvor  

 ansøgerens eller designindehaverens interesser ikke kan varetages  

 tilstrækkeligt inden for den almindelige vejledningspligt, bør  

 styrelsen opfordre til, at der udpeges en fuldmægtig.
Bestemmelsen indeholder i lighed med gældende ret  

 ingen krav til hvem, der kan optræde som fuldmægtig.  

 Fuldmægtigen skal dog have bopæl inden for  

 EØS-området.
En juridisk person kan også anerkendes som  

 fuldmægtig.
Der kan ikke stilles særlige kvalifikationskrav til  

 fuldmægtigen bortset fra, at den pågældende skal være  

 myndig.
En ansøger eller designindehaver, der bliver anmodet om at  

 udpege en fuldmægtig, forventes typisk at rette henvendelse til en  

 dansk advokat eller patentagent.
 Der er ikke som i dag knyttet retsvirkninger til  

 undladelsen af at udpege en fuldmægtig, f.eks. afslag på en  

 ansøgning.
 Bestemmelsen indeholder et krav om, at såfremt der  

 bliver udpeget en fuldmægtig, skal fuldmægtigens navn og adresse  

 indføres i designregistreret. Ændringer i fuldmagtsforholdet  

 skal tillige noteres i registreret.
Udpeges der en fuldmægtig, må det følge  

 af almindelige retsgrundsætninger, at Patent- og  

 Varemærkestyrelsen og andre med frigørende virkning kan rette  

 henvendelse til den, der er angivet som fuldmægtig i registreret,  

 så længe fuldmagten ikke formelt er trukket tilbage over for  

 styrelsen.
En fuldmægtig skal således med bindende virkning kunne  

 modtage meddelelser, stævning og lignende og afgive svar på  

 fuldmagtsgiverens vegne.
I særlige tilfælde vil der i stedet for  

 en fuldmægtig kunne anvises en serviceadresse, hvortil korrespondance  

 m.v. kan sendes med frigørende virkning.
Arbejdssproget ved Patent- og Varemærkestyrelsen vil  

 fortsat være dansk.
Ansøgninger vil dog fortsat kunne indgives  

 til styrelsen på norsk og svensk i overensstemmelse med hidtidig  

 praksis, jf. § 3 i den gældende mønsterbekendtgørelse.  

 Sagsbehandling vil i begrænset omfang kunne finde sted på  

 engelsk, f.eks. hvis der er tale om rent formelle forhold i form af  

 indsendelse af erklæringer og lignende.
 Bestemmelsen forventes ikke at få større  

 betydning for den danske advokat- og patentagentbranche, der typisk  

 optræder som fuldmægtige for ikke herboende ansøgere og  

 rettighedshavere, da sådanne ansøgere og rettighedshavere som  

 oftest ikke selv vil være i stand til at kommunikere på dansk  

 over for danske myndigheder.
Til § 48 Bestemmelsen vedrørende genoprettelse af  

 rettigheder er ny i forhold til den gældende lov.
Bestemmelsen svarer  

 med redaktionelle ændringer til patentlovens § 72. Begrundelsen for at  

 medtage bestemmelsen i forslaget er, at de samme hensyn gør sig  

 gældende for genoprettelse af designrettigheder som for  

 patentrettigheder.
Uden en sådan regel vil f.eks. en forsinkelse med  

 betaling af fornyelsesgebyr medføre, at designretten ikke kan  

 genetableres, fordi designet vil være nyhedsskadeligt i forhold til sig  

 selv i forbindelse med en ny ansøgning.
Med hensyn til anvendelsen af  

 bestemmelsen vil Patent- og Varemærkestyrelsen følge praksis  

 vedrørende patentlovens § 72.
Til § 49 Stk. 1 indeholder en bemyndigelse til  

 erhvervsministeren til at fastsætte nærmere regler for  

 gennemførelse af loven.
Bestemmelsen svarer med redaktionelle  

 ændringer til den gældende lovs § 47.
 Stk. 2 er en bemyndigelsesbestemmelse, der tager  

 højde for indførelse af EF-designet, der forventes at ske i  

 2001 med vedtagelse af forordningen om EF-design, jf. de almindelige  

 bemærkninger under punkt 4.
Stk. 3 indeholder en bemyndigelse til  

 erhvervsministeren til at fastsætte de gebyrer, som er nævnt i  

 loven.
Gebyrerne vil omfatte ansøgnings- og fornyelsesgebyrer.  

 Ansøgningsgebyrer vil tillige kunne omfatte særlige  

 tillægsgebyrer i form af klassegebyr for hver klasse ud over den  

 første, samregistreringsgebyr for hvert design ud over det  

 første, gebyr for offentliggørelse af hver afbildning ud over  

 den første samt opbevaringsgebyr for modeller.
Til § 50 Bestemmelsen er en gennemførelse af direktivets  

 artikel 17. Bestemmelsen er i overensstemmelse med gældende dansk ret,  

 selv om bestemmelsen ikke findes i den gældende lov.
I lov om ophavsret  

 følger det af § 10, stk. 1, at beskyttelse efter lov om mønstre  

 ikke udelukker ophavsret.
Til § 51 Bestemmelsen svarer med redaktionelle ændringer til  

 patentlovens § 44 og mønsterlovens § 27, stk. 3. Notering af pant og  

 udlæg følger allerede af § 22 i den gældende  

 mønsterbekendtgørelse.
Noteringen er alene af  

 ordensmæssig karakter og har ikke virkning i forhold til tredjemand,  

 f.eks. som sikringsakt.
Bestemmelsen i stk. 3 fastslår, at notering af  

 overdragelse af et enkelt design ikke kan finde sted, så længe  

 designet er omfattet af en samregistrering.
Hvis designindehaveren  

 ønsker notering om overdragelse indført i designregisteret,  

 skal der ske en deling af registreringen, forinden sådan notering kan  

 finde sted.
Baggrunden er praktiske hensyn, bl.a. bør tredjemand klart  

 kunne se af en registerudskrift hvilke design, som er omfattet af  

 registreringen.
Til § 52 Stk. 1 svarer med redaktionelle ændringer til  

 den gældende lovs § 46 a, stk. 1, 1. pkt.
Stk. 2 indeholder en generel undtagelse fra  

 aktindsigt i Patent- og Varemærkestyrelsens servicesager.
Bestemmelsen  

 er i overensstemmelse med den gældende lovs § 46 a, stk. 2, som  

 trådte i kraft den 30. juli 2000, jf. lov nr. 412 af 31. maj 2000. Der  

 findes en lignende bestemmelse i patent-, varemærke- og  

 brugsmodelloven.
 Stk. 3 svarer til den gældende lovs § 46 a,  

 stk. 1, 2. pkt.
Til kapitel 10 International designregistrering Til kapitel 10 Tidspunktet for ikrafttrædelsen af kapitel 10  

 fastsættes af erhvervsministeren, jf. § 60, stk. 1. En  

 forudsætning for ikrafttrædelsen af kapitel. 10 vil være,  

 at Danmark ratificerer Genève-aftalen om international registrering af  

 design.
Med vedtagelse af lovforslaget kan regeringen således på  

 Danmarks vegne ratificere aftalen.
Beslutning om dansk ratifikation vil blive  

 truffet på grundlag af en høring af de berørte kredse,  

 jf. tillige de almindelige bemærkninger under punkt 5.
Til § 53 Bestemmelsen indeholder en definition af en international  

 designregistrering.
Til § 54 Bestemmelsen fastslår retsvirkningen af en  

 international designregistrering.
Direktivets bestemmelser finder også  

 anvendelse på internationale designregistreringer, jf. artikel 2(1)(c)  

 i direktivet.
Til § 55 Ifølge Genève-aftalen har ansøger  

 mulighed for at indgive en international designansøgning enten til den  

 nationale registreringsmyndighed eller til det Internationale Bureau, World  

 Intellectual Property Organization (WIPO), i Genève.
Bestemmelsen  

 fastsætter, hvem der kan indgive en international  

 designansøgning.
Ved udtrykket "regulær industriel og  

 kommerciel virksomhed" udelukkes f.eks. virksomheder, som alene har en  

 postadresse her i landet.
Til § 56 Bestemmelsen fastslår, at der i forbindelse med en  

 international designansøgning kan påberåbes prioritet i  

 henhold til Pariserkonventionens artikel 4 fra et konventionsland eller fra  

 et land, som er medlem af Verdenshandelsorganisationen (WTO).
Til § 57 Bestemmelsen fastslår, at Patent- og  

 Varemærkestyrelsen kan nægte et design hel eller delvis gyldighed  

 i Danmark, hvis det ikke opfylder registreringsbetingelserne i designloven.  

 Fristen for afslag er 6 måneder for lande, der alene foretager en  

 begrænset forundersøgelse af en designansøgning, hvilket  

 vil være tilfældet i Danmark, hvis lovforslaget vedtages.
Til § 58 Af Genève-aftalen fremgår det, at den  

 internationale designregistrering kan fornyes hvert femte år.
Den  

 samlede beskyttelsesperiode er den samme som for nationale registreringer.
I  

 Danmark vil det sige 15 år for design til reservedele og 25 år  

 for andre design, jf. forslaget til § 23.
Til § 59 Bestemmelsen indeholder hjemmel til, at erhvervsministeren  

 i en bekendtgørelse kan fastsætte bestemmelser om behandling af  

 internationale designansøgninger og deres registrering i Danmark.
Til kapitel 11 Ikrafttrædelses- og overgangsbestemmelser Til § 60 Stk. 1 fastslår, at loven træder i kraft  

 1. oktober 2001. Denne dato er valgt af hensyn til fristen den 28. oktober  

 2001 for gennemførelse af direktivet om retlig beskyttelse af  

 mønstre i national lovgivning.
Ikrafttrædelse af kapitel 10  

 forudsætter, at Danmark ratificerer Genève-aftalen om  

 international registrering af design.
Med vedtagelse af lovforslaget  

 åbnes der mulighed for, at regeringen kan ratificere aftalen, jf.  

 tillige de almindelige bemærkninger under punkt 5.
 Stk. 2 ophæver den gældende  

 mønsterlov, jf. dog stk. 3.
Stk. 3 fastslår, at den gældende  

 mønsterlov i en overgangsperiode fortsat vil finde anvendelse på  

 allerede registrerede design og ansøgninger, som er indgivet til  

 Patent- og Varemærkestyrelsen inden lovens ikrafttræden.
Det vil  

 bl.a. sige, at disse design højst vil have gyldighed i 15 år i  

 henhold til de gældende regler.
Desuden vil der ikke kunne anmodes om  

 administrativ prøvning vedrørende disse registreringer.
Stk. 4 giver mulighed for at fortsætte en  

 erhvervsmæssig udnyttelse i henhold til § 6 i den gældende lov  

 efter ikrafttræden af lovforslaget.
Bestemmelsen får næppe  

 stor betydning, da adgangen til fortsat udnyttelse ikke har haft udbredelse i  

 praksis.
Bestemmelsen tilsigter alene at skabe sikkerhed for, at eventuelle  

 eksisterende rettigheder til fortsat udnyttelse ikke fortabes ved vedtagelse  

 af loven.
Lovforslaget indeholder ikke en tilsvarende adgang til at kunne  

 udnytte sådanne rettigheder.
Til § 61 Bestemmelsen er affattet i overensstemmelse med almindelig  

 praksis med hensyn til Grønland og Færøerne.
Bilag EUROPA-PARLAMENTETS OG RÅDETS DIREKTIV 98/71EF  

 af 13. oktober 1998  

 om retlig beskyttelse af mønstre EUROPA-PARLAMENTET OG RÅDET FOR DEN EUROPÆISKE UNION HAR under henvisning til traktaten om oprettelse af Det Europæiske  

 Fællesskab, særlig artikel 100 A, under henvisning til forslag fra Kommissionen(1), under henvisning til udtalelse fra Det Økonomiske og Sociale  

 Udvalg(2), i henhold til fremgangsmåden i traktatens artikel 189  

 B(3), på grundlag af Forligsudvalgets fælles udkast af  

 29. juli 1998, og ud fra følgende betragtninger:
(1)	Ifølge traktaten har Fællesskabet bl.a. som mål  

 at skabe grundlag for en stadig snævrere sammenslutning mellem de  

 europæiske folk, at fremme snævrere forbindelser mellem  

 Fællesskabets medlemsstater, samt gennem fælles handling at sikre  

 økonomiske og sociale fremskridt for Fællesskabets lande ved at  

 fjerne de skranker, der deler Europa; med henblik herpå indeholder  

 traktaten bestemmelser om oprettelse af et indre marked, der er kendetegnet  

 ved fjernelse af hindringerne for de frie varebevægelser, og om  

 gennemførelse af en ordning, der sikrer, at konkurrencen inden for det  

 indre marked ikke forvrides; en indbyrdes tilnærmelse af  

 medlemsstaternes lovgivning om retlig beskyttelse af mønstre vil  

 fremme disse mål; (2)	den forskellige retlige beskyttelse af mønstre i  

 medlemsstaternes lovgivning indvirker direkte på etableringen af det  

 indre marked og på dets funktion, hvad angår varer, der omfatter  

 mønstre; sådanne forskelle kan forvride konkurrencen inden for  

 det indre marked; (3)	for at det indre marked kan fungere korrekt, er det derfor  

 nødvendigt at sikre indbyrdes tilnærmelse af medlemsstaternes  

 lovgivning om beskyttelse af mønstre; (4)	i denne forbindelse er det vigtigt at holde sig for øje,  

 hvilke løsninger og fordele, en EF-mønsterordning vil  

 medføre for virksomheder, der ønsker at erhverve  

 mønsterrettigheder; (5)	det er ikke nødvendigt at gennemføre en  

 fuldstændig harmonisering af medlemsstaternes lovgivning om  

 mønstre, idet det vil være tilstrækkeligt, at  

 harmoniseringen begrænses til de nationale retsregler, som mest direkte  

 indvirker på det indre markeds funktion; bestemmelser om sanktioner,  

 retsmidler og håndhævelse bør fastsættes nationalt;  

 målene for en sådan begrænset harmonisering kan ikke i  

 tilstrækkelig grad opfyldes af medlemsstaterne enkeltvis; (6)	medlemsstaterne bør derfor stadig frit kunne fastsætte  

 de proceduremæssige bestemmelser om registrering og fornyelse af  

 mønsterrettigheder og om disses ugyldighed samt bestemmelser om  

 retsvirkningerne af en sådan ugyldighed; (7)	dette direktiv er ikke til hinder for, at der på  

 mønstre anvendes national lovgivning eller fællesskabsret, der  

 giver en anden beskyttelse end den, der opnås ved registrering eller  

 offentliggørelse som mønster, f.eks. lovgivning om  

 ikke-registrerede mønsterrettigheder, varemærker, patenter og  

 brugsmodeller, samt lovgivningen om markedsføring eller civilretligt  

 ansvar; (8)	så længe ophavsretslovene ikke er harmoniseret, er det  

 vigtigt at fastslå princippet om kumulativ beskyttelse i henhold til  

 lovgivningen om registrerede mønstres beskyttelse og i henhold til  

 ophavsretslovgivningen, hvorimod det overlades til medlemsstaterne at  

 fastsætte omfanget af den ophavsretlige beskyttelse og betingelserne  

 for at opnå en sådan beskyttelse; (9)	virkeliggørelsen af målene for det indre marked  

 forudsætter, at betingelserne for opnåelse af en registreret  

 mønsterret er identiske i alle medlemsstater; med henblik herpå  

 er det nødvendigt at have en ensartet definition af begrebet  

 mønster og af de krav til nyhed og individuel karakter, som  

 registrerede mønstre skal opfylde; (10)	for at fremme de frie varebevægelser er det vigtigt at  

 knæsætte princippet om, at registrerede mønsterrettigheder  

 giver rettighedshaveren ens beskyttelse i alle medlemsstater; (11)	rettighedshaveren opnår ved registrering beskyttelse af de  

 mønsterelementer i et produkt eller en del af et produkt, som synligt  

 fremgår af ansøgningen og gøres offentligt  

 tilgængelige ved bekendtgørelse eller ved adgang til den  

 relevante sagsakt; (12)	beskyttelsen bør ikke udvides til at omfatte komponenter,  

 der ikke er synlige under normal brug af et produkt, eller elementer af en  

 komponent, som ikke er synlige, når komponenten er monteret, eller  

 elementer, som ikke i sig selv ville opfylde kravene til nyhed og individuel  

 karakter; de elementer af et mønster, der af disse grunde er udelukket  

 fra beskyttelse, bør ikke få indflydelse på vurderingen  

 af, om andre elementer af mønstret opfylder kravene til  

 beskyttelse; (13)	et mønsters individuelle karakter bør vurderes ud  

 fra, om det helhedsindtryk, den informerede bruger får ved betragtning  

 af mønstret, klart adskiller sig fra helhedsindtrykket af den allerede  

 eksisterende formgivning, idet der tages hensyn til arten af det produkt, som  

 mønstret finder anvendelse på eller indgår i, og navnlig  

 hvilken industrigren produktet tilhører, samt den grad af frihed,  

 frembringeren har haft ved udviklingen af mønstret; (14)	teknisk innovation må ikke vanskeliggøres ved  

 mønsterbeskyttelse af elementer, der alene er bestemt af en teknisk  

 funktion; men dette må selvsagt ikke medføre, at et  

 mønster skal have æstetisk karakter; ligeledes må  

 kompatibilitet mellem produkter af forskelligt fabrikat ikke hindres ved, at  

 beskyttelsen udvides til at gælde for mekaniske sammenkoblingers  

 mønstre; de elementer af et mønster, der af disse grunde er  

 udelukket fra beskyttelse, bør ikke få indflydelse på  

 vurderingen af, om andre elementer af mønstret opfylder kravene til  

 beskyttelse; (15)	mekaniske sammenkoblinger i modulopbyggede produkter kan dog  

 udgøre et vigtigt element i de innovative karakteristika ved  

 modulopbyggede produkter og repræsentere et vigtigt  

 markedsføringsaktiv, og de bør derfor kunne beskyttes; (16)	der kan ikke erhverves mønsterret til et mønster,  

 som strider mod offentlig orden eller sædelighed; dette direktiv  

 indebærer ikke en harmonisering af begreberne offentlig orden og  

 sædelighed i de enkelte medlemsstater; (17)	for at det indre marked kan fungere korrekt, er det  

 afgørende at fastsætte en ensartet beskyttelsestid i forbindelse  

 med registrerede mønsterrettigheder; (18)	dette direktivs bestemmelser berører ikke anvendelsen af  

 konkurrencereglerne i traktatens artikel 85 og 86; (19)	for en række industrisektorer er det afgørende, at  

 dette direktiv vedtages meget snart; på nuværende tidspunkt er  

 det ikke muligt at foretage en fuldstændig indbyrdes tilnærmelse  

 af medlemsstaternes lovgivning om brug af beskyttede mønstre til  

 reparation af sammensatte produkter, således at de atter får  

 deres oprindelige udseende, når det produkt, som mønstret finder  

 anvendelse på eller indgår i, udgør en komponent af et  

 sammensat produkt, hvis udseende det beskyttede mønster er  

 afhængigt af; det forhold, at der ikke sker en fuldstændig  

 indbyrdes tilnærmelse af medlemsstaternes lovgivning om brug af  

 beskyttede mønstre til reparation af sammensatte produkter, bør  

 ikke hindre, at der sker en indbyrdes tilnærmelse af de andre  

 bestemmelser i medlemsstaternes mønsterlovgivning, der mest direkte  

 indvirker på det indre markeds funktion; medlemsstaterne bør  

 derfor i mellemtiden opretholde bestemmelser, som er i overensstemmelse med  

 traktaten og vedrører brug af mønstret for en komponent, der  

 anvendes til reparation af et sammensat produkt, således at det atter  

 får sit oprindelige udseende; såfremt de indfører nye  

 bestemmelser vedrørende en sådan brug, bør disse kun have  

 til formål at liberalisere markedet for sådanne komponenter; de  

 medlemsstater, der på datoen for dette direktivs ikrafttræden  

 ikke har bestemmelser om beskyttelse af mønstre for komponenter, er  

 ikke forpligtet til at indføre registrering af mønstre for  

 sådanne komponenter; tre år efter gennemførelsesdatoen  

 bør Kommissionen forelægge en analyse af de konsekvenser,  

 bestemmelserne i dette direktiv har haft for Fællesskabets industri,  

 forbrugerne, konkurrencen og det indre markeds funktion; analysen bør  

 med hensyn til komponenter af sammensatte produkter omfatte overvejelser om  

 harmonisering baseret på forskellige muligheder, herunder et system med  

 vederlag og et system baseret på mønsterbeskyttelse i et  

 begrænset tidsrum; senest et år efter forelæggelsen af  

 denne analyse, bør Kommissionen efter høring af de mest  

 berørte parter foreslå Europa-Parlamentet og Rådet de  

 ændringer i direktivet, der måtte være nødvendige  

 med henblik på fuldstændig gennemførelse af det indre  

 marked med hensyn til komponenter af sammensatte produkter, og enhver anden  

 ændring, som den finder nødvendig; (20)	overgangsbestemmelsen i artikel 14 om mønstret for en  

 komponent, der anvendes til reparation af et sammensat produkt, således  

 at det atter får sit oprindelige udseende, kan under ingen  

 omstændigheder betragtes som en hindring for den frie  

 bevægelighed for et produkt, der udgør en sådan  

 komponent; (21)	de væsentlige grunde, der kan føre til udelukkelse  

 fra registrering i medlemsstater, hvor der foretages en tilbundsgående  

 undersøgelse af ansøgningerne forud for registreringen, samt de  

 væsentlige grunde, der kan føre til registrerede  

 mønsterrettigheders ugyldighed i samtlige medlemsstater, skal opregnes  

 udtømmende UDSTEDT FØLGENDE DIREKTIV:
Artikel 1 Definitioner I dette direktiv forstås ved:
 a)	»Mønster«: et produkts eller en del af et produkts udseende,  

 navnlig bestemt af de særlige træk ved selve produktets og/eller  

 dets udsmyknings linjer, konturer, farver, form, struktur og/eller materiale.
 b)	»Produkt«: en industrielt eller håndværksmæssigt  

 fremstillet artikel, herunder bl.a. dele, der er bestemt til at blive samlet  

 til et sammensat produkt, samt emballage, udstyr, grafiske symboler og  

 typografiske skrifttyper, men ikke edb-programmer.
 c)	»Sammensat produkt«: et produkt, der består af flere  

 komponenter, som kan udskiftes, således at produktet kan skilles ad og  

 samles igen.
Artikel 2 Anvendelsesområde 1. Dette direktiv finder anvendelse på:
a)	mønstre, der er registreret hos en medlemsstats centrale  

 myndigheder for industriel ejendomsret b)	mønstre, der er registreret hos  

 Benelux-Mønsterkontoret c)	mønstre, der er genstand for en international registrering  

 med retsvirkning i en medlemsstat d)	ansøgninger om registrering af de under litra a), b) og c)  

 nævnte mønstre.
 2. I dette direktiv omfatter mønsterregistrering  

 også bekendtgørelse af mønstret efter indlevering af  

 mønsteransøgningen til myndigheden for industriel ejendomsret i  

 en medlemsstat, hvor en sådan bekendtgørelse har den virkning,  

 at der opstår en mønsterret.
Artikel 3 Betingelser for beskyttelsen 1. Medlemsstaterne beskytter mønstre ved  

 registrering og giver indehaverne eneret i overensstemmelse med dette  

 direktivs bestemmelser.
 2. Et mønster beskyttes ved en mønsterret, i  

 det omfang mønstret er nyt og har individuel karakter.
 3. Et mønster, der finder anvendelse på eller  

 indgår i et produkt, som udgør en komponent af et sammensat  

 produkt, anses kun for at være nyt og have individuel  

 karakter:
a)	hvis komponenten efter at være blevet inkorporeret i det  

 sammensatte produkt fortsat er synlig under normal brug af dette produkt, og b)	i det omfang de synlige elementer af komponenten i sig selv opfylder  

 kravene om nyhed og individuel karakter.
 4. Ved »normal brug« i den i stk. 3, litra a), anvendte  

 betydning forstås den endelige brugers anvendelse, med udelukkelse af  

 vedligeholdelse og reparation.
Artikel 4 Nyhedskravet Et mønster anses for nyt, hvis intet identisk  

 mønster er blevet offentligt tilgængeligt inden den dato, hvor  

 ansøgningen om registrering er indgivet, eller, hvis der begæres  

 prioritet, inden prioritetsdagen.
Mønstre anses for identiske, hvis  

 deres særlige træk kun adskiller sig fra hinanden på  

 uvæsentlige punkter.
Artikel 5 Individuel karakter 1. Et mønster anses for at have individuel  

 karakter, hvis det helhedsindtryk, det giver den informerede bruger,  

 adskiller sig fra en sådan brugers helhedsindtryk af alle andre  

 mønstre, som er blevet offentligt tilgængelige inden den dato,  

 hvor ansøgningen om registrering er indgivet, eller, hvis der  

 begæres prioritet, inden prioritetsdagen.
 2. Ved vurderingen af et mønsters individuelle  

 karakter tages der hensyn til den grad af frihed, som frembringeren har haft  

 ved udviklingen af mønstret.
Artikel 6 Offentliggørelse 1. Med henblik på anvendelsen af artikel 4 og 5  

 anses et mønster for at være blevet offentligt  

 tilgængeligt, hvis det er blevet bekendtgjort i forbindelse med  

 registreringen eller på anden måde er blevet offentliggjort,  

 eller det er udstillet, benyttet kommercielt eller på anden måde  

 blevet kendt, undtagen i tilfælde hvor fagkredsene inden for den  

 pågældende sektor i Fællesskabet ikke med rimelighed kan  

 have fået kendskab til de pågældende arrangementer som led  

 i deres normale forretningsførelse inden den dato, hvor  

 ansøgningen om registrering er indgivet, eller, hvis der begæres  

 prioritet, inden prioritetsdagen.
Mønstret anses dog ikke for at  

 være blevet offentligt tilgængeligt, blot fordi tredjemand har  

 fået kendskab til det under et eksplicit eller implicit krav om  

 fortrolighed.
 2. Ved anvendelsen af artikel 4 og 5, tages der ikke  

 hensyn til offentliggørelsen i de tilfælde, hvor et  

 mønster, for hvilket der påberåbes beskyttelse i henhold  

 til en registreret mønsterret i en medlemsstat, er gjort offentligt  

 tilgængeligt:
a)	af frembringeren eller af den, til hvem hans ret er overgået,  

 eller af tredjemand på grundlag af oplysninger, der er meddelt, eller  

 foranstaltninger, der er truffet af mønsterfrembringeren eller af den,  

 til hvem hans ret er overgået, og b)	i løbet af de 12 måneder, der går forud for  

 datoen for indgivelsen af ansøgningen eller, hvis der begæres  

 prioritet, forud for prioritetsdagen.
 3. Stk. 2 finder også anvendelse, hvis  

 mønstret er blevet offentligt tilgængeligt som følge af  

 misbrug i forhold til frembringeren eller den, til hvem hans ret er  

 overgået.
Artikel 7 Mønstre, der er bestemt af deres tekniske  

 funktion, samt mønstre for sammenkoblinger 1. Der kan ikke erhverves mønsterret til de  

 elementer af et produkts udseende, der alene er bestemt af produktets  

 tekniske funktion.
 2. Der kan ikke erhverves mønsterret til de  

 elementer af et produkts udseende, der nødvendigvis må  

 reproduceres i deres nøjagtige form og dimensioner, for at det  

 produkt, som mønstret indgår i eller finder anvendelse på,  

 rent mekanisk kan kobles til et andet produkt eller placeres i, på  

 eller omkring et andet produkt eller bringes i kontakt med et andet produkt,  

 således at begge produkter opfylder deres funktion.
 3. Uanset stk. 2 skal der på de i artikel 4 og 5  

 fastsatte betingelser kunne erhverves mønsterret til et  

 mønster, der giver mulighed for en mangfoldig sammenbygning eller  

 sammenkobling af produkter i et modulopbygget system bestående af  

 indbyrdes udskiftelige elementer.
Artikel 8 Mønstre, der strider mod offentlig orden eller  

 sædelighed Der kan ikke erhverves mønsterret til et  

 mønster, der strider mod offentlig orden eller sædelighed.
Artikel 9 Beskyttelsens omfang 1. Beskyttelsen i henhold til en mønsterret  

 omfatter ethvert mønster, der ikke giver den informerede bruger et  

 andet helhedsindtryk.
 2. Ved vurderingen af beskyttelsens omfang skal der tages  

 hensyn til den grad af frihed, som frembringeren har haft ved udviklingen af  

 mønstret.
Artikel 10 Beskyttelsens varighed Registreringen giver et mønster, der opfylder  

 betingelserne i artikel 3, stk. 2, mønsterretlig beskyttelse for en  

 eller flere perioder på fem år regnet fra datoen for  

 ansøgningens indgivelse.
Rettighedshaveren kan få  

 forlænget beskyttelsesperioden for en eller flere perioder på  

 hver fem år indtil i alt 25 år regnet fra  

 ansøgningsdatoen.
Artikel 11 Ugyldighed eller udelukkelse fra registrering 1. Registrering af et mønster afslås, eller  

 mønsterretten i forbindelse med et allerede registreret mønster  

 erklæres ugyldig:
a)	hvis mønstret ikke er et mønster i den i artikel 1,  

 litra a), anførte betydning, eller b)	hvis det ikke opfylder betingelserne i artikel 3-8, eller c)	hvis ansøgeren eller indehaveren af mønsterretten ikke  

 er berettiget til den i henhold til vedkommende medlemsstats lovgivning,  

 eller d)	hvis mønstret strider mod et tidligere mønster, som er  

 blevet offentligt tilgængeligt efter datoen for ansøgningens  

 indgivelse eller, hvis der begæres prioritet, efter prioritetsdagen, og  

 som fra en dato, der ligger forud for førnævnte dato, er  

 beskyttet ved et registreret EF-mønster eller ved en ansøgning  

 om registrering som et EF-mønster eller ved en mønsterret i  

 vedkommende medlemsstat eller ved en ansøgning om en sådan ret.
 2. Medlemsstaterne kan fastsætte, at registrering af  

 et mønster afslås, eller at mønsterretten i forbindelse  

 med et allerede registreret mønster erklæres ugyldig:
a)	hvis et kendetegn benyttes i et senere mønster, og  

 fællesskabsretten eller vedkommende medlemsstats lovgivning  

 vedrørende sådanne tegn giver indehaveren af retten til  

 kendetegnet ret til at forbyde en sådan brug, eller b)	hvis mønstret udgør en uhjemlet brug af et værk,  

 der er beskyttet af vedkommende medlemsstats ophavsretslovgivning, eller c)	hvis mønstret udgør en uretmæssig brug af et af  

 de elementer, der er anført i artikel 6c i Pariserkonventionen til  

 beskyttelse af industriel ejendomsret eller en uretmæssig brug af andre  

 kendetegn, emblemer og våbenskjold end dem, der er omfattet af artikel  

 6c i ovennævnte konvention, og som er af særlig offentlig  

 interesse i vedkommende medlemsstat.
 3. Den begrundelse, som omhandles i stk. 1, litra c), kan  

 kun påberåbes af den person, som mønsterretten tilkommer i  

 henhold til lovgivningen i vedkommende medlemsstat.
 4. De begrundelser, som omhandles i stk. 1, litra d), og i  

 stk. 2, litra a) og b), kan kun påberåbes af ansøgeren til  

 eller indehaveren af den modstridende ret.
 5. Den begrundelse, som omhandles i stk. 2, litra c), kan  

 kun påberåbes af den person eller den juridiske person, som er  

 berørt af brugen.
 6. Uanset stk. 4 og 5 kan medlemsstaterne bestemme, at de  

 begrundelser, som omhandles i stk. 1, litra d), og stk. 2, litra c),  

 også kan påberåbes af den kompetente myndighed i den  

 pågældende medlemsstat på eget initiativ.
7. Hvis registrering af et mønster er  

 afslået, eller en mønsterret er erklæret ugyldig i  

 medfør af stk. 1, litra b), eller stk. 2, kan mønstret  

 registreres eller mønsterretten opretholdes i ændret form,  

 såfremt mønstret i den ændrede form opfylder betingelserne  

 for beskyttelse, og det beholder sin identitet.
Registrering eller  

 opretholdelse i ændret form kan omfatte registrering ledsaget af et  

 delvist afkald fra indehaveren af mønsterretten eller  

 indførelse i mønsterregistret af en dom om  

 mønsterrettens delvise ugyldighed.
 8. En medlemsstat kan uanset stykke 1-7 fastsætte,  

 at de registreringshindrende grunde eller ugyldighedsgrunde, der gælder  

 i vedkommende medlemsstat forud for den dato, hvor de nødvendige  

 bestemmelser for at efterkomme dette direktiv træder i kraft, finder  

 anvendelse på de ansøgninger om registrering af mønstre,  

 som er indgivet forud for nævnte dato, samt på de deraf  

 følgende registreringer.
 9. En mønsterret kan også erklæres  

 ugyldig, efter at den er bortfaldet, eller der er givet afkald på  

 den.
Artikel 12 Rettigheder, som følger af  

 mønsterretten 1. Registreringen af et mønster giver indehaveren  

 eneret til at bruge det og til at forbyde tredjemand, der ikke har hans  

 samtykke, at bruge det.
En sådan brug omfatter navnlig fremstilling,  

 udbud, markedsføring, indførsel, udførsel eller brug af  

 et produkt, som mønstret indgår i eller finder anvendelse  

 på, eller oplagring af et sådant produkt med de nævnte  

 formål.
 2. Dersom de i stk. 1 nævnte handlinger i henhold  

 til en medlemsstats lovgivning ikke kunne forhindres inden datoen for  

 ikrafttrædelsen af de nødvendige bestemmelser for at efterkomme  

 dette direktiv, kan de rettigheder, der følger af  

 mønsterretten, ikke påberåbes med henblik på at  

 forhindre, at en person, der havde påbegyndt sådanne handlinger  

 forud for denne dato, fortsætter hermed.
Artikel 13 Begrænsning af de rettigheder, som følger  

 af mønsterretten 1. De rettigheder, som ved et mønsters registrering  

 følger af mønsterretten, kan ikke udøves i forbindelse  

 med:
a)	handlinger, der foretages i privat og ikke-erhvervsmæssigt  

 øjemed b)	handlinger, der foretages i forsøgsøjemed c)	eftergørelse i citatøjemed eller til  

 undervisningsbrug, forudsat at sådanne handlinger er forenelige med god  

 forretningsskik og ikke i urimeligt omfang skader den normale udnyttelse af  

 mønstret, og forudsat at kilden angives.
 2. De rettigheder, som ved et mønsters registrering  

 følger af mønsterretten, kan endvidere ikke udøves i  

 forbindelse med:
a)	udstyr på skibe og fly, der er hjemmehørende i et andet  

 land, når sådanne fartøjer midlertidigt kommer ind  

 på vedkommende medlemsstats territorium b)	indførsel til medlemsstaten af reservedele og tilbehør  

 med henblik på reparation af sådanne fartøjer c)	udførelse af reparationer på sådanne  

 fartøjer.
Artikel 14 Overgangsbestemmelse Indtil der vedtages ændringer til dette direktiv  

 på forslag af Kommissionen i henhold til artikel 18, opretholder  

 medlemsstaterne deres gældende ret vedrørende brugen af  

 mønstret for en komponent, der anvendes til reparation af et sammensat  

 produkt, således at det atter får sit oprindelige udseende, og  

 kan kun ændre denne ret, hvis formålet hermed er at liberalisere  

 markedet for sådanne komponenter.
Artikel 15 Konsumption af rettigheder De rettigheder, som opnås ved registrering, omfatter  

 ikke handlinger i forbindelse med produkter, som et mønster, der  

 falder inden for beskyttelsesområdet, indgår i eller er anvendt  

 på, når produktet er blevet markedsført i  

 Fællesskabet af mønsterhaveren eller med dennes samtykke.
Artikel 16 Forholdet til andre former for beskyttelse Bestemmelserne i dette direktiv berører ikke  

 Fællesskabets eller vedkommende medlemsstats lovgivning om  

 ikke-registrerede mønsterrettigheder, varemærker eller andre  

 kendetegn, patenter, brugsmodeller, typografiske skrifttyper, civilretligt  

 ansvar eller markedsføring.
Artikel 17 Forholdet til ophavsret Et mønster, der er beskyttet ved registrering i  

 eller med virkning for en medlemsstat i overensstemmelse med dette direktiv,  

 kan også beskyttes i henhold til vedkommende stats lovgivning om  

 ophavsret fra det tidspunkt, hvor mønstret blev skabt eller fastlagt i  

 en given form.
Hver medlemsstat fastsætter, i hvilket omfang og under  

 hvilke betingelser der opnås en sådan beskyttelse, herunder  

 kravet til originalitet.
Artikel 18 Revision Tre år efter den i artikel 19 anførte  

 gennemførelsesdato forelægger Kommissionen en analyse af de  

 konsekvenser, bestemmelserne i dette direktiv har haft for  

 Fællesskabets industri, herunder navnlig de mest berørte  

 industrisektorer og særlig producenter af sammensatte produkter og  

 komponenter, forbrugerne, konkurrencen og det indre markeds funktion.
Senest  

 et år herefter forelægger Kommissionen Europa-Parlamentet og  

 Rådet forslag til de ændringer af dette direktiv, der måtte  

 være nødvendige med henblik på fuldstændig  

 gennemførelse af det indre marked med hensyn til komponenter af  

 sammensatte produkter, samt til enhver anden ændring, som den finder  

 nødvendig i lyset af sine høringer af de mest berørte  

 parter.
Artikel 19 Gennemførelsesbestemmelser 1. Medlemsstaterne sætter de nødvendige love  

 og administrative bestemmelser i kraft for at efterkomme dette direktiv  

 senest den 28. oktober 2001.
Disse love og bestemmelser skal ved vedtagelsen indeholde  

 en henvisning til dette direktiv eller skal ved offentliggørelsen  

 ledsages af en sådan henvisning.
De nærmere regler for  

 henvisningen fastsættes af medlemsstaterne.
 2. Medlemsstaterne meddeler Kommissionen de nationale  

 retsforskrifter, som de udsteder på det område, der er omfattet  

 af dette direktiv.
Artikel 20 Ikrafttræden Dette direktiv træder i kraft på tyvendedagen  

 efter offentliggørelsen i De Europæiske Fællesskabers  

 Tidende.
Artikel 21 Adressater Dette direktiv er rettet til medlemsstaterne.
 Udfærdiget i Luxembourg, den 13. oktober 1998.
På Europa-Parlamentets vegne På Rådets vegne J.
M.
GIL-ROBLES C.
EINEM Formand Formand Erklæring fra Kommissionen Kommissionen deler den bekymring vedrørende  

 bekæmpelsen af efterligninger, som Europa-Parlamentet giver udtryk  

 for.
 Kommissionen agter inden udgangen af indeværende  

 år at fremlægge en grønbog om plagiering og efterligninger  

 i det indre marked.
 Kommissionen vil i grønbogen medtage  

 Europa-Parlamentets forslag om, at efterlignere kan pålægges  

 pligt til at give rettighedsindehavere oplysninger vedrørende deres  

 illegale handlinger.
(1) (2) (3) 1)   Forslaget  

 indeholder bestemmelser, der gennemfører Europa-Parlamentets og  

 Rådets direktiv 98/71/EF af 13. oktober 1998 om retlig beskyttelse af  

 mønstre (EF-Tidende 1998 nr.
L 289, s. 28).
