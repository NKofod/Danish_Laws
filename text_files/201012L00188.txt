Fremsat den 6. april 2011 af beskæftigelsesministeren Forslag til Lov om ændring af lov om Arbejdsmarkedets Tillægspension, lov om Lønmodtagernes Dyrtidsfond og forskellige skattelove (Udvidelse af ATPs og LDs investeringsmuligheder og ophævelse af en række SP-regler m.v.) § 1 I lov om Arbejdsmarkedets Tillægspension, jf. lovbekendtgørelse nr. 942 af 2. oktober 2009, som blandt andet ændret ved lov nr. 117 af 17. februar 2009, § 1 i lov nr. 1263 af 16. december 2009, § 5 i lov nr. 573 af 31. maj 2010, og senest ved § 8 i lov nr. 1556 af 21. december 2010, foretages følgende ændringer:
 1. Overskriften før § 17 f ophæves.
 2. §§ 17 f-17 h ophæves.
 3. § 17 j affattes således:
»§ 17 j.
Indeståender i Særlig Pensionsopsparing (SP), som det ikke har været muligt at udbetale på grund af kontohaverens forhold, overføres pr. 1. oktober 2010 til Arbejdsmarkedets Tillægspension til forvaltning.
Arbejdsmarkedets Tillægspension indestår herefter for SPs forpligtelser i forhold til kontohaveren og foretager den nødvendige administration.
Krav på de overførte indeståender forældes efter 5 år, jf. § 36, stk. 2, regnet fra den 30. april 2010.
 Stk. 2. En kontohaver eller boet efter en afdød kontohaver, der kan dokumentere et krav på et indestående, kan i perioden fra den 1. maj 2010 til den 1. maj 2015 henvende sig til Arbejdsmarkedets Tillægspension og få udbetalt tilgodehavendet.
Stk. 3. Overførte indeståender som nævnt i stk. 1, som kontohaver eller boet efter en kontohaver ikke senest den 30. april 2015, har anmodet om at få udbetalt tilfalder Arbejdsmarkedets Tillægs-pension.« 4. Overskriften efter § 17 J ophæves.
 5. Overskriften før § 17 m ophæves.
 6. §§ 17 m-17 n ophæves.
 7. §§ 17 p-17 q ophæves.
 8. I § 17 r, stk. 2, udgår », eller sammen med de midler, der forvaltes efter § 17 m, stk. 1«.
 9. I § 17 s, stk. 1, ændres »§ 17, stk. 6« til: »§ 17 r, stk. 6«.
 10. I § 23, stk. 4, 1. pkt., ændres »§ 26 b, stk. 3, 5, 6 og 8« til: »§ 26 b, stk. 3, 5, 6 og 11«.
 11. § 23, stk. 5, affattes således:
»Stk. 5. Bestyrelsen kan tillade direktøren at sælge administrative ydelser til en dattervirksomhed, der er oprettet efter § 26 b, stk. 7, bortset fra administrative ydelser til dattervirksomheder, der driver penge- eller realkreditinstitutvirksomhed.
Ydelserne leveres i henhold til Arbejdsmarkedets Tillægspensions sædvanlige forretningsbetingelser og på markedsbaserede vilkår.« 12. § 24 c, stk. 2, affattes således:
»Stk. 2. Uden bestyrelsens godkendelse, der skal indføres i bestyrelsens forhandlingsprotokol, må Arbejdsmarkedets Tillægspension ikke bevilge engagement til eller modtage sikkerhedsstillelse fra virksomheder, hvori bestyrelsesmedlemmer eller personer, der ifølge lov eller vedtægtsbestemmelse er ansat af bestyrelsen i Arbejdsmarkedets Tillægspension, er direktører eller bestyrelsesmedlemmer.« 13. § 26 b, stk. 7, ophæves, og i stedet indsættes:
 »Stk. 7. Midlerne kan placeres i dattervirksomheder, som Arbejdsmarkedets Tillægspension ejer helt eller delvis, og som har til formål at drive finansiel virksomhed, bortset fra forsikringsvirksomhed, jf. dog stk. 8 og 9.
 Stk. 8. Placering af midler direkte eller indirekte i en eller flere virksomheder inden for penge- og realkreditinstitutvirksomhed omfattet af stk. 7, må ikke medføre, at Arbejdsmarkedets Tillægspension derved opnår en markedsandel, der overstiger 5 pct. af det pågældende lands samlede udlånsmarked inden for penge- og realkreditinstitutvirksomhed, jf. dog stk. 9.
 Stk. 9. Ved placering af midler i pengeinstitutvirksomheder omfattet af stk. 7 må summen af erhvervsudlån højst udgøre 7,5 pct. af det pågældende lands samlede udlånsmarked inden for erhvervsudlån og erhvervsrealkreditlån.
Stk. 10. Et penge- eller realkreditinstitut, hvori Arbejdsmarkedets Tillægspension direkte eller indirekte har placeret midler jf. stk. 7, må ikke anvende Arbejdsmarkedets Tillægspensions navn og logo i sin markedsføring.« Stk. 8 bliver herefter stk. 11.
 14. I § 26 c, stk. 2, ændres »§ 26 b, stk. 3 og 5-8« til: »§ 26 b, stk. 3, 5, 6, 7 og 11«.
 15. I § 26 e, stk. 3, ændres »§ 26 b, stk. 3 og 5-8« til: »§ 26 b, stk. 3, 5, 6, 7 og 11«.
 16. § 36, stk. 2, 2. pkt., ophæves.
§ 2 I lov om Lønmodtagernes Dyrtidsfond, jf. lovbekendtgørelse nr. 1156 af 3. oktober 2007 som blandt andet ændret ved § 12 i lov nr. 392 af 25. maj 2009, § 2 i lov nr. 1263 af 16. december 2009, § 17 i lov nr. 718 af 25. juni 2010 og senest ved § 10 i lov nr. 1556 af 21. december 2010, foretages følgende ændringer:
 1. § 4 d, stk. 1, nr. 3, affattes således:
»3) Lønmodtagernes Dyrtidsfonds interne retningslinjer for outsourcing og« 2. § 5 b, stk. 2, affattes således:
»Stk. 2. Uden bestyrelsens godkendelse, der skal indføres i bestyrelsens forhandlingsprotokol, må Lønmodtagernes Dyrtidsfond ikke bevilge engagement til eller modtage sikkerhedsstillelse fra virksomheder, hvori bestyrelsesmedlemmer eller personer, der ifølge lov eller vedtægtsbestemmelse er ansat af bestyrelsen i Lønmodtagernes Dyrtidsfond, er direktører eller bestyrelsesmedlemmer.« 3. I § 6 b, stk. 2, udgår »pengeinstitut-, realkreditinstitut- og«.
 4. I § 6 b indsættes der efter stk. 2 som nye stykker:
 »Stk. 3. Placering af midler direkte eller indirekte i en eller flere virksomheder inden for penge- og realkreditinstitutvirksomhed omfattet af stk. 2, må ikke medføre, at Lønmodtagernes Dyrtidsfond derved opnår en markedsandel, der overstiger 5 pct. af det pågældende lands samlede udlånsmarked inden for penge- og realkreditinstitutvirksomhed, jf. dog stk. 4.
 Stk. 4. Ved placering af midler i pengeinstitutvirksomheder omfattet af stk. 2 må summen af erhvervsudlån højst udgøre 7,5 pct. af det pågældende lands samlede udlånsmarked inden for erhvervsudlån og erhvervsrealkreditlån.
Stk. 5. Et penge- eller realkreditinstitut, hvori Lønmodtagernes Dyrtidsfond direkte eller indirekte har placeret midler jf. stk. 3, må ikke anvende Lønmodtagernes Dyrtidsfond navn og logo i sin markedsføring.« Stk. 3 bliver herefter stk. 6.
 5. I § 6 c, stk. 3, ændres »§ 6 b, stk. 2 og 3« til: »§ 6 b, stk. 2 og 6«.
 6. I § 6 e, stk. 3, ændres »§ 6 b, stk. 2 og 3« til: »§ 6 b, stk. 2 og 6«.
 7. § 7 a, stk. 3, ophæves.
 Stk. 4 og 5 bliver herefter stk. 3 og 4.
§ 3 I pensionsafkastbeskatningsloven, jf. lovbekendtgørelse nr. 170 af 22. februar 2011 som ændret ved § 1 i lov nr. 1561af 21. december 2010, foretages følgende ændringer:
 1. § 1, stk. 1, nr. 4, ophæves.
 Nr. 5 bliver herefter nr. 4.
 2. § 1, stk. 2, nr. 13, ophæves.
 Nr. 14 bliver herefter nr. 13.
 3. I § 5 udgår »særskilte SP-konti i penge- eller pensionsinstitutter og«.
 4. I § 6, stk. 1, ændres »§ 1, stk. 2, nr. 3-6, 9 og 14, og Den Særlige Pensionsopsparing efter § 1, stk. 2, nr. 13,« til: »§ 1, stk. 2, nr. 3-6, 9 og 13«.
 5. I § 6, stk. 3, 5 og 7, ændres »§ 1, stk. 2, nr. 9 og 14« til: »§ 1, stk. 2, nr. 9 og 13«.
§ 4 I lov om beskatningen af pensionsordninger m.v. (pensionsbeskatningsloven), jf. lovbekendtgørelse nr. 1246 af 15. oktober 2010, som ændret ved § 6 i lov nr. 513 af 7. juni 2006 og § 2 i lov nr. 1561 af 21. december 2010, foretages følgende ændringer:
 1. § 29 B, nr. 2, affattes således:
»2) engangsbeløb, der udbetales efter § 14 b, stk. 1, og § 14 e, stk. 1, i lov om Arbejdsmarkedets Tillægspension og« 2. I § 29 D ændres »§ 17 j, stk. 7-9, 11, 13 og 16« til: »§ 17 j, stk. 2«.
§ 5 I lov nr. 1262 af 20. december 2000 om et indberetningssystem for oplysning om løn m.v. (LetLøn) som ændret ved § 22 i lov nr. 404 af 8. maj 2006 og § 3 i lov nr. 702 af 25. juni 2010, foretages følgende ændring:
 1. I § 1, § 3, stk. 1, og § 4, stk. 1, udgår », særlig pensionsopsparing«.
§ 6 I lov nr. 403 af 8. maj 2006 om et indkomstregister, som ændret bl.a. ved § 4 i lov nr. 1534 af 19. december 2007, § 3 i lov nr. 521 af 12. juni 2009, § 2 i lov nr. 702 af 25. juni 2010, og senest ved § 3 i lov nr. 1609 af 22. december 2010, foretages følgende ændring:
 1. § 3, stk. 1, nr. 7, ophæves.
 Nr. 8-10 bliver herefter nr. 7-9.
§ 7 I lov om påligningen af indkomstskat til staten (ligningsloven), jf. lovbekendtgørelse nr. 1365 af 29. november 2010, som ændret bl.a. ved § 2 i lov nr. 1565 af 21. december 2010, og senest ved § 7 i lov nr. 254 af 30. marts 2011, foretages følgende ændringer:
 1. § 7 L, stk. 2, ophæves.
 2. § 8 M, stk. 4, ophæves.
 Stk. 5 og 6 bliver herefter stk. 4 og 5.
§ 8 I lov om opkrævning af skatter og afgifter m.v. (opkrævningsloven), jf. lovbekendtgørelse nr. 1402 af 7. december l 2010, som ændret senest ved § 5 i lov nr. 1560 af 21. december 2010, foretages følgende ændring:
 1. I § 2, stk. 6, udgår »og særlig pensionsopsparing«.
§ 9 I lov om indkomstskat for personer m.v. (personskatteloven), jf. lovbekendtgørelse nr. 143 af 8. februar 2011, foretages følgende ændring:
 1. I § 3, stk. 2, nr. 7, udgår », pensionsopsparing«.
§ 10 Stk. 1. Loven træder i kraft dagen efter bekendtgørelsen i Lovtidende.
 Stk. 2. § 3 har virkning fra og med indkomståret 2012. § 4 har virkning for udbetalinger, der foretages fra dagen efter lovens ikrafttræden eller senere.
Stk. 3. En kontohaver kan anmode told- og skatteforvaltningen om kompensation for skatteværdien af det fradrag eller den bortseelse, som ved en ændring af kontohaverens skattemæssige årsopgørelse for et indkomstår i perioden 1998-2003 kan henføres til den for meget indbetalte særlige pensionsopsparing, hvis kontohaveren ikke kan udnytte fradrags- eller bortseelsesretten ved opgørelsen af den skattepligtige indkomst i kontohaverens nye årsopgørelse.
En anmodning efter 1. pkt. skal indgives til told- og skatteforvaltningen senest 6 måneder efter datoen for ændringen af kontohaverens skattemæssige årsopgørelse for et indkomstår i perioden 1998-2003.
§ 11 Loven gælder ikke for Grønland og Færøerne.
Bemærkninger til lovforslaget Almindelige bemærkninger Indholdsfortegnelse 1. Indledning Dette lovforslag indeholder en delvis harmonisering af Arbejdsmarkedets Tillægspensions og Lønmodtagernes Dyrtidsfonds mulighed for via dattervirksomheder at drive finansiel virksomhed i lighed med, hvad der gælder for andre finansielle virksomheder.
Derudover er der primært tale om tekniske ændringer, herunder som følge af ophøret af Den Særlige Pensionsopsparing.
Det foreslås, at Arbejdsmarkedets Tillægspensions og Lønmodtagernes Dyrtidsfondsmuligheder for at foretage investeringer også skal indeholde en mulighed for under nærmere fastsatte rammer via dattervirksomheder at investere i virksomheder, der driver penge- og realkreditvirksomhed.
Arbejdsmarkedets Tillægspension og Lønmodtagernes Dyrtidsfond får herved mulighed for at varetage sine langsigtede investorinteresser bedst muligt, herunder i situationer, hvor fondene i forhold til en eksisterende investering overtager eksisterende medinvestorers ejerandele, eller ønsker at udvide sin ejerandel.
 Også for sådanne investeringer gælder forpligtigelsen for fondene til generelt at forvalte midlerne i overensstemmelse med fondenes respektive generalklausuler med krav om det højst mulige afkast m.v. til medlemmerne.
Lovforslaget giver ikke Arbejdsmarkedets Tillægspension og Lønmodtagernes Dyrtidsfond mulighed for via en dattervirksomhed at have bestemmende indflydelse på liv- og pensionsområdet  og dermed ikke mulighed for at drive forsikringsvirksomhed, hvor såvel Arbejdsmarkedets Tillægspension og Lønmodtagernes Dyrtidsfond efter regeringens opfattelse allerede indtager en veldefineret rolle i forhold til det samlede pensionsmarked.
Denne veldefinerede rolle bør efter regerings opfattelse fastholdes.
Forslaget medfører en delvis harmonisering med, hvad der gælder for øvrige finansielle virksomheder i lov om finansiel virksomhed.
Der er foretaget en afvejning af Arbejdsmarkedets Tillægspensions og Lønmodtagernes Dyrtidsfonds mulighed for at sikre pensionsopsparerne eller medlemmerne det højest mulige afkast sammenholdt med hensynet til finansiel stabilitet og de konkurrencemæssige aspekter.
 Konkurrence- og Forbrugerstyrelsen har i notat af 9. februar 2011 vurderet, at Arbejdsmarkedets Tillægspensions og Lønmodtagernes Dyrtidsfonds mulighed for at udøve bestemmende indflydelse i pengeinstitut-, realkreditinstitut- og forsikringsvirksomhed ikke rejser konkurrenceretlige eller statsstøtteretlige betænkeligheder.
Konkurrence- og Forbrugerstyrelsen har dog i samme notat angivet nogle konkurrenceøkonomiske betænkeligheder.
Forslaget tager højde for disse betænkeligheder samtidig med at Arbejdsmarkedets Tillægspension og Lønmodtagernes Dyrtidsfond får den nødvendige investeringsmæssige fleksibilitet.
Arbejdsmarkedets Tillægspension henholdsvis Lønmodtagernes Dyrtidsfond gives mulighed for at erhverve bestemmende indflydelse i penge- og realkreditinstitutter under visse nærmere fastsatte rammer.
Beskæftigelsesministeren og Finanstilsynet fører tilsyn med Arbejdsmarkedets Tillægspension og Lønmodtagernes Dyrtidsfond.
For fremtiden vil tilsynet også omfatte overholdelsen af de begrænsninger, der er pålagt fondene i forbindelse med eventuel drift af penge- og realkreditinstitutvirksomhed.
Finansielle virksomheder må ikke uden bestyrelsens godkendelse bevillige engagementer m.v. til ledelsen eller til virksomheder, hvori ledelsen er direktør eller bestyrelsesmedlem.
Tilsvarende gælder for Arbejdsmarkedets Tillægspension og Lønmodtagernes Dyrtidsfond, idet personkredsen dog i sin sproglige formulering i 2004 blev gjort bredere end tilsigtet.
Det foreslås derfor at definere personkredsen for bestyrelsens godkendelse af engagementer for Arbejdsmarkedets Tillægspension og Lønmodtagernes Dyrtidsfond til samme personkreds, som gælder for finansielle virksomheder i lov om finansiel virksomhed.
Personkredsen begrænses dermed til den tilsigtede målgruppe for interessekonflikter.
 Herudover foreslås det at ophæve Arbejdsmarkedets Tillægspensions bestyrelses muligheder for at dispensere fra forældelsesreglen i lov om Arbejdsmarkedets Tillægspension.
 Da Særlig Pensionsopsparing er lukket pr. 30. april 2010  og de tilbageværende midler i ordningen er overført til Arbejdsmarkedets Tillægspension pr. 1. oktober 2010 eller tilbageført til Lønmodtagernes Dyrtidsfond  foreslås en række ændringer i kapitel 5c Særlig Pensionsopsparing i lov om Arbejdsmarkedets Tillægspension samt § 7 a i lov om Lønmodtagernes Dyrtidsfond.
 Ophøret af Særlig Pensionsopsparing har samtidigt medført, at der ikke længere er grundlag for en række skattemæssige bestemmelser, hvorfor disse foreslås henholdsvis ændret eller slettet.
2. Lovforslagets indhold 2.1. Udvidelse af ATPs og LDs mulighed for at drive finansiel virksomhed i dattervirksomhedsform til også at gælde penge- og realkreditinstitutvirksomhed.
2.1.1. Gældende ret Arbejdsmarkedets Tillægspension kan placere sine midler i dattervirksomheder, som Arbejdsmarkedets Tillægspension ejer fuldt ud, og som har til formål at drive finansiel virksomhed, omfattet af lov om finansiel virksomhed.
Dette gælder dog ikke pengeinstitut-, realkreditinstitut- og forsikringsvirksomhed.
Lønmodtagernes Dyrtidsfond kan placere sine midler i dattervirksomheder, som fonden ejer helt eller delvis, der har til formål at drive finansiel virksomhed omfattet af lov om finansielvirksomhed.
Dette gælder dog ikke pengeinstitut-, realkreditinstitut- og forsikringsvirksomhed.
 Arbejdsmarkedets Tillægspension og Lønmodtagernes Dyrtidsfond har i dag mulighed for via datterselskaber at drive finansiel virksomhed i form af fondsmægler- og investeringsforvaltningsvirksomhed.
2.1.2. Den foreslåede ordning Det foreslås, at Arbejdsmarkedets Tillægspensions og Lønmodtagernes Dyrtidsfonds muligheder for at investere midlerne også skal indeholde en mulighed for under nærmere fastsatte rammer via dattervirksomheder at investere i virksomheder, der driver penge- og realkreditinstitutvirksomhed.
Arbejdsmarkedets Tillægspension og Lønmodtagernes Dyrtidsfond får herved mulighed for at varetage sine langsigtede investorinteresser bedst muligt, herunder i situationer, hvor fondene i forhold til en eksisterende investering overtager eksisterende medinvestorers ejerandele, eller ønsker at udvide sin ejerandel.
Også for sådanne investeringer gælder forpligtigelsen til generelt at forvalte midlerne i overensstemmelse med fondenes respektive generalklausuler.
For Arbejdsmarkedets Tillægspensions vedkommende på en hensigtsmæssig og for medlemmerne tjenlig måde, således at der er betryggende sikkerhed for, at Arbejdsmarkedets Tillægspension til enhver tid kan opfylde sine forpligtelser, ligesom der ved midlernes anbringelse skal tilstræbes en opretholdelse af midlernes realværdi.
For Lønmodtagernes Dyrtidsfonds vedkommende således at midlerne bliver til størst mulig gavn for de berettigede lønmodtagere, ligesom der ved midlernes placering skal tilstræbes en betryggende sikkerhed, en opretholdelse af midlernes realværdi samt højest mulige afkast.
 Forslaget er en delvis harmonisering med, hvad der gælder for finansielle virksomheder i lov om finansiel virksomhed, herunder forsikringsselskaber, idet der er foretaget en afvejning af Arbejdsmarkedets Tillægspensions og Lønmodtagernes Dyrtidsfonds mulighed for at sikre pensionsopsparerne eller medlemmerne det højest mulige afkast sammenholdt med hensynet til den finansielle stabilitet og de konkurrencemæssige aspekter.
Beskæftigelsesministeren og Finanstilsynet fører tilsyn med Arbejdsmarkedets Tillægspension og Lønmodtagernes Dyrtidsfond.
For fremtiden vil tilsynet også omfatte overholdelsen af de begrænsninger, der er pålagt fondene i forbindelse med eventuel drift af penge- og realkreditinstitutvirksomhed.
Værnsregler og kontrol med overholdelsen af disse På lige fod med hvad der gælder for finansielle virksomheder omfattet af lov om finansiel virksomhed, skal koncerninterne transaktioner og koncerninterne engagementer mellem Arbejdsmarkedets Tillægspension og Arbejdsmarkedets Tillægspensions finansielle dattervirksomheder indgås på markedsvilkår i overensstemmelse med § 23, stk. 5. At koncerninterne transaktioner og engagementer skal ske på markedsbaserede vilkår indebærer, at transaktioner og engagementer mellem Arbejdsmarkedets Tillægspension og Arbejdsmarkedets Tillægspensions finansielle dattervirksomheder skal det ske på såkaldt arms length vilkår, herunder på pris- og aftalevilkår, der svarer til, hvad sammenlignelige danske kreditinstitutter skal betale i markedet, eller hvad Arbejdsmarkedets Tillægspension vurderes at kunne opnå af vilkår ved en placering af midler med tilsvarende risiko.
Arbejdsmarkedets Tillægspensions datterselskaber inden for bank- og realkreditområdet vil desuden være omfattet af bekendtgørelse om koncerninterne transaktioner, der bl.a. gælder mellem et pengeinstitut og dettes modervirksomhed.
Det fremgår af denne bekendtgørelse, at hvis der ikke eksisterer et egentligt marked, skal der i stedet anvendes et begrundet skøn.
Fastsættelsen af prisen eller omkostningerne for den enkelte transaktion skal fremgå af bilaget til transaktionen eller andet skriftligt grundlag.
Det nuværende krav om, at Arbejdsmarkedets Tillægspension skal anbringe sin kapital på en hensigtsmæssig og for medlemmerne tjenlig måde, således at der er betryggende sikkerhed for, at Arbejdsmarkedets Tillægspension til enhver tid kan opfylde sine forpligtelser m.v., betyder, at Arbejdsmarkedets Tillægspension skal søge at opnå det højst mulige afkast under samtidig hensyntagen til risikoen herved.
Det gælder også i forhold til Arbejdsmarkedets Tillægspensions placering af midler i dattervirksomheder, herunder i penge- og realkreditinstitutdattervirksomheder.
Arbejdsmarkedets Tillægspensions valgte revision skal derudover i protokollatet til årsrapporten erklære, hvorvidt engagementer mellem Arbejdsmarkedets Tillægspension og virksomheder, hvori Arbejdsmarkedets Tillægspensions bestyrelsesmedlemmer eller personer ansat af bestyrelsen, er direktører eller bestyrelsesmedlemmer, bevilges på markedsbaserede vilkår.
Derudover skal der i protokollatet oplyses om de i årets løb foretagne transaktioner og en nærmere beskrivelse af grundlaget for prisfastsættelsen, jf. bekendtgørelsen om revisionens gennemførelse i ATP m.fl.
 For Arbejdsmarkedets Tillægspensions finansielle dattervirksomheder skal der endvidere i protokollatet vedrørende årsrapporten oplyses, om der har været konstateret væsentlige fejl eller mangler i forbindelse med gennemgangen af transaktioner mellem Arbejdsmarkedets Tillægspension og finansielle virksomheder omfattet af bekendtgørelse om koncerninterne transaktioner, ligesom der skal gives en nærmere beskrivelse af de transaktioner, som er af væsentlig betydning eller usædvanlig art.
Revisionen i henholdsvis Arbejdsmarkedets Tillægspension og Arbejdsmarkedets Tillægspensions finansielle dattervirksomheder, herunder indenfor bank- og realkreditområdet, skal således kontrollere, at koncerninterne transaktioner mellem disse virksomheder indgås på markedsbaserede vilkår.
Hvis revisionen finder, at dette ikke er tilfældet, skal dette oplyses i revisionsprotokollatet, som indsendes til Finanstilsynet og Beskæftigelsesministeren, jf. § 25 l, stk. 1, i ATP-loven og § 194, stk. 2, i lov om finansiel virksomhed.
Revisionsprotokollatet danner derved grundlag for tilsynet med overholdelse af værnsreglerne.
For Lønmodtagernes Dyrtidsfond gælder der helt overordnet de samme værnsregler, som gælder for Arbejdsmarkedets Tillægspension.
Dog har Lønmodtagernes Dyrtidsfond ikke en regel svarende til lov om Arbejdsmarkedets Tillægspensions § 23, stk. 5, der giver mulighed for at Lønmodtagernes Dyrtidsfond sælger services/ydelser til datterselskaber.
 Lønmodtagernes Dyrtidsfond har dog i lighed med Arbejdsmarkedets Tillægspension mulighed for at foretage koncerninterne transaktioner, der vil skulle udføres inden for de samme rammer og vilkår som Arbejdsmarkedets Tillægspension og den øvrige finansielle branche.
 2.2. En indskrænkning af personkredsen i relation til Lønmodtagernes Dyrtidsfond samt Arbejdsmarkedets Tillægspensions engagement med virksomheder, hvori denne personkreds er direktør eller bestyrelsesmedlem.
2.2.1. Gældende ret Arbejdsmarkedets Tillægspension og Lønmodtagernes Dyrtidsfond kan ikke, uden bestyrelsens godkendelse, indgå engagement med eller modtage sikkerhedsstillelse fra selskaber, hvori repræsentantskabs- og bestyrelsesmedlemmer, direktøren, ansatte i tillægspensionsordningen eller Lønmodtagernes Dyrtidsfond, tillægspensionens eller Lønmodtagernes Dyrtidsfonds eksterne revisorer eller de interne revisions- og vicerevisionschefer er direktører eller bestyrelsesmedlemmer.
2.2.2. Den foreslåede ændring Det foreslås, at det kun er i forbindelse med selskaber, hvor Lønmodtagernes Dyrtidsfond eller Arbejdsmarkedets Tillægspensions direktør og andre personer ansat af bestyrelsen eller bestyrelsesmedlemmer er direktør eller bestyrelsesmedlem, at Lønmodtagernes Dyrtidsfond og Arbejdsmarkedets Tillægspension ikke kan indgå engagement med eller modtage sikkerhedsstillelse fra  uden Lønmodtagernes Dyrtidsfond eller Arbejdsmarkedets Tillægspensions bestyrelses godkendelse.
Personkredsen begrænses herved til målgruppen for sådanne interessekonflikter.
Det betyder, at Lønmodtagernes Dyrtidsfond og Arbejdsmarkedets Tillægspension uden bestyrelsens godkendelse vil kunne indgå engagement med eller sikkerhedsstillelse fra selskaber, hvor repræsentantskabsmedlemmer og ikke-bestyrelsesansatte i Lønmodtagernes Dyrtidsfond eller tillægspensionsordningen er direktører eller bestyrelsesmedlemmer.
Dette er ikke muligt i dag.
Forbuddet mod at indgå engagementer direkte med den fulde personkreds fastholdes.
 2.3. Ophævelse Arbejdsmarkedets Tillægspensions bestyrelses adgang til at dispensere.
2.3.1. Gældende ret Krav på ydelser efter lov om Arbejdsmarkedets Tillægspension forældes 5 år efter, at ydelsen er forfaldet til betaling.
Bestyrelsen for Arbejdsmarkedets Tillægspension har mulighed for at fravige denne bestemmelse i enkelte tilfælde således, at et krav, som oprindeligt var forældet, stadig kan gøres gældende.
2.3.2. Den foreslåede ændring Det foreslås, at bestyrelsen for Arbejdsmarkedets Tillægspensions mulighed for at dispensere i forhold til forældelsesfristen afskaffes.
2.4 Endelig afvikling af SP-reglerne 2.4.1. Gældende ret Ved lov nr. 387 af 25. maj 2009 blev der givet adgang til at få udbetalt midler, der er opkrævet efter bestemmelsen i den tidligere lov om Arbejdsmarkedets Tillægspensions § 17 b i afsnittet om Den Midlertidige Pensionsopsparing og den dagældende lov om Arbejdsmarkedets Tillægspension § 17 f om indbetaling til Særlig Pensionsopsparing.
Adgangen til at få udbetalt indeståendet på den særskilte SP konto omfattede ikke midler på en SP-konto, der hidrørte fra en konto i Lønmodtagernes Dyrtidsfond.
 Ved lov nr. 1263 af 16. december 2009 blev udbetalingsperioden udvidet, således at alle SP-kontohavere inden 1. maj 2010 kunne vælge mellem at få indeståendet udbetalt eller flyttet til en ratepensionsordning eller en pensionsordning med løbende udbetalinger.
 Beløb, hvor kontohaver ikke anmodede om udbetaling, eller hvor et modtagende pensionsinstitut ikke anmodede om flytning inden den 1. maj 2010, blev udbetalt automatisk til den berettigede kontohaver.
Midler, der hidrørte fra LD, og stod på en SP-konto i Arbejdsmarkedets Tillægspension, blev tilbageført til LD.
Herfra kunne de efter reglerne i lov om Lønmodtagernes Dyrtidsfond flyttes til andre pensionsformer.
Midler hidrørende fra LD, der henstod på en SP-konto i et andet pensionsinstitut end Arbejdsmarkedets Tillægspension, blev omfattet af reglerne om LD fra det tidspunkt, hvor SP-andelen udbetaltes.
 Midler, det ikke har været muligt at udbetale, er blevet overført til Arbejdsmarkedets Tillægspension ordningen pr. 1. oktober 2010. Arbejdsmarkedets Tillægspension indestår herefter for SPs forpligtigelser og foretager den nødvendige administration.
2.4.2. Den foreslåede ændring Den foreslåede ordning er en konsekvens af lov nr. 1263 af 16. december 2009 hvorefter den Særlige Pensionsopsparing lukkede pr. 30. april 2010, og hvor de sidste midler er blevet overført til Arbejdsmarkedets Tillægspension ordningen pr. 1. oktober 2010. Flere af overskrifterne samt bestemmelserne i kapitel 5 c Særlig Pensionsopsparing har grundet lukningen af ordningen ikke længere betydning for retsstillingen.
 Det foreslås derfor, at disse bestemmelser samt overskrifter ophæves, da de alene omhandler den særlige udbetalingsmulighed, der var i forbindelse med afviklingen af ordningen, samt opkrævning af bidrag m.v.
§ 17 j foreslås nyaffattet, således at det alene fremgår, at Arbejdsmarkedets Tillægspension indestår for SPs forpligtigelser og foretager den nødvendige administration, samt at forældelsesfristen for krav på indestående er 5 år, jf. § 36 stk. 2, regnet fra 30. april 2010. Kravet skal være dokumenteret og udbetaling vil alene kunne ske ved henvendelse til ATP.
Overført indestående, som ikke er udbetalt 30. april 2015, tilfalder Arbejdsmarkedets Tillægspension.
Dette svarer til § 17 j stk. 15-17 i lov nr. 1263 af 16. december 2009.
3. Økonomiske og administrative konsekvenser for det offentlige Forslaget vurderes ikke at have væsentlige økonomiske og administrative konsekvenser for stat, kommuner og regioner.
4. Økonomiske og administrative konsekvenser for erhvervslivet I forhold til de dele af lovforslaget, som omhandler Arbejdsmarkedets Tillægspensions bestyrelses mulighed for at dispensere, afviklingen af SP-reglerne samt indskrænkningen af personkredsen i relation til Lønmodtagernes Dyrtidsfond og Arbejdsmarkedets Tillægspensions engagement med virksomheder, hvori denne personkreds er direktør eller bestyrelsesmedlem vurderes ikke at have væsentlige økonomiske konsekvenser for erhvervslivet, ligesom det ikke vurderes at have administrative konsekvenser for erhvervslivet.
 Den del af lovforslaget, der omhandler en udvidelse af Arbejdsmarkedets Tillægspension og Lønmodtagernes Dyrtidsfonds mulighed for at drive finansiel virksomhed i dattervirksomhedsform til også at gælde penge- og realkreditinstitutvirksomhed, vil kunne få betydning for erhvervslivet, da det vil kunne være medvirkende til at skabe mere konkurrence særligt på markedet for erhvervsudlån.
5. Administrative konsekvenser for borgerne Lovforslaget har ingen administrative konsekvenser for borgerne.
6. Miljømæssige konsekvenser Lovforslaget har ingen miljømæssige konsekvenser.
7. Forholdet til EU-retten Lovforslaget indeholder ikke EU-retlige aspekter.
8. Høring Advokatrådet, AC, Arbejderbevægelsens Erhvervsråd, Arbejdsmarkedets Tillægspension (ATP), Børsmæglerforeningen, Danish Venture Capital and Private Equity Association, Danmarks Nationalbank, Danmarks Skibskredit A/S, Dansk Aktionærforening, Dansk Arbejdsgiverforening, Dansk Erhverv, Dansk Investor Relations Forening  DIRF, Dansk Metal, Danske Advokater, Danske Andelskasser, Danske Regioner, Den Danske Aktuarforening, Den Danske Finansanalytikerforening, Den danske Fondsmæglerforening, DI, Erhvervs- og Selskabsstyrelsen, Finansforbundet, Finanshuset i Fredensborg A/S, Finansiel Stabilitet A/S, Finansrådet, Finanssektorens Arbejdsgiverforening, Forbrugerombudsmanden, Forbrugerrådet, Foreningen af Firmapensionskasser, Foreningen af Statsautoriserede Revisorer, Foreningen Danske Revisorer, Forsikring & Pension, FTF, Færøernes Hjemmestyre via Rigsombudsmanden på Færøerne, Grønlands Hjemmestyre via Rigsombudsmanden i Grønland, Håndværksrådet, InvesteringsForeningsRådet, Kommunernes Landsforening, Landsorganisationen i Danmark (LO), Lønmodtagernes Dyrtidsfond (LD), Realkreditforeningen, Realkreditrådet, Regionale Bankers Forening, Rigsrevisionen, SALA, Lederne, KRIFA, Kristelig Arbejdsgiverforening, Konkurrence  og Forbrugerstyrelsen, Lokale Pengeinstitutter.
9. Sammenfattende skema Bemærkninger til lovforslagets enkelte bestemmelser Til § 1 Til nr. 1 Det foreslås, at overskriften Personkreds og bidrag ophæves, da bestemmelserne foreslås ophævet, jf. nr. 2.
Til nr. 2 Det foreslås at ophæve §§ 17 f  17 h, da den Særlige Pensionsopsparing er lukket pr. 30. april 2010, og de tilbageværende midler i ordningen er overført til ATP-ordningen pr. 1. oktober 2010.
Til nr. 3 Det foreslås, at § 17 j ændres, så den efter lukningen af SP-ordningen og overførslen af de resterende indeståender til ATP-ordningen kun indeholder reglerne for, hvornår en kontohaver eller et dødsbo, som har et krav på et indestående i SP-ordningen, senest skal henvende sig til Arbejdsmarkedets Tillægspension for at få udbetalt beløbet.
Anmodning om udbetaling af et indestående, skal være modtaget senest den 30. april 2015 i Arbejdsmarkedets Tillægspension, ellers vil kravet være forældet.
Til nr. 4 Det foreslås, at overskriften SP-valg ophæves, da § 17 k og § 17 l er ophævet ved lov nr. 1263 af 16. december 2009.
Til nr. 5 Det foreslås, at overskriften SP-basis ophæves, da § 17 m foreslås ophævet, jf. nr. 6.
Til nr. 6 Det foreslås at ophæve §§ 17 m  17 n, da den Særlige Pensionsopsparing er lukket pr. 30. april 2010, og de tilbageværende midler i ordningen er overført til ATP-ordningen pr. 1. oktober 2010.
Til nr. 7 Det foreslås at ophæve § 17 p - § 17 q, da den Særlige Pensionsopsparing er lukket pr. 30. april 2010, og de tilbageværende midler i ordningen er overført til ATP-ordningen pr. 1. oktober 2010.
Til nr. 8-10 De foreslåede ændringer er redaktionelle.
Til nr. 11 Bestyrelsen kan efter de gældende regler tillade direktøren at sælge administrative ydelser til et datterselskab, der udfører finansiel virksomhed inden for fondsmæglervirksomhed og investeringsvirksomhed.
Ydelserne skal leveres i henhold til Arbejdsmarkedets Tillægspensions sædvanlige forretningsbetingelser og på markedsbaserede vilkår.
Det foreslås, at Arbejdsmarkedets Tillægspension ikke må sælge administrative ydelser til finansielle dattervirksomheder, der driver penge- eller realkreditinstitutvirksomhed efter § 26 b, stk.7. Denne begrænsning om salg af ydelser gælder ikke for andre finansielle dattervirksomheder ejet af Arbejdsmarkedets Tillægspension.
Begrænsningen gælder i øvrigt ikke for andre finansielle virksomheder/koncerner, der er i konkurrence med ATP.
 Der er tale om et politisk valg, hvorefter hensynet til at sikre fuld transparens i Arbejdsmarkedets Tillægs-pensions ejerskab af dattervirksomheder inden for penge- og realkreditinstitutvirksomhed tilsiger, at der opstilles en sådan restriktion.
 Herudover er Konkurrence- og Forbrugerstyrelsens vurderinger af konkurrenceøkonomisk karakter indgået i vurderingen.
Til nr. 12 Finansielle virksomheder må ikke uden bestyrelsens godkendelse bevillige engagementer m.v. til ledelsen eller til virksomheder, hvori ledelsen er direktør eller bestyrelsesmedlem.
Tilsvarende gælder for Arbejdsmarkedets Tillægspension, idet personkredsen dog i sin sproglige formulering i 2004 blev gjort bredere end tilsigtet  til også at omfatte alle øvrige ansatte i tillægspensionsordningen samt repræsentantskabsmedlemmer.
Det foreslås derfor at definere personkredsen for bestyrelsens godkendelse af engagementer for Arbejdsmarkedets Tillægspension til samme personkreds, som gælder for finansielle virksomheder i lov om finansiel virksomhed.
Personkredsen begrænses dermed til den tilsigtede målgruppe for sådanne interessekonflikter.
 Bestemmelsen skal bidrage til at sikre, at bestyrelsesmedlemmer og personer ansat af bestyrelsen i tillægspensionsordningen ikke udnytter deres stilling eller hverv til at opnå fordele for de virksomheder, hvori de er direktører eller bestyrelsesmedlemmer  og som de ikke ellers ville kunne opnå.
Til nr. 13 Stk. 7.
Det foreslås, at Arbejdsmarkedets Tillægspension også får mulighed for under nærmere fastsatte rammer at drive penge- og realkreditinstitutinstitutvirksomhed i dattervirksomhedsform.
Arbejdsmarkedets Tillægspension vil herved få mulighed for at varetage sine langsigtede investorinteresser bedst muligt, herunder i situationer, hvor fonden i forhold til en eksisterende investering overtager eksisterende medinvestorers ejerandele eller ønsker at udvide sin ejerandel.
Dette vil samtidig være en delvis harmonisering med, hvad der gælder for finansielle virksomheder i lov om finansiel virksomhed, herunder forsikringsselskaber, idet der er foretaget en afvejning af Arbejdsmarkedets Tillægspensions mulighed for at sikre pensionsopsparerne det bedst mulige afkast, sammenholdt med hensynet til den finansielle stabilitet og de konkurrencemæssige aspekter.
 Også for sådanne investeringer gælder forpligtigelsen for Arbejdsmarkedets Tillægspension til generelt at forvalte fondens midler på en hensigtsmæssig og for medlemmerne tjenlig måde med en betryggende sikkerhed for til enhver tid at kunne opfylde sine forpligtelser, og at der ved midlernes anbringelse tilstræbes en opretholdelse af midlernes realværdi, jf. § 26.
Kravet om at drive den finansielle virksomhed i dattervirksomhedsform  og efter reglerne i lov om finansiel virksomhed som et aktieselskab med begrænset hæftelse  medfører en hæftelse for dattervirksomheden, der er begrænset til den af fonden indskudte kapital.
Finansielle virksomheder, som Arbejdsmarkedets Tillægspension driver, skal drives på markedsvilkår.
 Stk. 8.
Arbejdsmarkedets Tillægspensions direkte eller indirekte placering af midler i finansielle dattervirksomheder, hvorved fonden driver penge- eller realkreditinstitutvirksomhed, må dog ikke medføre, at Arbejdsmarkedets Tillægspension via sådanne dattervirksomheder derved opnår en markedsandel, der overstiger 5 pct. af det pågældende lands samlede udlånsmarked inden for penge- og realkreditinstitutvirksomhed.
Opgørelsen af markedsandelen sker på baggrund af oplysninger fra kreditinstitutternes indberetninger til Finanstilsynet eller en tilsvarende myndighed i andre lande end Danmark.
I beregningen fratrækkes udlån fra danske institutters filialer i udlandet og tillægges udlån fra udenlandske institutters filialer i Danmark.
Tallene beregnes endvidere inkl. garantier, men før nedskrivninger og hensættelser.
Det skal bemærkes, at såfremt Arbejdsmarkedets Tillægspension erhverver låneengagementer fra sine dattervirksomheder indenfor bank- eller realkreditområdet, vil sådanne låneengagementer også skulle indregnes i beregningen af markedsandelen på de 5 pct.
Hensynet bag begrænsningen er blandt andet at adressere de af Konkurrence- og Forbrugerstyrelsen udtrykte konkurrenceøkonomiske betragtninger  samtidig med at Arbejdsmarkedets Tillægspension får den nødvendige fleksibilitet.
Endvidere har regeringen ikke ønsket, at Arbejdsmarkedets Tillægspension i væsentlig grad får mulighed for at indtage en anden rolle på det samlede pensionsmarked end hidtidigt.
 Finanstilsynet kan for en tidsbegrænset periode dispensere fra bestemmelserne i § 26 b, herunder de fastsatte rammer om markedsandel, jf. § 26 f.
 Stk. 9.
 Såfremt en eller flere pengeinstitutdattervirksomheder tilbyder lån til erhvervsvirksomheder må summen af sådanne udlån maksimalt udgøre 7,5 pct. af det pågældende lands samledes erhvervsudlån og erhvervsreal-kreditlån.
Opgørelsen af markedsandelen sker på baggrund af oplysninger fra kreditinstitutternes indberetninger til Finanstilsynet eller en tilsvarende myndighed i andre lande end Danmark.
I beregningen fratrækkes udlån fra danske institutters filialer i udlandet og tillægges udlån fra udenlandske institutters filialer i Danmark.
Tallene beregnes endvidere inkl. garantier, men før nedskrivninger og hensættelser.
Det skal bemærkes, at såfremt Arbejdsmarkedets Tillægspension erhverver erhvervslåneengagementer fra sine dattervirksomheder indenfor bank- eller realkreditområdet, vil sådanne låneengagementer også skulle indregnes i beregningen af markedsandelen på de 7,5 pct.
Opgørelsen af markedsandele i stk. 8 og stk. 9 sker således ikke på samme grundlag.
I stk. 8 skal datterselskabernes samlede udlån ses i forhold til et lands samlede udlån, inklusiv realkreditlån.
I stk. 9 skal markedsandelen alene ses i forhold til de samlede erhvervsmæssige udlån og erhvervsmæssige realkreditlån.
Det vil sige, at alle lån ydet til private, der ikke låner pengene som en del af deres erhverv, ikke tæller med i opgørelsen af stk. 9.
Stk. 10 Arbejdsmarkedets Tillægspension må ikke anvende Arbejdsmarkedets Tillægspensions navn og logo i sin markedsføring af et penge- eller realkreditinstitut, som efter stk. 7 udgør en dattervirksomhed til Arbejdsmarkedets Tillægspension.
Hensynet er som udtrykt af Konkurrence- og Forbrugerstyrelsen, at Arbejdsmarkedets Tillægspension ikke skal kunne anvende eventuelle brand-fordele på disse typer af finansiel virksomhed i konkurrence med andre virksomheder.
Denne begrænsning gælder ikke for andre finansielle dattervirksomheder ejet af Arbejdsmarkedets Tillægspension.
Begrænsningen gælder i øvrigt ikke for andre finansielle virksomheder/koncerner.
Begrænsningen omfatter ikke brug af ATPs navn i forbindelse med faktuelle oplysninger mv.
Beskæftigelsesministeren og Finanstilsynet fører tilsyn med Arbejdsmarkedets Tillægspension og Lønmodtagernes Dyrtidsfond.
For fremtiden vil tilsynet også omfatte tilsynet med overholdelsen af de begrænsninger, der er pålagt fonden i forbindelse med eventuel drift af penge- og realkreditinstitutvirksomhed.
Det foreslås derudover, at Arbejdsmarkedets Tillægspensions mulighed for at drive finansielvirksomhed i dattervirksomhedsform ikke er betinget af, at dattervirksomheden ejes fuldt ud.
Kravet om fuldt ejerskab gælder heller ikke for Lønmodtagernes Dyrtidsfond og andre finansielle virksomheder.
Arbejdsmarkedets Tillægspension har som hidtil mulighed for midlertidigt at drive anden virksomhed, herunder finansiel virksomhed, til sikring af forud indgåede engagementer eller med henblik på medvirken ved omstrukturering, jf. § 26 c, stk. 3. Det midlertidige ejerskab vil efter praksis kunne udstrækkes til en længere årrække, idet det dog altid beror på en konkret vurdering.
Arbejdsmarkedets Tillægspension skal i så fald underrette Finanstilsynet herom.
Når fysiske eller juridiske personer påtænker at erhverve kvalificerede andele  dvs. 10 pct. eller mere af kapitalen eller stemmerettighederne  i finansielle virksomheder, så skal erhvervelsen imidlertid godkendes af Finanstilsynet, jf. lov om finansiel virksomhed § 61, stk. 1. Dette vil også være tilfældet for Arbejdsmarkedets Tillægspension.
Erhververen skal også ansøge Finanstilsynet om godkendelse af forøgelsen af en kvalificeret andel, hvis forøgelsen medfører, at den kvalificerede andel efter erhvervelsen vil udgøre eller overstige en grænse på henholdsvis 20 pct., 33 pct. eller 50 pct. af selskabskapitalen eller stemmerettighederne eller vil medføre, at virksomheden bliver en dattervirksomhed, jf. lov om finansiel virksomhed § 61, stk. 1, 2. pkt.
Det betyder, at Arbejdsmarkedets Tillægspension ikke direkte eller indirekte kan erhverve kvalificerede andele eller forøge deres kvalificerede andele i f.eks. et pengeinstitut uden en forudgående godkendelse af Finanstilsynet.
For at Arbejdsmarkedets Tillægspension kan erhverve den mængde andele i en pengeinstitutvirksomhed, der er nødvendig for at kunne drive finansiel virksomhed i dattervirksomhedsform, vil fonden således på forhånd skulle ansøge om godkendelse hos Finanstilsynet.
Til nr. 14-15 Der er tale om konsekvensrettelser som følge af lovforslagets § 1, nr. 12.
Til nr. 16 Det foreslås, at Arbejdsmarkedets Tillægspensions bestyrelses adgang til at dispensere i enkeltsager ophæves.
Bestemmelsen giver bestyrelsen mulighed for i det enkelte tilfælde at dispensere fra bestemmelsen om, at krav på de enkelte ydelser i henhold til loven forældes 5 år efter, at de er forfaldet til betaling.
Bestyrelsen har aldrig fået forelagt og behandlet en sag efter denne bestemmelse.
Med forældelsesfristen på de 5 år er medlemmerne stillet gunstigere i forhold til den 3-årige forældelsesfrist, som er hovedreglen i forældelsesloven.
Udbetaling af ATP-pension til et medlem og ydelser til ægtefælle og børn ved et medlems død sker automatisk på baggrund af CPR-registerets informationer.
Medmindre medlemmet vælger at udsætte udbetalingen af sin pension, vil vedkommende automatisk modtage sin pension, hvis CPR-registeret indeholder den korrekte adresse.
Det samme gælder ved udbetalingen af en ydelse til ægtefælle og børn ved et medlems dødsfald.
Der skal således ikke længere anmodes om udbetaling af ATP-pension eller en dødsfaldsydelse.
Personer bosiddende i udlandet skal fortsat anmode om udbetaling af deres ATP pension, da CPR-registeret ikke kan forventes opdateret med oplysninger om adresser i udlandet.
Der skal også anmodes om ydelser i forbindelse med et medlems dødsfald i de situationer, hvor enten afdøde eller den berettigede til ydelsen bor i udlandet, da der ikke er sikkerhed for at ATP har modtaget underretning om dødsfaldet og CPR-registeret heller ikke i disse tilfælde kan forventes opdateret med de korrekte adresser i udlandet.
Selvom de berettigede selv skal anmode i begge situationer, forsøger ATP - ligesom ved personer bosat i Danmark - at finde frem til de berettigede modtagere af ydelserne.
Hvis ATP ikke kan finde adressen på en person eller ikke modtager en anmodning fra en person bosiddende i udlandet, betragtes pensionen blot som udsat, dette kan ske indtil det fyldte 75. år.
Krav på en ydelse til ægtefælle og børn i forbindelse med et medlems dødsfald forældes efter 5 år, jf. § 36, stk. 1 fra dødsfaldet.
Fristen på de 5 år giver den efterlevende ægtefælle og børn tilstrækkelig tid til at anmode om pengene.
Til § 2 Til nr. 1 Det foreslås, at § 4 d. stk. 1 nr. 3, ændres, således at det præciseres, at der er tale om retningslinjer for outsourcing.
Der er således alene tale om en redaktionel ændring.
Til nr. 2 Det foreslås at der foretages en harmonisering af bestemmelsen i § 5 b, stk. 2 med den tilsvarende bestemmelse i § 78, stk. 1, nr. 2 i lov om finansiel virksomhed.
Bestemmelsen skal bidrage til at sikre, at bestyrelsesmedlemmer og personer ansat af bestyrelsen i Lønmodtagernes Dyrtidsfond ikke udnytter deres stilling eller hverv til at opnå fordele for de virksomheder, hvori de er direktører eller bestyrelsesmedlemmer  og som de ikke ellers ville kunne opnå.
Den gældende bestemmelse omfatter udover bestyrelsesmedlemmer og direktører også alle øvrige ansatte i Lønmodtagerens Dyrtidsfond.
Det foreslås, at øvrige ansatte i Lønmodtagernes Dyrtidsfond udgår i relation til engagement med virksomheder, hvori denne personkreds er direktør eller bestyrelsesmedlem.
En ændring af bestemmelsen vil medføre en ligestilling med, hvad der gælder for finansielle virksomheder i lov om finansiel virksomhed, og personkredsen begrænses herved til målgruppen for sådanne interessekonflikter.
Bestyrelsen bør, inden samtykke gives, foretage en vurdering af virksomhedens kreditværdighed.
Relevante oplysninger som fx regnskaber og om værdien af stillede sikkerheder skal foreligge inden samtykket gives.
Bestyrelsens samtykke skal vedrøre et bestemt engagement.
Til nr. 3-4 Det foreslås at harmonisere bestemmelsen i § 6 b, stk. 2 delvist med bestemmelsen i § 24, stk. 2 i lov om finansiel virksomhed.
Lønmodtagernes Dyrtidsfond får herved udvidet muligheden for via dattervirksomheder at drive finansiel virksomhed, bortset fra forsikringsvirksomhed.
Den gældende bestemmelse rummer alene en mulighed for Lønmodtagernes Dyrtidsfond til at drive fondsmægler- og investeringsforvaltningsvirksomhed.
En ændring af bestemmelsen vil således medføre en delvis ligestilling med, hvad der gælder for finansielle virksomheder i lov om finansiel virksomhed, herunder forsikringsselskaber.
Finansielle virksomheder, som Lønmodtagernes Dyrtidsfond driver, skal drives på markedsvilkår.
De udvidede muligheder vil ikke ændre på forpligtigelsen til at forvalte fondens midler således, at de bliver til størst mulig gavn for de berettigede lønmodtagere, og at der ved placeringen af midlerne skal tilstræbes en betryggende sikkerhed, en opretholdelse af midlernes realværdi samt højest muligt afkast, jf. § 6 i lov om Lønmodtagernes Dyrtidsfond.
Opgørelsen af markedsandelen baseres på kreditinstitutternes indberetninger til Finanstilsynet.
Udlån fra danske institutters filialer i udlandet fratrækkes, mens der tillægges udlån fra udenlandske institutters filialer i Danmark.
Tallene er inkl. garantier men før nedskrivninger og hensættelser.
Tallene beregnes endvidere inkl. garantier, men før nedskrivninger og hensættelser.
Det skal bemærkes, at såfremt Lønmodtagernes Dyrtidsfond erhverver låneengagementer fra sine dattervirksomheder indenfor bank- eller realkreditområdet, vil sådanne låneengagementer også skulle indregnes i beregningen af markedsandelen på de 5 henholdsvis 7,5 pct.
 Der henvises i øvrigt til bemærkningerne under § 1, nr. 13.
Til nr. 5-6 Der er tale om konsekvensrettelser som følge af forslagets § 2, nr. 4.
Til nr. 7 Det foreslås at ophæve § 7 a, stk. 3, da den Særlige Pensionsopsparing er lukket pr. 30. april 2010, og de tilbageværende midler i ordningen er overført til Lønmodtagernes Dyrtidsfond pr. 1. oktober 2010. Som konsekvens af ophævelsen af stk. 3 bliver de hidtidige stk. 4 og 5 til stk. 3 og 4.
Til § 3 Til nr. 1 Efter pensionsafkastbeskatningslovens § 1, stk. 1, nr. 4, er pensionsberettigede med særskilte SP-konti i penge- eller pensionsinstitutter pensionsafkastskattepligtige af afkastet på disse konti.
Alle de pågældende konti er ophørt i forbindelse med afviklingen af Den Særlige Pensionsopsparing.
Det foreslås derfor at ophæve pensionsafkastbeskatningslovens § 1, stk. 1, nr. 4.
Til nr. 2 Efter den gældende formulering af pensionsafkastbeskatningslovens § 1, stk. 2, nr. 13, er Den Særlige Pensionsopsparing pensionsafkastskattepligtig.
Alle de pågældende konti er enten ophørt eller indeståendet overført til Arbejdsmarkedets Tillægspension til forvaltning i forbindelse med afviklingen af Den Særlige Pensionsopsparing.
Det foreslås derfor at ophæve pensionsafkastbeskatningslovens § 1, stk. 2, nr. 13.
 Afkastet af de indeståender, der er overført til Arbejdsmarkedets Tillægspension til forvaltning, er pensionsafkastskattepligtigt for ATP, jf. pensionsafkastbeskatningslovens § 1, stk. 2, nr. 4.
Til nr. 3 Beskatningsgrundlaget for særskilte SP-konti i penge- eller pensionsinstitutter opgøres efter pensionsafkastbeskatningslovens § 5. Alle de pågældende konti er ophørt i forbindelse med afviklingen af Den Særlige Pensionsopsparing.
Det foreslås derfor, at de særskilte SP-konti i penge- eller pensionsinstitutter udgår af pensionsafkastbeskatningslovens § 5.
Til nr. 4 Efter pensionsafkastbeskatningslovens § 6, stk. 1, skal konti i Den Særlige Pensionsopsparing efter pensionsafkastbeskatningslovens § 1, stk. 2, nr. 13, medregne alle former for formueafkast til beskatningsgrundlaget.
Alle de pågældende konti er enten ophørt eller indeståendet overført til Arbejdsmarkedets Tillægspension til forvaltning i forbindelse med afviklingen af Den Særlige Pensionsopsparing.
Det foreslås derfor at ændre pensionsafkastbeskatningslovens § 6, stk. 1, således at henvisningen til Den Særlige Pensionsopsparing efter pensionsafkastbeskatningslovens § 1, stk. 2, nr. 13, udgår.
Afkastet af de indeståender, der er overført til Arbejdsmarkedets Tillægspension til forvaltning, er skattepligtigt for ATP.
ATP skal medregne alle former for formueafkast til beskatningsgrundlaget, jf. pensionsafkastbeskatningslovens § 6, stk. 1.
Til nr. 5 Der er tale om konsekvensrettelser som følge af nr. 2.
Til § 4 Til nr. 1 Efter pensionsbeskatningslovens § 29 B, nr. 2, afgiftsbelægges bl.a. engangsbeløb, der udbetales efter § 17 j, stk. 1, i lov om Arbejdsmarkedets Tillægspension.
Ved nærværende forslag nyaffattes § 17 j, jf. forslagets § 1, nr. 7. Nyaffattelsen betyder bl.a., at § 17 j, stk. 1, fremover ikke hjemler engangsudbetalinger af SP-konti.
Det foreslås derfor at konsekvensændre pensionsbeskatningslovens § 29 B, nr. 2, således at henvisningen til § 17 j, stk. 1, i lov om Arbejdsmarkedets Tillægspension udgår.
Til nr. 2 Efter pensionsbeskatningslovens § 29 D svares der ved udbetaling af Særlig Pensionsopsparing efter § 17 j, stk. 7-9, 11, 13 og 16, i lov om Arbejdsmarkedets Tillægspension en afgift på 35 pct. af den del af udbetalingen, der ikke overstiger 15.000 kr.
Af den del af udbetalingen, der overstiger 15.000 kr., svares en afgift på 50 pct.
Indeståender i Særlig Pensionsopsparing, som det ikke har været muligt at udbetale, er den 1. oktober 2010 overført til Arbejdsmarkedets Tillægspension til forvaltning.
En kontohaver eller boet efter en afdød kontohaver, der kan dokumentere et krav på et indestående, kan i perioden fra den 1. maj 2010 til den 1. maj 2015 henvende sig til Arbejdsmarkedets Tillægspension og få udbetalt tilgodehavendet.
 Den nævnte udbetalingsadgang af SP-midler, der efter gældende ret følger af § 17 j, stk. 16, i lov om Arbejdsmarkedets Tillægspension, og som er den eneste tilbageværende udbetalingshjemmel, vil fremover følge af § 17 j, stk. 2, i lov om Arbejdsmarkedets Tillægspension, jf. forslagets § 1, nr. 3.
 Det foreslås derfor at konsekvensændre pensionsbeskatningslovens § 29 D, således at udbetalinger af overførte indeståender fortsat afgiftsbelægges med 35 pct. af den del af udbetalingen, der ikke overstiger 15.000 kr., og med 50 pct. af resten.
Til § 5 Til nr. 1 Ved lov om indberetningssystem for oplysning om løn m.v. (LetLøn) er der oprettet et elektronisk system (LetLøn), som arbejdsgivere og lønservicebureauer kan vælge at benytte til indberetning til SKAT, ATP, FerieKonto, Danmarks Statistik og Dansk Arbejdsgiverforening.
Systemet indeholder ligeledes en beregningsordning, hvor arbejdsgiveren eller lønservicebureauet kan få beregnet bl.a. arbejdsmarkedsbidrag, A-skat, ATP og feriepenge for de ansatte.
Efter de gældende regler omfatter LetLøn også Den Særlige Pensionsopsparing.
Det følger af lovens § 1. Efter lovens § 3, stk. 1, fremgår det desuden, at virksomheder, som benytter LetLøn, skal indberette oplysninger, herunder om Den Særlig Pensionsopsparing, og indbetale de indeholdte beløb til LetLøns modtagelsescenter, som videresender indberetninger og betalingerne til de relevante myndigheder.
Endelig fremgår det af lovens § 4, stk. 1, at LetLøns beregningsmodul skal kunne beregne beløb vedrørende bl.a.
Den Særlige Pensionsopsparing.
Det foreslås, at henvisningerne til Den Særlig Pensionsopsparing udgår af de ovennævnte tre bestemmelser.
Forslaget er en konsekvens af den endelige afvikling af reglerne om SP-bidrag.
Til § 6 Til nr. 1 Efter § 3, stk. 1, nr. 7, i lov om et indkomstregister, skal oplysning om indeholdt Den Særlige Pensionsopsparing indberettes til indkomstregisteret.
Det foreslås, at denne regel ophæves.
Forslaget er en konsekvens af den endelige afvikling af reglerne om SP-bidrag.
Til § 7 Til nr. 1 og 2 Det foreslås, at ligningslovens § 7 L, stk. 2 og § 8 M, stk. 4 ophæves som en konsekvens af den endelige afvikling af reglerne om SP-bidrag.
Der forekommer således ikke længere pensionsopsparing efter § 17 b, i lov om Arbejdsmarkedets Tillægspension, jf. lovbekendtgørelse nr. 5 af 4. januar 2001, henholdsvis efter § 17 f, i samme lov, ligesom der ikke sker udbetalinger efter § 17 c, stk. 5, 2. pkt., og § 17 d, stk. 3, i lov om Arbejdsmarkedets Tillægspension, jf. lovbekendtgørelse nr. 5 af 4. januar 2001, eller i medfør af § 17 i, stk. 2. Det bemærkes i den forbindelse, at § 17 i er ophævet ved lov nr. 1263 af 16. december 2009, men at ligningslovens § 7 L og § 8 M ved en fejl ikke i den forbindelse blev konsekvensændret.
De manglende ændringer har ingen skattemæssige eller andre konsekvenser.
Til § 8 Til nr. 1 Opkrævningslovens § 2, stk. 6, omhandler afregningsfristen for større virksomheder.
Disse virksomheder er virksomheder, hvis årlige indeholdelse af A-skat overstiger 1 mio. kr., eller hvis årlige indeholdelse af arbejdsmarkedsbidrag og SP-bidrag overstiger 250.000 kr.
Sådanne virksomheder skal afregne de indeholdte skatter og bidrag senest den sidste hverdag (bankdag) i den måned, indkomsten vedrører.
Som følge af den endelige afvikling af reglerne om SP-bidrag, foreslås det, at SP-bidragene ikke skal indgå ved opgørelsen af, om grænsen på 250.000 kr. er overskredet.
Det vil således alene være indeholdt arbejdsmarkedsbidrag, der skal indgå ved opgørelsen i forhold til denne grænse.
 Da bidraget til særlig pensionsopsparing har været suspenderet siden 2004, og der dermed ikke har været indeholdt sådant bidrag siden 2003, indebærer ændringen ingen reel ændring i forhold til gældende ret.
Til § 9 Til nr. 1 Ved opgørelsen af den personlige indkomst fradrages indbetalinger til Den Særlige Pensionsopsparing, jf. personskattelovens § 3, stk. 2, nr. 7. Det foreslås, at henvisningen Den Særlige Pensionsopsparing i den nævnte bestemmelse ophæves som konsekvens af den endelige afvikling af reglerne om SP-bidrag.
Til § 10 Til stk. 1.
 Det foreslås, at lovforslaget træder i kraft dagen efter bekendtgørelse i Lovtidende.
Til stk. 2 Det foreslås, at ændringerne af pensionsafkastbeskatningsloven har virkning fra og med indkomståret 2012. Det foreslås, at ændringerne af pensionsbeskatningsloven har virkning for udbetalinger, der foretages dagen efter bekendtgørelsen i Lovtidende eller senere.
Til stk. 3 Hvis det den 15. maj 2009 eller senere ved ændring af en SP-kontohavers skattemæssige årsopgørelse for et indkomstår i perioden 1998-2003 konstateres, at der er opkrævet for lidt eller for meget i særlig pensionsopsparing, foretager told- og skatteforvaltningen ikke opkrævning af restbeløb eller udbetaling af overskydende beløb.
En SP-kontohaver kan anmode told- og skatteforvaltningen om kompensation for skatteværdien af det fradrag eller den bortseelse, som ved en ændring af kontohaverens skattemæssige årsopgørelse for et indkomstår i perioden 1998-2003 kan henføres til den for meget indbetalte Den Særlige Pensionsopsparing.
Dette gælder dog kun i tilfælde, hvor kontohaveren ikke kan udnytte fradrags- eller bortseelsesretten for det for meget indbetalte SP-bidrag i forbindelse med opgørelsen af den skattepligtige indkomst i kontohaverens nye årsopgørelse.
Til § 11 Der foreslås, at loven ikke gælder for Grønland og Færøerne.
