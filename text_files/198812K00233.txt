Nr LSF 233 Forslag til Lov om forenkling og modernisering inden for  

 Justitsministeriets område.
Fremsat af justitsministeren (H.
P.
Clausen) den 19. april 1989 § 1 I borgerlig straffelov, jf. lovbekendtgørelse nr. 607 af 6. september  

 1986, som ændret senest ved lov nr. 385 af 10. juni 1987, affattes § 55,  

 stk. 2 , således:
 »Stk. 2. Bøde på 10.000 kr. eller derunder, som er vedtaget efter  

 tilkendegivelse fra politiet, jf. retsplejelovens § 931, afsones efter  

 følgende skala:
Bøden: Forvandlingsstraffen: 0- 499 kr. 2 dage 500- 999 kr. 4 dage 1.000- 3.999 kr. 6 dage 4.000- 5.999 kr. 8 dage 6.000-10.000 kr. 10 dage For andre bøder fastsættes forvandlingsstraffen af byretten i den  

 retskreds, hvor den pågældende bor eller opholder sig.« § 2 I færdselsloven, jf. lovbekendtgørelse nr. 58 af 17. februar 1986,  

 foretages følgende ændringer:
 1. § 117, stk. 5, affattes således:
»Stk. 5. Den, som fører motordrevet køretøj, hvortil der kræves  

 kørekort, til trods for at retten til at være eller blive fører af sådant  

 køretøj er frakendt den pågældende ubetinget, straffes med bøde.
I  

 gentagelsestilfælde kan straffen stige til hæfte eller fængsel indtil 1  

 år.« 2. I § 119, stk. 3, indsættes som 4. og 5. pkt.:
»Angår sagen overtrædelse af § 53, og medvirker der ved byrettens  

 behandling ikke domsmænd, beskikkes offentlig forsvarer, når den tiltalte  

 begærer det.
Tiltalte skal vejledes om adgangen til  

 forsvarerbeskikkelse.« § 3 I lov om rettens pleje, jf. lovbekendtgørelse nr. 567 af 1. september  

 1986, som ændret senest ved § 2 i lov nr. 159 af 15. marts 1989, foretages  

 følgende ændringer:
 1. § 368, stk. 1, ophæves, og i stedet indsættes:
 »Domme afsagt af en byret kan af parterne ankes til den landsret, i  

 hvis kreds byretten ligger, hvis sagen angår krav, der har en økonomisk værdi  

 af mere end 10.000 kr.
Stk. 2. Justitsministeren kan meddele tilladelse til anke af domme, der  

 efter stk. 1 ikke kan indbringes for landsretten.
Bestemmelserne i § 371 og §  

 372, stk. 2, finder tilsvarende anvendelse.
Fristen for indgivelse af  

 ansøgning er dog 4 uger.« Stk. 2-4 bliver herefter stk. 3-5.
 2. § 391, stk. 1, ophæves, og i stedet indsættes:
 »Bestemmelser i domme afsagt af en byret om sagsomkostninger, der er  

 fastsat til mere end 10.000 kr., og om processuelle straffe kan indbringes  

 særskilt for landsret ved kære.
Stk. 2. Justitsministeren kan give tilladelse til kære af bestemmelser i  

 domme om sagsomkostninger, der efter stk. 1 ikke kan indbringes for  

 landsretten.
Bestemmelserne i § 392, stk. 2, og § 394, stk. 2, finder  

 tilsvarende anvendelse.« Stk. 2 bliver herefter stk. 3.
 3. I § 475 b, stk. 2, 1. pkt., ændres »overøvrigheden«  

 til: »statsamtet«.
 4. I 475 b, stk. 2, 2. pkt., og § 475 c, stk. 1, 1. pkt.,  

 ændres »Overøvrigheden« til: »Statsamtet«.
 5. I § 488, stk. 2, 1. pkt., ændres »overøvrighedens«  

 til: »statsamtets«.
 6. § 503, stk. 2, ophæves, og i stedet indsættes:
 »Stk. 2. Fogedrettens afgørelser om omkostninger, der er fastsat til  

 mere end 10.000 kr., kan særskilt kæres.
Stk. 3. Justitsministeren kan meddele tilladelse til kære af fogedrettens  

 afgørelser om omkostninger, der efter stk. 2 ikke kan indbringes for  

 landsretten.
Bestemmelserne i § 585 og § 586, stk. 2 og 4, finder tilsvarende  

 anvendelse.
Fristen for indgivelse af ansøgning er dog 4 uger.« 7. I § 584 indsættes efter stk. 1 som nyt stykke:
»Stk. 2. Afgørelser om udlæg for krav, der har en økonomisk værdi af  

 højst 10.000 kr., kan kun kæres med tilladelse fra justitsministeren.  

 Bestemmelserne i § 585 og § 586, stk. 2 og 4, finder tilsvarende anvendelse.  

 Fristen for indgivelse af ansøgning er dog 4 uger.« Stk. 2 bliver herefter stk. 3.
 8. § 687, stk. 3, nr. 1, affattes således:
»1) sager vedrørende overtrædelse af straffelovens §§ 172, 173, 191,  

 191 a, 286 eller 289 og« 9. § 688, stk. 3, nr. 2, affattes således:
»2) sager vedrørende overtrædelse af færdselslovens § 53, medmindre  

 der er spørgsmål både om højere straf end bøde og om anvendelse af  

 færdselslovens § 117, stk. 2, nr. 3,» 10. § 692, stk. 4, nr. 2, affattes således:
»2) sager vedrørende overtrædelse af færdselslovens § 53, medmindre  

 der er spørgsmål både om højere straf end bøde og om anvendelse af  

 færdselslovens § 117, stk. 2, nr. 3, og anken omfatter bedømmelsen af  

 beviserne for tiltaltes skyld,» 11. § 962, stk. 2, 2. pkt., affattes således:
»Tiltalte kan kun anke, såfremt tiltalte har givet møde i sagen, og  

 mere end 20 dagbøder eller en bøde på over 3.000 kr. eller konfiskation af  

 genstande af tilsvarende værdi eller andre offentligretlige følger er  

 idømt.« 12. § 962, stk. 5, affattes således:
»Stk. 5. Er anke rejst i medfør af stk. 2 eller stk. 3, kan også  

 modparten anke under iagttagelse af den frist, der er nævnt i § 949, stk.  

 1.« § 4 I § 7 i lov nr. 278 af 26. maj 1976 om fremgangsmåden ved  

 inddrivelse af skatter og afgifter m.v. som ændret ved § 2 i lov nr. 731 af  

 7. december 1988 indsættes som stk. 4:
»Stk. 4. På pantefogedens kontor kan der, hvis skyldneren ikke er  

 mødt, ikke foretages udlæg i andet end fast ejendom for krav, der er sikret  

 ved lovbestemt pant i ejendommen.« § 5 I skifteloven, jf. lovbekendtgørelse nr. 725 af 23. oktober 1986, ændres i  

§ 62 b, stk. 2, »50.000 kr.« til: »150.000 kr.« § 6 I lov om børns retsstilling, jf. lovbekendtgørelse nr. 634 af 15.  

 september 1986, foretages følgende ændringer:
 1. § 11, stk. 1, ophæves, og i stedet indsættes:
»Faderskabet anses for fastslået, såfremt den opgivne fader i en  

 skriftlig erklæring til statsamtet anerkender, at han er fader til barnet, og  

 erklærer, at han inden anerkendelsen har modtaget skriftlig vejledning om  

 retsvirkningerne af anerkendelsen og om, at han kan kræve sagen afgjort ved  

 domstolene.
Underskriften skal være bekræftet af en advokat eller af to  

 vitterlighedsvidner, der udtrykkeligt skal bevidne underskriftens ægthed,  

 dateringens rigtighed og underskriverens myndighed.
Stk. 2. Faderskabet anses endvidere for fastslået, såfremt den opgivne  

 fader under personligt møde for et statsamt anerkender at være fader til  

 barnet.
Inden anerkendelsen skal han gøres bekendt med retsvirkningerne af  

 denne samt med, at han kan kræve sagen afgjort ved domstolene.
Stk. 3. Er den opgivne fader under 18 år, kræves værgens samtykke til  

 anerkendelsen.
Retsplejelovens § 257, stk. 1, 2. pkt., finder tilsvarende  

 anvendelse.« Stk. 2-3 bliver herefter stk. 4-5.
 2. I § 21, stk. 1, indsættes som 2. pkt.:
»Justitsministeren fastsætter endvidere nærmere regler om  

 fremgangsmåden ved skriftlig anerkendelse af faderskab.« § 7 I lov om ægteskabs indgåelse og opløsning, jf. lovbekendtgørelse nr. 630  

 af 15. september 1986, som ændret senest ved lov nr. 209 af 5. april 1989,  

 foretages følgende ændringer:
 1. I § 1 og i § 42, stk. 2, 2. pkt., ændres  

 »overøvrighedens« til: »statsamtets«.
 2. I § 4, § 42, stk. 2, 3. pkt., § 50, stk. 1, 1. pkt., og 2 steder  

 i § 53, stk. 2, ændres »overøvrigheden« til:  

 »statsamtet«.
 3. § 10, 2. pkt., affattes således:
»Dette gælder dog ikke, hvis der ikke var noget formuefællesskab  

 mellem ægtefællerne, eller fritagelse for skifte særligt er hjemlet.« 4. I § 20 indsættes som stk. 4:
»Stk. 4. Justitsministeren fastsætter regler om gebyr for vielse i  

 tilfælde, hvor ingen af parterne har bopæl her i landet.« § 8 I lov nr. 193 af 29. april 1981 om personnavne foretages følgende  

 ændringer:
 1. I § 5, § 11, stk. 2, og § 14, stk. 2, ændres  

 »overøvrigheden« til: »statsamtet«.
 2. I § 17 indsættes som stk. 2:
»Stk. 2. Justitsministeren fastsætter regler om gebyr for indgivelse  

 af ansøgning om navnebevis.« § 9 I lov om ægteskabets retsvirkninger, jf. lovbekendtgørelse nr. 628 af 15.  

 september 1986, foretages følgende ændringer:
 1. I § 7, stk. 1, § 8, stk. 1, 1. pkt., § 12, stk. 1, 1. pkt., og  

§ 20, ændres »overøvrigheden« til: »statsamtet«.
 2. § 8, stk. 2 og stk. 4, ophæves.
 Stk. 3 bliver herefter stk. 2.
 3. I § 12, stk. 3, ændres »Overøvrighedens« til:  

 »Statsamtets«.
 4. I § 13, 2. pkt., ændres »overøvrighedens« til:  

 »statsamtets«.
 5. I § 15, stk. 1, ændres »§ 21« til: »§ 28«.
 6. § 21 ophæves.
 7. § 28 affattes således:
 »§ 28. Ved ægtepagt kan ægtefæller aftale:
1) at hver ægtefælle ved bodeling efter separation eller skilsmisse  

 beholder, hvad denne ejer, men at der er formuefællesskab ved dødsboskifte  

 (skilsmissesæreje), og 2) i forbindelse med en aftale om skilsmissesæreje, at ejendelene ved  

 dødsboskifte skal forbeholdes en ægtefælle eller dennes arvinger  

 (fuldstændigt særeje).
 Stk. 2. En aftale efter stk. 1 kan angå en del af ægtefællernes ejendele,  

 kan tidsbegrænses og kan træffes alene med henblik på en af ægtefællernes  

 død.
Stk. 3. En aftale efter stk. 1 omfatter, hvad der træder i stedet for de  

 ejendele, aftalen vedrører, og indtægter af disse ejendele, medmindre andet  

 er bestemt i aftalen.« 8. Efter § 28 indsættes:
»§ 28 a.
En gavegiver eller arvelader kan vedrørende gave eller arv,  

 herunder tvangsarv, træffe tilsvarende bestemmelse som efter § 28.  

 Bestemmelsen vedrørende arv skal træffes i et testamente.
§ 28 b.
En ægtepagt kan ændres ved en senere ægtepagt.
Stk. 2. Der kan ikke ved ægtepagt træffes nogen bestemmelse, der strider  

 mod gavegivers eller arveladers bestemmelse om særeje.« 9. § 34 ophæves.
 10. § 36 ophæves.
 11. I § 42 ændres »særeje« til: »fuldstændige  

 særeje«.
§ 10 I arveloven, jf. lovbekendtgørelse nr. 584 af 1. september 1986, foretages  

 følgende ændringer:
 1. I § 62, stk. 3, 1. pkt., ændres »særeje« til:  

 »fuldstændigt særeje«.
 2. I § 67, stk. 2, 2. pkt., ændres »overøvrighedens« til:  

 »statsamtets«.
§ 11 I lov om inddrivelse af underholdsbidrag, jf. lovbekendtgørelse nr. 631 af  

 15. september 1986, foretages følgende ændringer:
 1. I § 4, stk. 2, 1. pkt., og § 20 ændres  

 »overøvrighedens« til: »statsamtets«.
 2. § 21, stk. 1, affattes således:
»Ved inddrivelse af bidrag i medfør af § 19, stk. 2, indsættes det  

 indkomne beløb i en forvaltningsafdeling, jf. § 3 i lov om anbringelse og  

 bestyrelse af umyndiges midler m.v., medmindre der med statsamtets tilladelse  

 træffes anden bestemmelse.« § 12 I lov om voldgift i tvistigheder angående handel med husdyr, jf.  

 lovbekendtgørelse nr. 621 af 15. september 1986 foretages følgende ændringer:
 1. I § 7, stk. 1, 2. pkt., § 8, stk. 1, 3. pkt., og § 8, stk.  

 2, ændres »overøvrigheden« til: »statsamtet«.
 2. I § 7, stk. 1, 2. pkt., ændres »hver  

 overøvrighedskreds« til: »hvert statsamt«.
 3. I § 8, stk. 1, 1. pkt., § 8, stk. 4, 3. pkt., og § 9,  

 ændres »overøvrighed« til: »statsamt«.
§ 13 I lov om afgift af arv og gave, jf. lovbekendtgørelse nr. 62 af 6. februar  

 1987, foretages følgende ændringer:
 1. § 7, stk. 1, affattes således:
»Af arv, der tilfalder ægtefæller, som ikke har fuldstændigt særeje  

 med hensyn til alle deres ejendele, beregnes afgiften, når arven ikke bliver  

 fuldstændigt særeje, eller erhvervelsen består i en indtægts- eller  

 rentenydelse, der er tillagt begge ægtefæller i forening, efter den  

 ægtefælles slægtskabsforhold til arveladeren, som er nærmest i slægt med  

 denne.
På tilsvarende måde beregnes afgiften af arv, der tilfalder nogen  

 efter to ægtefæller, som ikke har fuldstændigt særeje med hensyn til alle  

 deres ejendele og udredes af fællesboet, efter vedkommende arvings  

 slægtskabsforhold til den ægtefælle, med hvem han er nærmest beslægtet.« 2. I § 7, stk. 2, ændres »i formuefællesskab levende  

 ægtefæller« til: »ægtefæller, som ikke har fuldstændigt særeje med  

 hensyn til alle deres ejendele«.
 3. I § 14 A, stk. 1, 1. pkt., ændres », hvis der har været  

 formuefællesskab i ægteskabet« til: »i det omfang, der ikke har  

 været fuldstændigt særeje«.
 4. I § 14 B, stk. 1, 2. pkt., ændres »særeje« til:  

 »fuldstændige særeje«.
 5. § 14 B, stk. 2, affattes således:
» Stk. 2. Arv eller gave, der tilfalder den efterlevende  

 ægtefælle, indgår ikke i den formue, hvoraf der skal svares arveafgift,  

 såfremt den efterlevende ægtefælle fremsætter anmodning om afgiftspligtens  

 indtræden inden 3 måneder efter modtagelsen af arven eller gaven.« 6. § 21, stk. 4, 3. pkt., affattes således:
»Ægtefæller, der ikke har fuldstændigt særeje med hensyn til alle  

 deres ejendele, betragtes i denne forbindelse som samme arvelader, når de  

 afgiftspligtige beløb er udredet af fællesboet eller skal udredes af dette,  

 ligesom også arv til ægtefæller, der ikke bliver fuldstændigt særeje,  

 betragtes som en samlet arv.« 7. I § 44, stk. 1, 1. pkt., ændres »særeje« til:  

 »fuldstændigt særeje«.
§ 14 Stk. 1. Loven træder i kraft den 1. juli 1989.
 Stk. 2. § 1 finder anvendelse i alle sager, hvor afsoningen ikke er  

 afsluttet inden lovens ikrafttræden.
 Stk. 3. § 2, nr. 2, og § 3 har virkning for sager, der anlægges, eller  

 hvor der rejses tiltale i 1. instans, efter lovens ikrafttræden.
 Stk. 4. Tidspunktet for den førstafdøde ægtefælles død er bestemmende for,  

 om den ved § 5 fastsatte grænse eller den hidtil gældende grænse i  

 skiftelovens § 62 b, stk. 2, skal anvendes.
§ 15 Stk. 1. Loven gælder ikke for Færøerne og Grønland.
 Stk. 2. §§ 1, 5, 6, 7, 8, 9, 10, 11 og 12 kan ved kongelig anordning helt  

 eller delvis sættes i kraft for Færøerne med de afvigelser, som de særlige  

 færøske forhold tilsiger.
 Stk. 3. §§ 7 og 8 kan ved kongelig anordning helt eller delvis sættes i  

 kraft på Grønland med de afvigelser, som de særlige grønlandske forhold  

 tilsiger.
Bemærkninger til lovforslaget Almindelige bemærkninger 1. Indledning.
Lovforslaget indebærer ændringer af en lang række love inden for  

 Justitsministeriets område.
Formålet hermed er at skabe grundlag for en  

 forenkling og modernisering af dele af justitsvæsenet.
Forslaget er et  

 vigtigt første led i den afbureaukratiseringsproces, der er i gang i  

 Justitsministeriet.
Foruden det foreliggende lovforslag overvejes det at  

 fremsætte lovforslag om afbureaukratisering af hele fondslovgivningen.  

 Endvidere har Justitsministeriet i foråret 1989 nedsat et udvalg, som meget  

 hurtigt skal udarbejde forslag til en gennemgribende forenkling og  

 modernisering af reglerne om skifte af dødsboer, ligesom en arbejdsgruppe  

 under Retsplejerådet har fået til opgave at revidere retsplejelovens regler  

 om fogedsager.
Herudover har Justitsministeriet nedsat et udvalg, der skal  

 komme med forslag til forenklinger for så vidt angår reglerne om forkyndelse  

 af stævninger m.v.
Lovforslaget er bl.a. udarbejdet på grundlag af et idekatalog fra et  

 udvalg under Justitsministeriet.
Udvalget, der bestod af repræsentanter for  

 politi, domstole, direktorater, styrelser m.v. inden for Justitsministeriets  

 område, afgav i november 1988 et katalog over de områder inden for  

 justitsvæsenet, hvor der måtte antages at kunne opnås besparelser og  

 forenklinger, uden at dette ville få afgørende negative retssikkerhedsmæssige  

 konsekvenser.
 2. Hovedpunkterne i lovforslaget.
Lovforslaget indebærer for det første ændringer i reglerne om straf for  

 kørsel i frakendelsestiden og om forvandlingsstraf for bøder.  

 Formålet med disse lovændringer er at begrænse mængden af afsonet  

 frihedsstraf navnlig ved at indføre bøde som reaktion over for visse tilfælde  

 af kørsel i frakendelsestiden.
En udvidet anvendelse af bøde vil endvidere  

 bl.a. skabe grundlag for en aflastning af domstolene gennem anvendelse af  

 reglerne om bødeforelæg og gennem de enklere afgørelsesformer, som gælder for  

 indenretlige bødevedtagelser i politisager.
Dernæst foreslås der gennemført en række ændringer af  

 retsplejelovgivningen.
Således foreslås der som noget nyt gennemført en  

appelgrænse for byretsdomme m.v. i civile sager.
Reglerne herom har  

 til formål at aflaste landsretterne for småsager og indebærer, at byretsdomme  

 i civile sager vedrørende krav på op til 10.000 kr. kun kan indbringes for  

 landsretten med Justitsministeriets tilladelse.
Denne appelbegrænsning i  

 civile sager svarer i princippet til den appelbegrænsning, som i mange år har  

 været gældende i mindre politisager.
Lovforslaget indebærer samtidig, at  

ankegrænsen i politisager forhøjes fra i dag 1.000 kr. til 3.000 kr.
Retsplejeloven har i mange år indeholdt regler om, at visse typer af sager  

 er undtaget fra nævningebehandling.
Efter retsplejelovens § 687, stk. 3, nr.  

 1, er sager om dokumentfalsk m.v. samt sager om berigelsesforbrydelser af  

 særlig grov beskaffenhed og om grov skattesvig undtaget fra  

 nævningebehandling.
Baggrunden for disse undtagelser er, at sådanne sagstyper  

 kan være meget omfattende og indviklede og derfor mindre egnede til  

 nævningebehandling.
På linie hermed stilles der forslag om, at sager om  

 overtrædelse af straffelovens § 191 og § 191 a om narkotikakriminalitet  

 undtages fra nævningebehandling.
Disse sager er som oftest vanskelige at  

 overskue med hensyn til faktum og rejser en lang række komplicerede  

 bevismæssige problemer, ligesom der ofte er mange sigtede i samme sag,  

 således at sagernes behandling i retten ofte tager lang tid.
Forslaget vil  

 bevirke, at disse narkotikasager fremtidig skal behandles af byretten under  

 medvirken af domsmænd og med den retssikkerhedsgaranti for den tiltalte, at  

 byrettens afgørelse kan ankes til landsretten, hvor den ligeledes vil blive  

 behandlet under medvirken af domsmænd.
 Der stilles forslag om, at man nu i overensstemmelse med en tendens, som  

 er kommet til udtryk i flere lovændringer igennem de senere år, afskaffer  

 domsmænds medvirken i sager om kørsel efter indtagelse af spiritus,  

 bortset fra sager, hvor der er spørgsmål om frihedsstraf, og hvor der tillige  

 er rejst tiltale for groft uforsvarlig kørsel.
Inden for det familieretlige område stilles der også en række  

 moderniseringsforslag.
Efter de gældende regler skal visse ægtepagter, der  

 oprettes under ægteskabet, godkendes af overøvrigheden (statsamtet). Samtidig  

 antages der at være visse legale begrænsninger med hensyn til, hvilke  

 formueordninger ægtefæller kan aftale.
F.eks. kan der ikke ved ægtepagt  

 træffes aftale om, at ægtefæller ved skilsmisse skal have særeje, men i  

 tilfælde af dødsfald fælleseje, således at der er mulighed for at sidde i  

 uskiftet bo for den efterlevende ægtefælle (såkaldt skilsmissesæreje). Denne  

 ordning er efter Justitsministeriets opfattelse helt ude af takt med tiden,  

 og det foreslås derfor, at reglerne om godkendelse af ægtepagter  

 ophæves, og at reglerne om formueforholdet mellem ægtefæller  

 liberaliseres.
Forslaget indebærer, at der bliver mulighed for at aftale  

 skilsmissesæreje, hvilket i ægteskaber, hvor begge parter er selverhvervende,  

 ofte vil være langt den mest hensigtsmæssige formueordning.
Med henblik på at begrænse antallet af dødsboer, der skal skiftes, f.eks.  

 hvor den afdøde har særbørn, foreslås en væsentlig forbedring af den  

 efterlevende ægtefælles stilling ved dødsfald.
Forslaget indebærer, at  

 ægtefællens såkaldte forlods udtagelsesret forhøjes til et beløb på 150.000  

 kr. mod i dag 50.000 kr.
Reglerne om anerkendelse af faderskaber er ud fra en nutidig betragtning  

 unødvendigt bureaukratiske.
Det er ikke rimeligt, at en fader til et barn,  

 der er født i et fast samlivsforhold, skal møde op i statsamtet for at  

 anerkende det faderskab, som begge samlevende er helt enige om.
Det foreslås  

 derfor, at faderskab skal kunne anerkendes skriftligt med  

 vitterlighedsattestation.
Herved kan man undgå, at parterne skal møde op hos  

 forskellige offentlige myndigheder for at få klaret en sag, som er helt  

 uproblematisk.
 I overensstemmelse med moderne principper om brugerbetaling stilles der  

 forslag om, at der fremtidigt skal betales gebyr for indgivelse af  

 ansøgning om navnebevis og for ikke herboendes indgåelse af ægteskab.
 3. Forvandlingsstraf for bøder.
 3.1. Der foreslås en ændring af straffelovens § 55, stk. 2, med henblik på  

 en lempelse af forvandlingsstraffene for udenretlige bøder.  

 Forvandlingsstraffen for bøder er et inddrivelsesmiddel, som bringes i  

 anvendelse, når bøder ikke betales frivilligt og ikke kan inddrives ved  

 udlæg.
3.2. I modsætning til, hvad der gælder med hensyn til bøder, der idømmes  

 eller vedtages for en domstol, jf. straffelovens § 54, fastsættes der ved  

 udenretlige bødeforelæg ikke nogen forvandlingsstraf, der kan træde i stedet  

 for bøden i tilfælde af manglende betaling.
Fastsættelsen af  

 forvandlingsstraf for sådanne udenretligt vedtagne bøder fra politiet er  

 nærmere reguleret i nogle skalamæssige takster, der findes i straffelovens §  

 55, stk. 2, for så vidt angår bøder på op til 1.000 kr.
Afsoning iværksættes  

 i disse tilfælde umiddelbart af politiet uden forelæggelse for en domstol.  

 Afsoning af andre udenretlige bøder, dvs. bøder på mere end 1.000 kr. samt  

 bøder, der er vedtaget for andre myndigheder end politiet, kan derimod kun  

 ske, efter at spørgsmålet om fastsættelse af forvandlingsstraf har været  

 indbragt for domstolene.
 Afsoningsskalaen i straffelovens § 55, stk. 2, fik sin nuværende  

 udformning ved lov nr. 132 af 9. april 1980. Der henvises til  

 Folketingstidende 1979/80 (2. samling), sp. 1976 ff, 6697, 7397, tillæg A,  

 sp. 473, samt tillæg B, sp. 541 og 579.
3.3. Siden den seneste justering af afsoningsskalaen i straffelovens § 55,  

 stk. 2, i 1980 er der sket en stigning i bødeniveauet.
Rigsadvokaten har  

 således den 30. oktober 1984 udsendt nye retningslinier for bødetakster i  

 politisager til afløsning af de indtil da gældende vejledende bødetakster fra  

 1977. Ved meddelelse af 28. april 1988 har rigsadvokaten endvidere foretaget  

 en generel justering af bødetaksterne fra 1984. Denne stigning i bødeniveauet  

 aktualiserer i sig selv spørgsmålet om en justering af afsoningsskalaen i  

 straffelovens § 55, stk. 2.
Hertil kommer, at der efter Justitsministeriet opfattelse for visse  

 bødestørrelsers vedkommende vil kunne ske en nedsættelse af  

 forvandlingsstraffens længde, uden at det vil indebære nogen nævneværdig  

 svækkelse af den motivering til at betale bøden, som afsoningstruslen  

 indebærer.
Justitsministeriet finder det samtidig forsvarligt at forhøje  

 beløbsgrænsen for, hvilke udenretlige bøder der kan afsones umiddelbart uden  

 forudgående forelæggelse for domstolene, fra 1.000 kr. til 10.000 kr.
En  

 sådan forhøjelse vil blandt andet få praktisk betydning for bøder i sager om  

 promille- og spirituskørsel.
På denne baggrund foreslås straffelovens § 55, stk. 2, ændret, således at  

 størrelsen af de bøder, der er vedtaget udenretligt for politiet, og som kan  

 afsones umiddelbart uden forelæggelse for domstolene, forhøjes fra 1.000 kr.  

 til 10.000 kr.
Fastsættelse af forvandlingsstraf for bøder på mere end 10.000  

 kr., der er vedtaget udenretligt efter tilkendegivelse fra politiet, skal  

 efter forslaget fortsat henhøre under domstolene, og det samme gælder alle  

 bøder uanset størrelse vedtaget udenretligt efter tilkendegivelse fra andre  

 myndigheder end politiet.
 Samtidig medfører forslaget en vis nedsættelse af forvandlingstraffens  

 længde i forhold til den gældende skala i § 55, stk. 2, for bøder på 1.000  

 kr. eller derunder, ligesom forvandlingsstraffen for bøder i intervallet  

 mellem 1.000 kr. og 10.000 kr. for visse bødestørrelsers vedkommende bliver  

 kortere end de forvandlingsstraffe, der i dag fastsættes af domstolene i  

 overensstemmelse med en cirkulæreskrivelse af 21. februar 1979 fra  

 præsidenterne for Østre og Vestre Landsret.
 Selv om den foreslåede skala i straffelovens § 55, stk. 2, kun angår  

 forvandlingsstraffen for bøder, der er vedtaget udenretligt (efter  

 tilkendegivelse fra politiet), må det endvidere forventes, at domstolene ved  

 fastsættelse af forvandlingsstraf for bøder, der idømmes eller vedtages  

 indenretligt, jf. straffelovens § 54, vil være tilbøjelige til at følge den  

 ændrede skala i straffelovens § 55, stk. 2, for at sikre overensstemmelse  

 mellem forvandlingsstraffens længde ved henholdsvis udenretlige og  

 indenretlige bøder.
 4. Bødestraf for kørsel i frakendelsestiden.
 4.1. Det foreslås, at straffen for kørsel i frakendelsestiden i  

 førstegangstilfælde fremtidig bliver en følelig bøde i stedet for som i dag  

 en kort hæftestraf.
 4.2. Den, der fører motordrevet køretøj, hvortil der kræves kørekort, til  

 trods for, at retten til at være eller blive fører af et sådant køretøj er  

 frakendt den pågældende ubetinget, straffes efter de gældende regler i  

 færdselslovens § 117, stk. 5, med hæfte eller fængsel indtil 1 år eller under  

 særlig formildende omstændigheder med bøde.
I praksis er udmålingen af straf i sager om kørsel i frakendelsestiden  

 forholdsvis skematisk.
Ifølge cirkulæreskrivelse af 15. december 1981 til  

 samtlige byretter fra præsidenterne for Østre og Vestre Landsret fastsættes  

 straffen i førstegangstilfælde uden skærpende omstændigheder til hæfte i 7  

 dage, uanset om der ved frakendelsesdommen er udmålt bøde - eller hæftestraf.  

 Ved første gentagelse, d.v.s. i andengangstilfælde, er straffen hæfte i 14  

 dage.
Straffen ved yderligere gentagelser er ikke omtalt i  

 cirkulæreskrivelsen, men i retspraksis er straffen jævnt stigende indtil et  

 niveau på fængsel i 60 dage - 3 måneder, afhængig af antallet af forstraffe.  

 Således fastsættes straffen i 3., 4., 5., 6. og 7. gangstilfælde normalt til  

 henholdsvis 20 dages hæfte, 30 dages hæfte, 40 dages fængsel, 50 dages  

 fængsel og 60 dages fængsel.
De angivne strafpositioner gælder, hvor der alene foreligger et enkelt  

 tilfælde af kørsel i frakendelsestiden til pådømmelse.
Foreligger der flere  

 kørsler til samtidig påkendelse, sker der i almindelighed en vis forhøjelse  

 af straffen, jf. f.eks. højesteretsdommen i Ugeskrift for Retsvæsen 1988, s.  

 933, hvor straffen i et førstegangstilfælde med samtidig påkendelse af 3  

 kørsler uden særligt undskyldende forhold, blev fastsat til hæfte i 14 dage.
Ved strafudmålingen tillægges der tidligere domfældelser for kørsel i  

 frakendelsestiden sædvanlig gentagelsesvirkning, selv om de tidligere  

 overtrædelser vedrører en anden frakendelse af førerretten end det nye  

 forhold.
Dette gælder, uanset om der mellem de to frakendelsesperioder har  

 været et tidsrum, hvor tiltalte ikke har været frakendt førerretten og  

 eventuelt har generhvervet sit kørekort.
4.3. Den foreslåede nye udformning af bestemmelsen i færdselslovens § 117,  

 stk. 5, om kørsel i frakendelsestiden indebærer, at straffen i  

 førstegangstilfælde bliver bøde i stedet for en kort hæftestraf.
For at  

 bevare reaktionssystemets præventive virkning er det forudsat, at der i disse  

 sager udmåles bøder af betragtelig størrelse.
Der kan i den forbindelse  

 sammenlignes med bødeudmålingen i anledning af kørsel efter indtagelse af  

 spiritus.
I sager om førstegangstilfælde af promille- og spirituskørsel med  

 en alkoholkoncentration på højst 2,00 promille uden skærpende omstændigheder  

 er straffen en bøde på 1.000 kr. pr. 25.000 kr. årlig bruttoindkomst svarende  

 til en måneds nettoløn for en typisk lønindtægt.
For at sikre en rimelig  

 balance mellem bødeudmålingen i sådanne spiritussager og i sager om kørsel i  

 frakendelsestiden, vil bøden i førstegangstilfælde af kørsel i  

 frakendelsestiden normalt kunne fastsættes til halvdelen af bødestørrelsen i  

 sager om promille- og spirituskørsel, d.v.s. svarende til en halv måneds  

 nettoløn, dog mindst 1.000 kr.
Foreligger der i førstegangstilfælde flere  

 kørsler til samtidig påkendelse, bør der dog ske en forhøjelse af bøden.
 Efter Justitsministeriets opfattelse vil en bøde af den angivne størrelse  

 være så følelig, at en gennemførelse af forslaget ikke vil medføre en  

 uacceptabel svækkelse af reaktionssystemets præventive virkning.
Forslaget vil bevirke en ønskelig aflastning af kriminalforsorgens  

 afsoningskapacitet, en stigning i statens bødeindtægter samt en lettelse hos  

 anklagemyndigheden og ved domstolene.
Anvendelsen af bøde i stedet for  

 frihedsstraf vil nemlig medføre, at en betydelig del af sagerne fremover vil  

 kunne afgøres ved, at den pågældende vedtager et bødeforelæg fra politiet,  

 således at det ikke er nødvendigt at indbringe sagen for retten. Ønsker den  

 pågældende sagen afgjort ved retten, vil retsplejelovens regler om  

 bødevedtagelse i politisager også kunne anvendes.
 4.4. Efter andet punktum i den foreslåede nye affattelse af færdselslovens  

 § 117, stk. 5, kan straffen i gentagelsestilfælde stige til hæfte eller  

 fængsel indtil 1 år.
 Reglen er udformet fakultativt, men det forudsættes, at straffen ved  

 første gentagelse (i andengangstilfælde) og ved yderligere gentagelser er en  

 frihedsstraf, medmindre der foreligger særlig formildende omstændigheder.
Straffen i 2. gangstilfælde bør normalt fastsættes til hæfte i 7 dage og i  

 3. gangstilfælde til hæfte i 14 dage.
Forslaget indebærer således ikke kun,  

 at førstegangstilfælde straffes med bøde, men også at der i forhold til i dag  

 i gentagelsestilfælde sker en forskydning af udmålingsniveauet til en lavere  

 strafposition.
Forholdet mellem det gældende udmålingsniveau ved et enkelt  

 forhold af kørsel i frakendelsestiden og den udmålingsskala, der tænkes  

 anvendt efter en gennemførelse af forslaget, fremgår af følgende skema:  

 Gældende Udmålingsniveau udmålingsviveau efter forslaget 1. gangstilfælde 7 dages hæfte bøde 2. gangstilfælde 14 dages hæfte 7 dages hæfte 3. gangstilfælde 20 dages hæfte 14 dages hæfte Foreligger der flere nye forhold til samtidig påkendelse, eller er der  

 tale om yderligere tilfælde af gentagelse, bør der ligesom efter hidtidig  

 praksis ske en forhøjelse af straffen.
Spørgsmålet om gentagelsesvirkning afgøres i overensstemmelse med den  

 almindelige regel i straffelovens § 81. Der tillægges således en tidligere  

 dom eller bødevedtagelse i anledning af kørsel i frakendelsestiden  

 gentagelsesvirkning, hvis betingelserne herfor efter straffelovens § 81 er  

 opfyldt, herunder at det tidligere forhold er begået på et tidspunkt, hvor  

 gerningsmanden var fyldt 18 år, og det nye forhold er begået inden for 5 år  

 efter, at straffen for det tidligere forhold er udstået, endeligt eftergivet  

 eller bortfaldet.
Er straffen for det tidligere forhold en bødestraf, regnes  

 5 års fristen fra datoen for den endelige dom eller bødens vedtagelse.
I  

 overensstemmelse med gældende praksis er det uden betydning for spørgsmålet  

 om gentagelsesvirkning, hvorvidt den tidligere overtrædelse vedrører en anden  

 frakendelse af førerretten end det nye forhold.
Dette gælder også, selv om  

 der mellem de to frakendelsesperioder har været et tidsrum, hvor tiltalte  

 ikke har været frakendt førerretten og eventuelt har generhvervet sit  

 kørekort.
 4.5. Der tilsigtes med forslaget ikke nogen ændring af den praksis, der  

 følges med hensyn til strafudmålingen i sager, hvor kørslen i  

 frakendelsestiden sker i forbindelse med ny promille- eller spirituskørsel.
 5. Appelbegrænsning i civile sager.
5.1. Der foreslås gennemført en appelgrænse for byretsdomme m.v. i civile  

 sager.
Forslaget har til formål at aflaste landsretterne for småsager og  

 indebærer, at sager vedrørende krav på op til 10.000 kr. kun kan indbringes  

 for landsretten med Justitsministeriets tilladelse.
5.2. Efter gældende dansk ret er der adgang til at indbringe byretternes  

 domme i civile sager for landsretten uden særlig tilladelse.
Afgørelser, der  

 er truffet af fogedretten, kan endvidere med visse undtagelser frit  

 indbringes for landsretten.
Bestemmelser om sagsomkostninger i domme afsagt  

 af en byret og afgørelser om omkostninger truffet af fogedretten kan  

 endvidere efter reglerne i retsplejelovens §§ 391, stk. 1, og 503, stk. 2,  

 indbringes særskilt for landsretten ved kære.
I norsk ret er adgangen til at indbringe domme i civile sager for højere  

 ret derimod begrænset efter sagens økonomiske værdi.
Adgangen til at anke  

 domme afsagt af by- og herredsretterne til lagmannsretten gælder efter den  

 norske retsplejelov således kun sager, der vedrører krav på over 15.000  

 norske kr., svarende til ca. 16.000 danske kr.
Værdigrænsen er senest  

 forhøjet pr. 1. januar 1987 fra 5.000 norske kr.
Er betingelsen ikke opfyldt,  

 kan anke alene ske efter indhentet tilladelse fra lagmannen.
Appelbegrænsninger kendes imidlertid også i dansk ret.
Således gælder der  

 på det strafferetlige område regler om ankebegrænsning i politisager, jf.  

 retsplejelovens § 962, stk. 2. Bestemmelsen indebærer en betydelig  

 begrænsning i det offentliges adgang til at anke domme afsagt af en byret.  

 Kan der efter de lovbestemmelser, tiltalen lyder på, alene idømmes bøde eller  

 konfiskation, er det offentlige (anklagemyndigheden) som udgangspunkt  

 afskåret fra at anke byrettens dom.
Bestemmelsen indeholder desuden visse  

 begrænsninger for den tiltalte, idet dennes ankeadgang er betinget af, at den  

 pågældende har givet møde i sagen, og at dommen lyder på højere straf end 10  

 dagbøder eller bøde på 1.000 kr. eller konfiskation af genstande af  

 tilsvarende værdi eller andre offentligretlige følger.
 Sager, der er afgjort med advarsel efter retsplejelovens § 937 eller  

 vedtagelse af bøde eller konfiskation i retten, jf. § 936, kan endvidere  

 heller ikke indbringes for højere ret.
Justitsministeren kan efter retsplejelovens § 962, stk. 3, i alle de  

 ovenfor omtalte tilfælde give tilladelse til anke, såfremt sagen er af  

 principiel karakter, eller særlige grunde i øvrigt taler derfor.
Om  

 ankereglerne i politisager henvises i øvrigt nærmere til de almindelige  

 bemærkninger pkt. 6.
5.3. Det er mindre rimeligt, at der inden for civilretten er adgang til  

 frit at indbringe selv mere banale småsager for landsretten.
Disse sager  

 medfører en ikke ubetydelig belastning af domstolenes ressourcer.
Til  

 belysning heraf kan nævnes, at der i 1988 blev anket 2.982 byretsdomme til  

 landsretterne, hvoraf 437 sager (ca. 15 pct.) vedrørte krav af en økonomisk  

 værdi på højst 10.000 kr.
Det samlede antal kæremål ved landsretterne i 1988  

 udgjorde 1.931. Det må skønsmæssigt anslås, at ca. 50 pct. af disse sager  

 angik særskilt kære af afgørelser vedrørende sagsomkostninger, og at langt  

 den største del - i størrelsesordenen ca. 600 kæremål - vedrørte  

 sagsomkostninger på højst 10.000 kr.
 I 1988 var der endvidere ca. 70-80 appelsager om udlæg.
Særligt for så vidt angår sagsomkostninger kan det oplyses, at adgangen  

 til at appellere bestemmelser om sagsomkostninger i domme afsagt af en byret  

 eller landsret - herunder bestemmelser i domme afsagt af landsret i ankesager  

 - tidligere var begrænset således, at disse afgørelser kun kunne indbringes  

 særskilt for højere ret ved kære efter tilladelse fra Justitsministeriet.  

 Disse regler blev efter forslag fra Retsplejerådet (jf. betænkning om  

 behandling af borgerlige sager nr. 698/1973) ændret ved lov nr. 260 af 8.  

 juni 1979, således at der indførtes adgang til særskilt at kære  

 bestemmelser i domme om sagsomkostninger uden forudgående tilladelse fra  

 justitsministeren.
Som baggrund for ændringen blev det bl.a. anført, at der i  

 det hele var tale om et meget lille antal sager.
 Det fremgår af betænkningen, at Justitsministeriet i årene 1967, 1968 og  

 1969 gennemsnitligt pr. år havde modtaget ca. 45 ansøgninger om tilladelse  

 til at anke en doms bestemmelser om sagsomkostninger.
 Sammenholdes disse tal med det skønnede antal af kæremål vedrørende  

 sagsomkostninger i 1988, kan det imidlertid konstateres, at dette sagsområde  

 siden er udvidet ganske betydeligt.
Ved lov nr. 320 af 4. juni 1986 blev adgangen til særskilt at appellere  

 landsrettens bestemmelser om sagsomkostninger til Højesteret imidlertid på ny  

 begrænset, således at disse afgørelser alene kan indbringes for Højesteret  

 ved anke efter tilladelse fra justitsministeren.
Baggrunden for ændringen var  

 bl.a. ønsket om at frigøre Højesteret for at behandle en række sager, som  

 efter deres karakter fuldt forsvarligt kan afgøres endeligt af landsretten.
5.4. På denne baggrund foreslås det, at der også på det civilretlige  

 område gennemføres en begrænsning i adgangen til uden tilladelse at appellere  

 byretsdomme i sager af mindre værdi.
Forslaget er udformet således, at  

 afgørelser i sager, der har en økonomisk værdi på op til 10.000 kr., kun kan  

 appelleres med tilladelse fra justitsministeren.
Har sagen en økonomisk værdi  

 på over 10.000 kr., er der efter forslaget fri adgang til appel.
 Den foreslåede appelbegrænsning for sager af mindre værdi omfatter ikke  

 blot anke af domme afsagt af en byret og kære af fogedrettens afgørelser om  

 udlæg for så vidt angår krav, der har en økonomisk værdi af mere end 10.000  

 kr, men også særskilt kære af bestemmelser om sagsomkostninger truffet af  

 byretten eller fogedretten, såfremt de fastsatte og påkærede sagsomkostninger  

 ikke overstiger 10.000 kr.
Er den økonomiske betingelse for adgang til appel uden tilladelse ikke  

 opfyldt, kan sagen efter forslaget - hvis den er af indgribende betydning for  

 den pågældende, eller den rummer mere væsentlige retlige eller bevismæssige  

 tvivlsspørgsmål - indbringes for landsretten efter tilladelse fra  

 Justitsministeriet.
Der er derfor ikke retssikkerhedsmæssige betænkeligheder  

 ved forslaget, der vil kunne give landsretterne en vis aflastning.
 De foreslåede frister for indgivelse af ansøgning om tilladelse svarer til  

 fristen for anke og kære fra byret til landsret.
 De foreslåede ændringer i reglerne om appeladgang er begrænset til  

 retsplejelovens område og vedrører således ikke appeladgang som følge af  

 anden lovgivning, f.eks. den særlige ankeadgang i konkurslovens § 248.
 6. Forhøjelse af ankegrænsen i mindre politisager.
 6.1. Der foreslås en forhøjelse af ankegrænsen i politisager fra i dag  

 1.000 kr. til 3.000 kr.
6.2. Efter retsplejelovens § 962 gælder der visse begrænsninger i adgangen  

 til anke af domme i politisager, dvs. sager angående lovovertrædelser, der  

 kun har en strafferamme på bøde eller hæfte, jf. nærmere retsplejelovens §  

 721, der indeholder forskellige undtagelser fra dette udgangspunkt.
Domme i  

 politisager kan efter retsplejelovens § 962, stk. 2, som udgangspunkt kun  

 ankes af det offentlige, når andre offentligretlige følger end bøde eller  

 konfiskation kan idømmes efter de lovbestemmelser, tiltalen lyder på.  

 Tiltalte kan kun anke, såfremt den pågældende har givet møde i sagen, og  

 højere straf end 10 dagbøder eller bøde på 1.000 kr., konfiskation af  

 genstande af tilsvarende værdi eller andre offentligretlige følger er idømt.
Justitsministeriet kan dog efter § 962, stk. 3, give tilladelse til anke,  

 såfremt sagen er af principiel karakter, eller særlige grunde i øvrigt taler  

 derfor.
Sager, som er afgjort med advarsel efter retsplejelovens § 937 eller  

 vedtagelse af bøde eller konfiskation i retten, jf. § 936, kan ligeledes kun  

 ankes med justitsministerens tilladelse.
 Den gældende beløbsgrænse for tiltaltes anke er fastsat ved lov nr. 298 af  

 6. juni 1984, som forhøjede beløbet fra 6 dagbøder eller bøde af 60 kr.  

 Baggrunden for ændringen i 1984 var et forslag fra Retsplejerådet i  

 betænkning nr. 994/1983. I betænkningen udtalte Retsplejerådet, at  

 bødegrænsen for tiltaltes anke i lyset af den almindelige udvikling i  

 bødeniveauet kunne forhøjes, uden at det ville medføre nogen reel svækkelse  

 af tiltaltes stilling, jf. betænkningen side 151.
6.3. De mindre politisager er i langt de fleste tilfælde enkle og  

 frembyder sjældent problemer med hensyn til beviset eller retlige spørgsmål.  

 Straffen udmåles endvidere som regel takstmæssigt.
Hertil kommer, at  

 landsretsbehandlingen indebærer væsentlige omkostninger, der ofte ikke står i  

 rimeligt forhold til den idømte bødes størrelse.
Endvidere skal der beskikkes  

 en forsvarer for tiltalte ved ankebehandlingen, og udgiften hertil vil i  

 mange tilfælde være større end bøden (normalt 1.200-1.800 kr. + moms).
Rigsadvokaten har for perioden marts-maj 1986 (3 måneder) foretaget en  

 undersøgelse af landsretternes ankedomme.
Det fremgår heraf, at der i denne  

 periode blev afsagt 62 domme i politisager, hvor der alene var nedlagt  

 påstand om bøde og/eller konfiskation. 25 af disse sager var i byretten  

 afgjort med 20 dagbøder eller derunder eller bøde eller konfiskation på 3.000  

 kr. eller mindre, mens de resterende 37 domme vedrørte højere bøde- eller  

 konfiskationsbeløb.
En forhøjelse af grænsen for tiltaltes anke til 20 dagbøder eller 3.000  

 kr. må på grundlag af disse tal antages at medføre en reduktion i det årlige  

 antal ankedomme i politisager med ca. 75 sager.
Dette vil indebære en  

 væsentlig ressourcebesparelse hos anklagemyndigheden og domstolene, idet  

 behandlingen af sådanne ankesager medfører et ikke ubetydeligt tidsforbrug.
 På denne baggrund, og da en aflastning af landsretterne og  

 anklagemyndigheden efter Justitsministeriets opfattelse uden  

 retssikkerhedsmæssige betænkeligheder hensigtsmæssigt vil kunne gennemføres  

 ved en forhøjelse af ankegrænsen i de mindre politisager, foreslås det, at  

 grænsen fastsættes således, at der kun er fri ankeadgang, såfremt mere end 20  

 dagbøder eller en bøde på over 3.000 kr. eller konfiskation af genstande af  

 tilsvarende værdi eller andre offentligretlige følger er idømt.
Sager, som bevismæssigt eller retligt frembyder tvivl, vil med  

 Justitsministeriets tilladelse kunne indbringes for landsretten.
I de  

 tilfælde, hvor det skønnes rimeligt, at tiltalte får adgang til at få sagen  

 prøvet i 2. instans, vil der således kunne meddeles tilladelse hertil efter  

 retsplejelovens § 962, stk. 3.
 7. Nævninges medvirken i narkotikastraffesager.
 7.1. Det foreslås, at narkotikasager undtages fra reglerne om  

 nævningebehandling.
7.2. Spørgsmålet om nævninges og domsmænds medvirken ved behandlingen af  

 straffesager har gennem de sidste 10-15 år adskillige gange givet anledning  

 til overvejelser.
Det har i den forbindelse været drøftet, om sager om  

 overtrædelse af narkotikalovgivningen på grund af deres særlige karakter  

 burde undtages fra nævningebehandling.
Straffelovens § 191 om overdragelse m.v. af euforiserende stoffer blev  

 indsat i straffeloven i 1969, jf. lov nr. 276 af 18. juni 1969. Bestemmelsens  

 strafferamme blev fastsat til 6 års fængsel.
Da nævninge efter dagældende ret  

 alene skulle medvirke i sager, der vedrørte lovovertrædelser, der kunne  

 medføre fængsel i 8 år, skulle sagerne således ikke behandles ved  

 nævningeting.
Ved lov nr. 268 af 26. juni 1975 blev 2. pkt. indsat i § 191, stk. 1,  

 således at særligt grove overtrædelser af narkotikalovgivningen kan straffes  

 med fængsel i 10 år.
Lovforslaget indeholdt en bestemmelse om, at sagerne  

 blev undtaget fra behandling ved nævningeting.
I begrundelsen for forslaget  

 blev der henvist til, at narkotikasager ikke hidtil havde været  

 nævningesager, og at de på grund af deres meget specielle karakter var mindre  

 egnede hertil.
Denne del af lovforslaget blev ikke vedtaget.
Herefter var  

 retstilstanden fra 1. juli 1975, at sager efter § 191, stk. 1, 2. pkt., hvor  

 strafferammen går op til 10 års fængsel, skulle behandles under medvirken af  

 nævninge.
Spørgsmålet om nævninges medvirken i narkotikasager blev herefter gjort  

 til genstand for overvejelser i Retsplejerådet i betænkning nr. 825/1977 om  

 retternes kompetence og arbejdsform i straffesager.
Rådet foretog en  

 gennemgang af alle de sager, som efter dagældende ret skulle behandles som  

 nævningesager.
Retsplejerådet foreslog nævningebehandlingen begrænset til de  

 sager, der måtte betegnes som særligt alvorlige.
Narkotikaovertrædelser burde  

 efter rådets opfattelse behandles uden medvirken af nævninge på grund af  

 disse forbrydelsers specielle karakter, jf. betænkningen side 39.
 Under Folketingets behandling af det lovforslag, der blev vedtaget som lov  

 nr. 256 af 27. maj 1981 om ændring af straffelovens bestemmelser om voldtægt,  

 røveri og brandstiftelse, blev der udtrykt ønske om, at spørgsmålet om  

 nævninges og domsmænds betydning og indplacering i retsplejen blev taget op  

 til generel vurdering.
På denne baggrund anmodede Justitsministeriet Retsplejerådet om at  

 foretage en samlet gennemgang og vurdering af spørgsmålet om behovet for  

 ændringer i anvendelsesområdet for domsmænd og nævninge.
Retsplejerådet  

 redegjorde herefter i betænkning nr. 994/1983 om lægdommerordningen i  

 straffesager m.v. for nogle muligheder for en ændret afgrænsning af området  

 for nævningesager.
Rådet pegede som en af mulighederne på en ordning,  

 hvorefter afgrænsningen skulle foretages ud fra den straf, der kunne  

 forventes i den enkelte sag.
Da der under behandlingen af det lovforslag, der  

 førte til den nævnte ændring af straffeloven i 1981, af Folketingets flertal  

 var blevet forkastet et ændringsforslag om at undtage § 191-sager fra  

 nævningebehandling, fandt Retsplejerådet i betænkningen at måtte forudsætte,  

 at disse sager ikke helt kunne undtages fra nævningebehandling.
Rådet  

 foreslog derfor, at sager efter § 191, stk. 1, 1. pkt., skulle undtages fra  

 nævningebehandling, således at kun de groveste narkotikasager efter 2. pkt.  

 som hidtil (siden 1975) skulle behandles ved nævningeting, jf. betænkningen  

 side 87.
I 1984 fremsatte Justitsministeriet forslag til ændring af bl.a.  

 retsplejelovens § 687 om nævninges medvirken ved behandlingen af  

 straffesager, hvorefter afgrænsningen i almindelighed skulle foretages alene  

 udfra den straf, der kunne forventes i den enkelte sag.
Lovændringen blev  

 gennemført ved lov nr. 298 af 6. juni 1984.
Gældende ret er herefter, at nævninge medvirker i sager, hvori der bliver  

 spørgsmål om straf af fængsel i 4 år eller derover, for så vidt dette ikke er  

 en følge af, at der bliver spørgsmål om fastsættelse af en fællesstraf.  

 Nævninge medvirker endvidere i sager, hvor der er spørgsmål om dom til  

 anbringelse i institution eller dom til forvaring og i sager om politiske  

 lovovertrædelser.
Nævninge medvirker derimod ikke i sager om overtrædelse af  

 straffelovens §§ 172 (dokumentfalsk), 173 (dokumentsvig), 286  

 (berigelsesforbrydelser af særlig grov beskaffenhed) eller 289 (grov  

 skattesvig og grov indsmugling) eller i sager, som kan fremmes som  

 tilståelsessager efter retsplejelovens § 925 eller § 925 a.
Ved den afgrænsning af nævningesagerne, som blev foretaget i 1984, skete  

 der en udvidelse af nævninges medvirken i narkotikasager, idet nævninge nu  

 også skal medvirke ved behandlingen af sager om overtrædelse af straffelovens  

 § 191, stk. 1, 1. pkt. (strafferamme 6 år), såfremt der bliver spørgsmål om  

 straf af fængsel i 4 år eller derover.
Endvidere blev sager om  

 narkotikahæleri efter straffelovens § 191 a, der blev indsat i 1982 med 6 års  

 strafferamme, overført til nævningebehandling i det omfang, der bliver  

 spørgsmål om fængsel i 4 år eller derover.
7.3. Der kan efter Justitsministeriets opfattelse - således som også  

 Retsplejerådet ved flere lejligheder har udtalt - anføres en række særlige  

 grunde til, at narkotikasager undtages fra nævningebehandling.
Der kan i den  

 forbindelse være grund til at pege på, at en række andre grove  

 lovovertrædelser er undtaget fra nævningebehandling, fordi der er tale om  

 sager af omfattende og kompliceret karakter, som ikke er egnede til  

 nævningebehandling.
Sager om overtrædelse af straffelovens §§ 172 og 173  

 (dokumentfalsk m.v.), straffelovens § 286 (berigelsesforbrydelser af særlig  

 grov beskaffenhed) og § 289 (grov skattesvig og grov indsmugling) er således  

 som tidligere nævnt undtaget fra nævningebehandling.
 Sager vedrørende overtrædelse af straffelovens § 286, stk. 2 (særlig grove  

 sager vedrørende underslæb, bedrageri, mandatsvig og skyldnersvig), blev  

 undtaget fra nævningebehandling i 1932. Baggrunden herfor var, at disse sager  

 ofte kan være særdeles indviklede, således at det kan være vanskeligt at få  

 dem forelagt på en for nævningene tilstrækkelig overskuelig og forståelig  

 måde.
 I 1962 blev sager om overtrædelse af straffelovens §§ 172 og 173 undtaget  

 fra behandling under medvirken af nævninge under henvisning til, at  

 erfaringerne havde vist, at disse sager, der ofte indeholder meget indviklede  

 regnskabstekniske spørgsmål, er mindre egnede for nævningebehandling.
Ved lov nr. 298 af 6. juni 1984 blev endvidere sager om overtrædelse af  

 straffelovens § 286, stk. 1 og 3 (særlig grove sager om tyveri, afpresning,  

 åger og hæleri), samt § 289 (grov skattesvig og grov indsmugling) undtaget  

 fra behandling ved nævningeting.
Baggrunden herfor var, at det blev anset for  

 uhensigtsmæssigt, at disse sager om økonomiske forbrydelser, som ofte er af  

 teknisk karakter, og som ofte tager lang tid i retten, skal behandles ved  

 nævningeting.
De grunde, der har ført til, at Folketinget har undtaget disse sager fra  

 nævningebehandling, gør sig med fuldt samme styrke gældende ved  

 narkotikasager.
Disse sager er, når de efter de nugældende regler skal  

 behandles ved nævningeting, som oftest vanskelige at overskue med hensyn til  

 faktum, og de rejser en lang række komplicerede bevismæssige problemer,  

 ligesom der ofte er mange sigtede i samme sag.
Endvidere er sagernes  

 behandling i retten på grund heraf ofte langvarig.
Østre Landsrets præsident har oplyst, at landsretten i 1988 behandlede  

 ialt 41 nævningesager.
Af disse vedrørte 15 sager overtrædelse af  

 straffelovens § 191. Det gennemsnitlige tidsforbrug for narkotikasager var  

 4,1 retsdage, mens tidsforbruget i de øvrige nævningesager gennemsnitlig var  

 2,9 retsdage.
I 13 af de 15 sager medvirkede tolk.
 Ved Vestre Landsret behandles der kun få narkotikanævningesager om året, i  

 1988 endog kun en enkelt sag.
 7.4. Det foreslås på denne baggrund, at sager om overtrædelse af  

 straffelovens § 191 undtages fra behandling under medvirken af nævninge.  

 Dette svarer i øvrigt til den retstilstand, der var gældende indtil den 1.  

 juli 1975.
Endvidere foreslås det, at sager om overtrædelse af straffelovens § 191 a  

 om narkotikahæleri undtages fra behandling ved nævningeting, således som det  

 også var gældende ret indtil lovændringen vedrørende området for  

 nævningesager i 1984. Det må antages, at sager om overtrædelse af  

 straffelovens § 191 a kun yderst sjældent vil rejse spørgsmål om straf af  

 fængsel i 4 år eller derover.
Sagerne er imidlertid ofte en del af en større  

 sag om overtrædelse af § 191 og indebærer de samme vanskeligheder med hensyn  

 til bevisvurdering m.v., og det må herefter anses for ubetænkeligt tillige at  

 undtage disse sager fra nævningebehandling.
Der kan i øvrigt henvises til, at  

 også de større sager om hæleri med hensyn til berigelseskriminalitet, jf.  

 straffelovens § 286, stk. 3, er undtaget fra behandling under medvirken af  

 nævninge.
I nævningesager afgøres skyldspørgsmålet af nævningene uden de juridiske  

 dommeres medvirken.
Afgørelsen begrundes ikke, og domme i nævningesager  

 indeholder således ikke en beskrivelse af de præmisser, som danner grundlag  

 for en domfældelse.
Hertil kommer, at den tiltalte i en nævningesag ikke har  

 mulighed for en fornyet prøvelse af skyldspørgsmålet gennem anke, men alene  

 adgang til at anke spørgsmålet om strafudmålingen til Højesteret.
Forslaget om at undtage sager om overtrædelse af straffelovens §§ 191 og  

 191 a fra nævningebehandling indebærer, at sagerne skal behandles i  

 byretterne i 1. instans som domsmandssager, dvs. af en juridisk dommer og to  

 domsmænd, som på lige fod deltager i afgørelsen af skyldspørgsmålet og  

 strafspørgsmålet.
Samtidig får den tiltalte og anklagemyndigheden adgang til  

 en fuldstændig ny prøvelse af sagen ved anke til landsretten, hvor ankesager  

 behandles af 3 juridiske dommere sammen med 3 domsmænd.
Det er også en fordel ved den foreslåede omlægning, at berammelsestiden  

 for domsmandssager typisk vil være kortere end for nævningesager.
Dette  

 medfører, at narkotikasager generelt vil kunne afgøres hurtigere (i hvert  

 fald i 1. instans) med en deraf følgende forkortelse af varetægtsfængslingen  

 og en eventuel isolation.
 7.5. Som det fremgår af det anførte, er formålet med forslaget at undtage  

 narkotikasager fra nævningebehandling, fordi de ikke findes egnede hertil.  

 Forslaget er således ikke fremsat af besparelseshensyn.
 8. Domsmænds medvirken i sager om spiritus- og promillekørsel.
 8.1. Det foreslås, at man i overensstemmelse med en tendens, der har  

 fundet udtryk i flere lovændringer i de senere år, afskaffer domsmænds  

 medvirken i sager om kørsel efter indtagelse af spiritus, bortset fra sager  

 hvor der er spørgsmål om frihedsstraf, og hvor der tillige er rejst tiltale  

 for groft uforsvarlig kørsel.
8.2. Sager om overtrædelse af færdselslovens bestemmelser om spiritus- og  

 promillekørsel (§ 53) udgør en stor andel af alle straffesager.
I 1986 og  

 1987 blev der ifølge Politiets Årsberetning truffet afgørelse i 16.713 og  

 16.864 sager vedrørende overtrædelse af færdselslovens § 53. For disse  

 overtrædelser blev der ifølge kriminalstatistikken afsagt knap 5.000 domme  

 med frihedsstraf.
Heraf endte få sager med betinget frihedsstraf.
Sagerne behandles som politisager, medmindre der opstår spørgsmål om  

 ubetinget frakendelse af førerretten.
I så fald skal sagerne behandles efter  

 reglerne om statsadvokatsager.
Domsmænd medvirker ved afgørelsen af disse  

 sager, medmindre sagen kan afgøres som tilståelsessag efter retsplejelovens §  

 925 eller med vedtagelse efter færdselslovens § 119 a.
Domsmænd medvirker dog  

 hverken i byret eller landsret, såfremt der alene er spørgsmål om bødestraf,  

 og i landsretten heller ikke, hvis sagen ikke omfatter bedømmelsen af  

 beviserne for tiltaltes skyld.
Sager om spiritus- og promillekørsel er oftest ukomplicerede, og giver  

 meget sjældent anledning til tvivl om beviserne for den tiltaltes skyld.
På  

 denne baggrund har der tidligere været fremsat forslag om at undtage disse  

 sager fra behandling under medvirken af domsmænd.
 I en udtalelse af 21. juni 1974 (betænkning nr. 773/1976, bilag 1)  

 foreslog Retsplejerådet, at alle sager om overtrædelse af færdselsloven  

 skulle behandles som politisager med den virkning, at også sager, hvor der  

 var spørgsmål om frakendelse af førerretten, skulle behandles uden medvirken  

 af domsmænd.
 Forslaget blev delvis gennemført ved vedtagelsen af en ny færdselslov i  

 1976, lov nr. 287 af 10. juni 1976. Under behandlingen i Folketinget blev der  

 udtrykt betænkelighed ved helt at afskaffe domsmænds medvirken i sager om  

 frakendelse af førerretten, og der blev derfor gennemført en ordning,  

 hvorefter domsmænd skulle medvirke i sager om ubetinget frakendelse af  

 førerretten.
Spørgsmålet blev atter overvejet af Retsplejerådet i betænkning nr.  

 994/1983 om lægdommerordningen i straffesager m.v.
Rådet udtalte da, at en  

 ændring, hvorefter domsmænd alene medvirker i sager om overtrædelse af  

 færdselslovens § 53, hvor frihedsstraf kommer på tale, ville være rimelig og  

 forsvarlig at gennemføre.
Rådet afstod på grund af den tidligere i  

 Folketinget tilkendegivne holdning til spørgsmålet fra at stille forslag  

 herom, men foreslog, at domsmænd ikke skulle medvirke under behandlingen af  

 ankesager vedrørende færdselslovens § 53, såfremt sagen kun vedrørte  

 strafudmålingen og frakendelsestiden, men ikke bevisspørgsmål.
 Den af Retsplejerådet foreslåede ændring i omfanget af domsmænds medvirken  

 i landsretten var indeholdt i Justitsministeriets lovforslag om ændring af  

 retsplejeloven (lægdommere i straffesager, rationalisering af  

 sagsbehandlingen ved domstolene m.v.), der blev fremsat i 1984.
Under Folketingets behandling af lovforslaget fremkom der forslag om, at  

 domsmænd ikke skulle medvirke i sager vedrørende overtrædelse af  

 færdselslovens § 53, hvori der alene var spørgsmål om bødestraf.
Dette  

 forslag blev senere vedtaget.
Den ved lov nr. 298 af 6. juni 1984 gennemførte  

 ordning er herefter, at domsmænd medvirker i sager om ubetinget frakendelse  

 af førerretten, medmindre der alene er spørgsmål om bødestraf, eller der er  

 tale om en ankesag, som ikke omfatter bedømmelsen af beviserne for tiltaltes  

 skyld.
8.3. Sager om overtrædelse af færdselslovens § 53 giver på grund af de  

 faste promillegrænser og adgangen til at fastslå promillen ved blodprøve  

 typisk kun anledning til bevistvivl, når tiltalte nægter sig skyldig med den  

 begrundelse, at det er en anden, der har ført bilen, at spiritusindtagelse er  

 sket efter kørslen, eller at promillens størrelse er påvirket af  

 medicinindtagelse eller indånding af dampe fra lim, maling eller lignende.  

 Selv når sådanne spørgsmål foreligger, er sagerne imidlertid oftest af  

 ukompliceret karakter.
Spørgsmålet om strafudmåling og frakendelsestid  

 afgøres efter nøje fastlagte - skematiske - retningslinier.
 På denne baggrund har domsmændene i langt de fleste sager ikke mulighed  

 for at øve en selvstændig indflydelse på sagens udfald, og der afsættes også  

 i praksis kun kort tid til behandlingen af disse sager.
Justitsministeriet finder derfor, at man i forlængelse af de ovenfor  

 nævnte lovændringer uden betænkelighed kan afskaffe domsmænds medvirken i  

 sager om spiritus- og promillekørsel.
En undtagelse bør dog efter  

 Justitsministeriets opfattelse gælde de sager, hvor der er spørgsmål om  

 anvendelse af færdselslovens § 117, stk. 2, nr. 3. Denne bestemmelse  

 indeholder hjemmel for at skærpe straffen i sager om spirituskørsel, såfremt  

 føreren under tilsidesættelse af væsentlige hensyn til færdselssikkerheden  

 har forvoldt skade på person eller ting eller fremkaldt fare herfor.  

 Anvendelse af denne bestemmelse om såkaldt groft uforsvarlig kørsel indebærer  

 en konkret vurdering af farligheden ved kørslen, og sagerne medfører ofte  

 frihedsstraf (i 1. gangs tilfælde ved en promille på over 1,50). Det foreslås  

 på denne baggrund, at domsmænd skal medvirke ved behandlingen af disse sager,  

 såfremt der er spørgsmål om højere straf end bøde.
Forslaget indebærer, at  

 domsmænd i sager om anvendelse af færdselslovens § 117, stk. 2, nr. 3, skal  

 medvirke i samme omfang som hidtil.
 8.4. Forsvarerbeskikkelse i sager om ubetinget frakendelse sker i  

 overensstemmelse med reglerne i retsplejelovens § 731.
 Offentlig forsvarer beskikkes således obligatorisk i sager, der skal  

 behandles under medvirken af domsmænd, jf. § 731, stk. 1, litra d, mens  

 forsvarer i de sager, hvor domsmænd i medfør af reglen i retsplejelovens §  

 688, stk. 3, nr. 2, ikke skal medvirke, beskikkes, såfremt den tiltalte efter  

 at være vejledt herom fremsætter begæring om forsvarerbeskikkelse.
Baggrunden for reglen om obligatorisk forsvarermedvirken i sager, hvor  

 domsmænd skal medvirke, er navnlig hensynet til tiltalte.
Ifølge  

 Retsplejerådets betænkning nr. 994/1983, side 20, er reglen også begrundet  

 med, at forsvarerbeskikkelsen vil kunne bidrage til en bedre oplysning af  

 sagerne, der vil gøre det lettere for domsmændene at tage stilling.
 Efter Justitsministeriets opfattelse er der ikke grundlag for at  

 foreskrive obligatorisk forsvarerbeskikkelse, når domsmænd ikke medvirker.  

 Udgiften til den beskikkede forsvarer vil i tilfælde af domfældelse blive  

 pålagt den tiltalte, og Justitsministeriet finder det på denne baggrund  

 rimeligt og forsvarligt, at der i disse sager alene beskikkes forsvarer,  

 såfremt den tiltalte efter at være vejledt om muligheden herfor fremsætter  

 begæring herom.
Da domsmænd efter forslaget skal medvirke i sager, hvor der bliver  

 spørgsmål både om frihedsstraf og anvendelse af færdselslovens § 117, stk. 2,  

 nr. 3, er forsvarerbeskikkelse dog obligatorisk i disse sager, jf.  

 retsplejelovens § 731, stk. 1, litra d.
Endvidere er forsvarerbeskikkelse  

 obligatorisk ved landsretternes ankebehandling, jf. retsplejelovens § 731,  

 stk. 1, litra f.
 9. Formueforholdet mellem ægtefæller.
9.1. Det foreslås, at reglerne om, at visse ægtepagter skal godkendes af  

 overøvrigheden (statsamtet), ophæves.
Endvidere foreslås reglerne om  

 formueordningen mellem ægtefæller liberaliseret, således at der bliver  

 mulighed for, at ægtefæller ved ægtepagt kan aftale, at de skal have  

 skilsmissesæreje.
 9.2. Alt, hvad ægtefællerne ejer ved ægteskabets indgåelse eller senere  

 erhverver, indgår i almindeligt formuefællesskab mellem dem (fælleseje), for  

 så vidt det ikke er gjort til særeje, jf. retsvirkningslovens § 15. Denne  

 såkaldte legale formueordning indebærer således som udgangspunkt, at  

 fællesboet ved ægteskabets ophør - være sig ved separation/skilsmisse eller  

 den ene ægtefælles død - skal deles mellem ægtefællerne.
Ægtefæller kan imidlertid ved ægtepagt bestemme, at ejendele, der ellers  

 ville indgå i parternes fællesbo, skal tilhøre den ene af ægtefællerne som  

 særeje.
Dette medfører, at den anden ægtefælle ikke har krav på halvdelen  

 heraf ved ægteskabets ophør.
Er der truffet bestemmelse om særeje, gælder  

 denne uden hensyn til, om ægteskabet ophører ved separation/skilsmisse eller  

 ved den ene ægtefælles død.
Det har navnlig den konsekvens, at den  

 længstlevende ægtefælle ved den andens død ikke kan sidde i uskiftet bo med  

 den førstafdøde ægtefælles særeje, men skal skifte med arvingerne.
 9.3. En ægtepagt, som oprettes under ægteskabet, er efter  

 retsvirkningslovens § 36 i almindelighed kun gyldig med overøvrighedens  

 (statsamtets) godkendelse.
Ved godkendelsen påser statsamterne navnlig hustruens interesser.
Der  

 lægges dog ikke udelukkende vægt på, om hustruen forfordeles, men snarere på,  

 om ægtepagten efter det i sagen oplyste er objektivt rimelig.
Udviklingen er efter Justitsministeriets opfattelse løbet fra den gældende  

 godkendelsesordning, og den må i dag anses for overflødig.
Udgangspunktet må  

 - henset til ligestillingen mellem mand og kvinde - være, at der ikke er  

 behov for, at det offentlige udøver censur over for aftaler, der indgås  

 mellem ægtefæller.
Såfremt særlige forhold måtte gøre sig gældende, som  

 eksempelvis udnyttelse eller lignende af den ene part, vil det efter  

 Justitsministeriets opfattelse være fuldt tilstrækkeligt, at aftalen i givet  

 fald vil kunne tilsidesættes efter de almindelige aftaleretlige regler,  

 navnlig aftalelovens § 36 om urimelige aftaler.
 Det foreslås derfor, at bestemmelsen i retsvirkningslovens § 36 om, at  

 visse ægtepagter kræver godkendelse af statsamtet, ophæves.
9.4. Den legale formueordning mellem ægtefæller samt de eksisterende  

 muligheder for at ændre denne ved oprettelse af ægtepagt har gennem tiderne  

 været taget op til overvejelse af flere udvalg.
Den seneste betænkning om  

 spørgsmålet er betænkning nr. 716/1974, afgivet af ægteskabsudvalget af 1969.
 Af betænkningen fremgår (s. 9 og s. 17), at udvalget nåede til den  

 konklusion, at den gældende ligedelingsordning mellem ægtefæller bør  

 opretholdes som den grundlæggende hovedregel, men at der bør være en  

 vidtgående adgang for ægtefæller til at aftale individuelle ordninger.
På denne baggrund foreslås en ændring af retsvirkningslovens § 28 med  

 henblik på at give ægtefæller større frihed til at træffe aftale om deres  

 formueforhold.
Forslaget svarer til lovudkastet i den ovennævnte betænkning  

 fra 1974.
Forslaget indebærer, at en ægtepagt om fravigelse fra ligedelings reglen som udgangspunkt kun  

 skal gælde for separation og skilsmisse (»skilsmissesæreje«), at ægtefæller i forbindelse med en aftale, der skal gælde for separation  

 eller skilsmisse, skal kunne aftale en fravigelse fra ligedelingsreglen også  

 for tilfælde af dødsfald (»fuldstændigt særeje«), og at aftalerne skal kunne begrænses til en del af formuen, begrænses til den  

 ene ægtefælles død og kunne tidsbegrænses.
Forslaget, der giver ægtefællerne langt større frihed, end de gældende  

 regler fra 1925 åbner mulighed for, må antages at tilgodese mange ægtefællers  

 behov.
Det må således antages, at mange ægtefæller gerne ville kunne aftale,  

 at der skal være særeje og altså ikke skal ske en ligedeling, såfremt  

 ægteskabet opløses, mens begge ægtefæller lever, men at der ved dødsfald skal  

 være fælleseje, således at den efterlevende stilles bedst muligt både med  

 hensyn til deling af formuen og med hensyn til adgangen til at sidde i  

 uskiftet bo.
Den foreslåede bestemmelse i retsvirkningslovens § 28, stk. 1, nr. 1,  

 fastsætter i overensstemmelse hermed, at der kan aftales skilsmissesæreje,  

 altså at der ved skifte i begge ægtefællers levende live skal være særeje,  

 men at der ved dødsboskifte skal være formuefællesskab (fælleseje). Det  

 forudsættes ved lovforslaget, at dette navnlig vil medføre, at den  

 efterlevende ægtefælle kan sidde i uskiftet bo efter arvelovens kapitel 3 med  

 et sådant fællesbo.
Samtidig åbnes der mulighed for at træffe bestemmelse om  

 fuldstændigt særeje, således at særejebestemmelsen også skal gælde ved  

 dødsboskifte (§ 28, stk. 1, nr. 2).
En bestemmelse om særeje efter nr. 1 eller nr. 2 kan i overensstemmelse  

 med den foreslåede § 28, stk. 2, begrænses til kun at angå en del af  

 ægtefællernes ejendele.
Endvidere kan særejebestemmelsen tidsbegrænses.  

 Bestemmelsen i stk. 2 åbner også mulighed for at fastsætte, at en bestemmelse  

 om fuldstændigt særeje kun skal gælde ved en af ægtefællernes død, og det  

 forudsættes i den forbindelse ved lovforslaget, at bestemmelsen om  

 fuldstændigt særeje skal kunne fastsættes såvel vedrørende en bestemt angiven  

 ægtefælle som vedrørende »den efterlevende ægtefælle«.
 10. Ægtefællers udtagelsesret.
 10.1. Det foreslås, at grænsen for den efterlevende ægtefælles forlods  

 udtagelsesret forhøjes fra 50.000 kr. til 150.000 kr.
 10.2. I skifteloven er den efterlevende ægtefælle tillagt en række fordele  

 i forbindelse med skifte af den førstafdøde ægtefælles bo.
Efter reglen i skiftelovens § 62 b, stk. 2, har den efterlevende ægtefælle  

 således fortrinsret til at udtage så meget af boet, at værdien heraf  

 sammenlagt med ægtefællens særeje, arvelod samt den halvdel af fællesboets  

 aktivmasse, som ægtefællen i forvejen har krav på, udgør indtil 50.000 kr.
Er  

 der herefter ingen aktiver tilbage i den afdødes bo, kan dette sluttes uden  

 en skiftebehandling.
 Grænsen for ægtefællens forlods udtagelsesret blev senest forhøjet ved lov  

 nr. 170 af 14. maj 1980 fra 20.000 kr. til 50.000 kr.
Bl.a. med henblik på at styrke den efterlevende ægtefælles stilling  

 stilles der forslag om, at grænsen nu forhøjes til 150.000 kr.
En sådan  

 forhøjelse går i nogen grad ud over, hvad der følger af prisudviklingen, men  

 skyldes ønsket om at styrke den efterlevendes retsstilling.
Forslaget vil  

 medføre, at flere boer vil kunne sluttes, uden at der skal foretages  

 skiftebehandling.
 11. Skriftlig anerkendelse af faderskab.
 11.1. Det foreslås, at faderskab til et barn født uden for ægteskab skal  

 kunne anerkendes ved en skriftlig erklæring.
 11.2. Efter lov om børns retsstilling er der en forpligtelse for det  

 offentlige til at søge faderskabet til et barn født uden for ægteskab  

 fastslået.
 Efter den gældende regel i lovens § 11 kan faderskabet i almindelighed  

 anses for fastslået, såfremt den af moderen opgivne fader ved et personligt  

 møde i statsamtet anerkender faderskabet.
Det har imidlertid givet anledning til debat, at anerkendelsen af at være  

 fader til et barn kræver, at den pågældende personligt skal møde op i  

 statsamtet.
Det forekommer f.eks. helt unødvendigt, at faderen til et barn,  

 der er født i et fast samlivsforhold, skal give møde i statsamtet for at  

 anerkende det faderskab, som begge samlevende er enige om.
Det foreslås derfor, at der åbnes mulighed for, at den opgivne faders  

 anerkendelse kan ske ved en skriftlig erklæring til statsamtet.
Den opgivne  

 fader skal - ligesom det er foreskrevet ved det personlige fremmøde i  

 statsamtet - inden anerkendelsen være gjort bekendt med retsvirkningerne  

 heraf.
Dette skal ske ved en skriftlig vejledning, som den pågældende skal  

 erklære at have modtaget.
Den pågældende skal endvidere gøres bekendt med, at  

 han kan kræve sagen afgjort ved domstolene.
Det findes ubetænkeligt at lette fremgangsmåden ved anerkendelse af  

 faderskabet som foreslået.
For imidlertid at sikre, at alt er gået rigtigt  

 til, foreslås det, at den pågældendes underskrift skal være bekræftet af en  

 advokat eller af to vitterlighedsvidner, der udtrykkeligt skal bevidne  

 underskriftens ægthed, dateringens rigtighed og underskriverens myndighed.
 12. Gebyrregler.
 I overensstemmelse med regeringens princip om brugerbetaling for  

 offentlige ydelser stilles der forslag om, at der skal betales gebyr for  

 visse familieretlige ydelser.
I lov om ægteskabs indgåelse og opløsning og i lov om personnavne foreslås  

 der indført regler, der giver justitsministeren adgang til at fastsætte  

 gebyr, dels for vielser, hvor ingen af parterne har bopæl i Danmark, dels for  

 indgivelse af ansøgning om navnebevis.
Reglerne om gebyr vil også omfatte  

 bestemmelser vedrørende opkrævningsformen.
Disse bestemmelser vil blive  

 fastsat efter drøftelse med Indenrigsministeriet.
 Efter Justitsministeriets opfattelse bør gebyret for navnebevis være på  

 3.000 kr, medens gebyret for de omhandlede vielser bør være på 2.000 kr.
 13. Modernisering af sprogbrugen i de familieretlige love.
 I flere love under Justitsministeriets område er det foreskrevet, at  

 kompetencen til at træffe afgørelse er tillagt »overøvrigheden«.
Kompetencen er i disse tilfælde hos statsamtet (i København hos  

 overpræsidiet), og Justitsministeriet finder derfor, at man lige så godt kan  

 skrive dette i loven.
Det foreslås derfor, at ordet  

 »overøvrigheden« erstattes af »statsamtet«, hvilket  

 foruden at være en sproglig modernisering vil være mere oplysende for  

 borgeren.
 14. Økonomiske og administrative konsekvenser.
14.1. Som nævnt tilsigter lovforslaget at gennemføre en række spare- og  

 forenklingsforslag inden for Justitsministeriets område.
Skønnet over de  

 økonomiske og administrative konsekvenser er imidlertid forbundet med  

 betydelig usikkerhed, bl.a. fordi flere af forslagene kan medføre ændringer i  

 handlingsmønsteret, og i øvrigt fordi effekten af flere af forslagene vil  

 være spredt på et meget betydeligt antal enheder inden for justitsvæsenet.  

 Sidstnævnte gælder f.eks. forslaget om forhøjelse af grænsen for ægtefællers  

 udtagelsesret, der vil medføre en beskeden besparelse for alle landets  

 skifteretter.
Med de nævnte forbehold skønner Justitsministeriet, at de forslag, der  

 berører politi, domstole og kriminalforsorg, vil kunne medføre besparelser i  

 størrelsesordenen 20-30 årsværk.
Det bemærkes i den forbindelse, at forslaget  

 om ændring af reglerne om domsmænds medvirken i sager om spiritus- og  

 promillekørsel og forslaget om nævninges medvirken i narkotikastraffesager er  

 fremsat på grund af sagernes karakter og ikke vil indebære økonomiske  

 besparelser af betydning.
Forslagene om ophævelse af reglerne om godkendelse af visse ægtepagter hos  

 statsamterne og indførelse af adgang til skriftlig anerkendelse af faderskab  

 vil medføre en betydelig besparelse for statsamterne.
I 1988 behandlede  

 statsamterne således 1.977 sager om godkendelse af ægtepagter.
 De ressourcemæssige konsekvenser af de ændrede regler vil indgå i en  

 samlet vurdering af statsamternes arbejdsopgaver med tilknytning til  

 Justitsministeriet.
 Forslaget om indførelse af bødestraf for førstegangstilfælde af kørsel i  

 frakendelsestiden vil medføre en stigning i bødeindtægterne i  

 størrelsesordenen 2-3 mio. kr.
Skøn over provenuet af et gebyr for ansøgning om navnebevis og vielse af  

 udlændige er forbundet med betydelig usikkerhed.
Det kan imidlertid oplyses,  

 at statsamterne i 1988 behandlede ca. 6.000 ansøgninger om navnebevis.
Der findes ingen samlet opgørelse over antallet af vielser, hvor ingen af  

 parterne har bopæl her i landet.
I Tønder Kommune havde man i 1988 ca. 400 af  

 de omhandlede vielser.
 I forbindelse med lovforlagets gennemførelse påregnes afholdt ca. 100.000  

 kr. til informationsvirksomhed.
 15. Hørte myndigheder m.v..
Lovforslaget er samtidig med fremsættelsen sendt til høring hos Præsidenten for Østre Landsret Præsidenten for Vestre Landsret Præsidenten for Københavns Byret Præsidenten for Århus by- og herredsret Præsidenten for Odense by- og herredsret Præsidenten for Aalborg by- og herredsret Den danske Dommerforening Rigsadvokaten Rigspolitichefen Politidirektøren i København Foreningen af Politimestre i Danmark Dansk Kriminalpolitiforening Dansk Politiforbund Politifuldmægtigforeningen Dommerfuldmægtigforeningen Foreningen af Statsamtmænd Foreningen af Statsamtsjurister Overpræsidenten i København Politiets- og Domstolenes Tjenestemandsforening Dansk Dommer og Politikontorfunktionær- forening Advokatrådet Kommunernes Landsforening Københavns og Frederiksberg kommuner Foreningen af Pantefogeder i Danmark Bemærkninger til de enkelte bestemmelser Til § 1 Den foreslåede ændring indebærer, at forvandlingsstraffen for visse  

 udenretligt vedtagne bøder nedsættes, samt at flere bøder vil kunne afsones  

 direkte uden forelæggelse for domstolene.
Der henvises til lovforslagets  

 almindelige bemærkninger pkt. 3.
Til § 2 Til nr. 1.
Ændringen medfører en udvidet anvendelse af bødestraf, idet der efter  

 forslaget ikke længere skal idømmes hæftestraf for kørsel i frakendelsestiden  

 i 1. gangstilfælde.
Der henvises til lovforslagets almindelige bemærkninger  

 pkt. 4.
 Til nr. 2.
 Bestemmelsen er en følge af de under § 3, nr. 9 og 10, foreslåede  

 ændringer, hvorefter domsmænd som udgangspunkt ikke skal medvirke ved  

 behandlingen af sager om spiritus- og promillekørsel efter færdselslovens §  

 53, uanset om der nedlægges påstand om ubetinget frakendelse af førerretten.
Det foreslås, at offentlig forsvarer i sager efter § 53, hvor  

 forsvarerbeskikkelse ikke er obligatorisk efter retsplejelovens regler, skal  

 beskikkes, såfremt den tiltalte efter at være vejledt om muligheden herfor  

 fremsætter begæring herom.
Bestemmelsen skal således ses i sammenhæng med  

 reglerne i retsplejelovens § 731, stk. 1, litra d og litra f.
Efter disse  

 bestemmelser skal der obligatorisk beskikkes forsvarer, hvis der medvirker  

 domsmænd eller ved anke til landsretten.
Det gælder således også i sager  

 efter færdselslovens § 53.
 Der henvises til lovforslagets almindelige bemærkninger pkt. 8.4.
Til § 3 Til nr. 1.
Den foreslåede ændring indebærer, at domme afsagt af en byret i civile  

 sager vedrørende krav af en økonomisk værdi over 10.000 kr. fortsat frit kan  

 ankes til landsret.
Dette gælder også, hvis appellantens krav består af flere  

 mindre krav, der tilsammen overstiger 10.000 kr.
Derimod kan byretsdomme i  

 sager vedrørende krav på 10.000 kr. og derunder kun ankes efter tilladelse  

 fra justitsministeren, såfremt sagen er af principiel karakter, eller særlige  

 grunde i øvrigt taler derfor, jf. § 371, stk. 1. Hvis der er meddelt  

 tilladelse til anke, følger det af henvisningen til retsplejelovens § 372,  

 stk. 2, at indlevering af ankestævning skal ske inden 4 uger efter, at  

 tilladelsen er meddelt ansøgeren.
 Om baggrunden for forslaget henvises til de almindelige bemærkninger pkt.  

 5.
 Til nr. 2.
Adgangen til at indbringe bestemmelser om sagsomkostninger i byretsdomme  

 særskilt for landsretten foreslås begrænset på samme måde som ved anke af  

 civile sager.
Efter § 392, stk. 2, kan justitsministeren give tilladelse til  

 kære, når særlige grunde taler derfor.
Angår kæren alene en del af  

 omkostningsafgørelsen, f.eks. salærfastsættelsen, er der kun fri appeladgang,  

 såfremt det påkærede beløb er over 10.000 kr.
Der henvises i øvrigt til  

 lovforslagets almindelige bemærkninger pkt. 5.
 Til nr. 3-5.
 Ændringerne er af redaktionel karakter.
 Til nr. 6 og 7.
 Adgangen til at kære fogedrettens afgørelser om sagsomkostninger og om  

 udlæg foreslås begrænset på samme måde som for øvrige civile sager, jf.  

 ovenfor under nr. 1 og 2.
 Til nr. 8.
Den foreslåede affattelse af retsplejelovens § 687 indebærer, at sager om  

 overtrædelse af straffelovens §§ 191 og 191 a om narkotikakriminalitet og  

 narkotikahæleri undtages fra behandling ved nævningeting.
Der henvises om  

 baggrunden for ændringen til lovforslagets almindelige bemærkninger pkt. 7.
Bestemmelsen medfører, at alle sager om overtrædelse af straffelovens §§  

 191 og 191 a uanset strafpåstanden skal behandles i byretten under medvirken  

 af domsmænd, hvis tiltalte nægter sig skyldig.
Forslaget indebærer endvidere,  

 at der i modsætning til gældende ret i alle sager bliver adgang til at anke  

 skyldspørgsmålet.
 Til nr. 9 og 10.
 De foreslåede ændringer af retsplejelovens § 688, stk. 3, nr. 2, og § 692,  

 stk. 4, nr. 2, indebærer, at domsmænd ikke skal medvirke ved behandlingen af  

 sager om overtrædelse af færdselslovens § 53 om spiritus- og promillekørsel,  

 medmindre der bliver spørgsmål både om højere straf end bøde og om anvendelse  

 af reglen i færdselslovens § 117, stk. 2, nr. 3, om strafskærpelse i tilfælde  

 af kørsel under tilsidesættelse af væsentlige hensyn til færdselssikkerheden.
 Om baggrunden for forslaget henvises til lovforslagets almindelige  

 bemærkninger pkt. 8. Sagerne skal i øvrigt fortsat behandles efter samme  

 regler som sager, der påtales af statsadvokaten, jf. færdselslovens § 119,  

 stk. 3. Heraf følger, at reglerne i retsplejelovens kapitel 80 finder  

 anvendelse.
 Om forsvarerbeskikkelse i disse sager henvises til bemærkningerne til § 2,  

 nr. 2.
 Til nr. 11.
Den foreslåede ændring har til formål at gennemføre en forhøjelse af  

 grænsen for tiltaltes ankeadgang i de mindre politisager.
Der henvises til  

 lovforslagets almindelige bemærkninger pkt. 6.
Der foreslås i øvrigt ingen ændringer i de gældende ankeregler, således  

 som disse fortolkes i retspraksis.
Heraf følger bl.a., at anklagemyndigheden  

 efter stk. 2 kan anke en dom mod juridiske personer (selskaber m.v.), der  

 altid kun kan pålægges bødeansvar, såfremt de lovovertrædelser, der er rejst  

 tiltale for, efter loven kan medføre frihedsstraf for enkeltpersoner.
 Det følger endvidere heraf, at der kun består en fri ankeadgang for  

 tiltalte, såfremt enten den idømte bøde eller konfiskation overstiger  

 beløbsgrænserne i stk. 2. Der kræves således fortsat tilladelse til anke  

 efter stk. 3 i tilfælde, hvor bødebeløbet og konfiskationsbeløbet tilsammen  

 overstiger de i stk. 2 nævnte beløbsgrænser.
 Til nr. 12.
 Bestemmelsen i § 962, stk. 5, regulerer modpartens adgang til at anke som  

 følge af, at den anden part har anket.
Bestemmelsen blev ændret i 1984 i forbindelse med den ovenfor nævnte  

 forhøjelse af ankegrænsen til 10 dagbøder og en bøde på 1.000 kr. Ændringen  

 var alene en konsekvens af en ændret opbygning af § 962 (stk. 2 blev til stk.  

 2 og 3), og der var ikke tilsigtet nogen indskrænkning i den hidtil gældende  

 adgang til at anke for modparten.
Denne adgang bestod i, at når den ene part  

 - med eller uden tilladelse - havde anket, kunne modparten altid frit anke,  

 såkaldt kontraanke.
 Da bestemmelsen efter ændringen i 1984 efter sin ordlyd alene henviser til  

 de tilfælde, hvor der er meddelt anketilladelse (stk. 3), er der i praksis  

 opstået tvivl om, hvorvidt den hidtil frie adgang til kontraanke skulle være  

 blevet ophævet.
Det foreslås derfor at formulere bestemmelsen i overensstemmelse med det  

 tilsigtede anvendelsesområde.
Herefter kan modparten kontraanke, selv om der  

 ikke består en selvstændig adgang til anke efter stk. 2.
Til § 4 Forslaget indebærer, at der skabes udtrykkelig hjemmel i inddrivelsesloven  

 for på pantefogedens kontor at kunne foretage udlæg i en fast ejendom  

 for krav sikret ved lovbestemt pant i ejendommen - f.eks.  

 ejendomsskatterestancer - selv om skyldneren ikke har givet møde.
Bestemmelsen er udarbejdet på baggrund af et forslag fra en arbejdsgruppe  

 under Finansministeriet med repræsentanter fra bl.a.
Kommunernes  

 Landsforening og Foreningen af Danske Pantefogeder.
 Efter gældende ret kan udlæg i en fast ejendom for krav af ovennævnte art  

 kun foretages af pantefogeden på ejendommen, hvis skyldneren ikke har  

 givet møde på kontoret.
 Fogedretten har siden ændringen af retsplejeloven i 1976 kunnet foretage  

 udlæg i en fast ejendom for krav sikret ved pant i ejendommen på fogedrettens  

 kontor, uanset om skyldneren har givet møde, jf. retsplejelovens § 495, stk.  

 1, 2. pkt.
 Baggrunden for ændringen var ifølge forarbejderne bl.a., at det i disse  

 tilfælde i almindelighed ikke er nødvendigt, at skyldneren er til stede under  

 forretningen, og at denne i de fleste tilfælde lige så godt kan foretages på  

 kontoret, hvorved der spares omkostninger.
 Tilsvarende synspunkter gør sig gældende for så vidt angår udlæg i fast  

 ejendom foretaget af pantefogeden for krav sikret ved lovbestemt pant i  

 ejendommen, og forslaget er derfor udformet i overensstemmelse med  

 retsplejelovens regel.
 Det følger af de gældende regler, at pantefogeden efterfølgende skal gøre  

 skyldneren bekendt med udlæggets retsvirkning ved skriftlig meddelelse, hvis  

 skyldneren ikke har været til stede under udlægsforretningen, jf.  

 henvisningen i inddrivelseslovens § 5 til reglerne i retsplejelovens kapitel  

 45-47, herunder § 517, stk. 2.
Til § 5 Den foreslåede ændring indebærer, at den økonomiske grænse for den  

 efterlevende ægtefælles udtagelsesret forhøjes fra 50.000 kr. til 150.000 kr.
 Der henvises til de almindelige bemærkninger pkt. 10.
Til § 6 Der indføres ved forslaget mulighed for, at den, som moderen har opgivet  

 som fader, ved en skriftlig erklæring til statsamtet kan anerkende at være  

 fader til et barn født uden for ægteskab.
Erklæringen kræver  

 vitterlighedsattestation.
 Den pågældende skal forud for erklæringens udfærdigelse være gjort bekendt  

 med retsvirkningerne af at anerkende faderskabet, herunder at barnet vil være  

 arveberettiget, samt at vedkommende vil have en underholdspligt over for  

 barnet.
 Om baggrunden for forslaget henvises til lovforslagets almindelige  

 bemærkninger pkt. 11.
Til § 7 Til nr. 1 og nr. 2.
 Der er tale om redaktionelle ændringer.
 Til nr. 3.
Der er med den ændrede formulering af § 10 i ægteskabsloven ikke tale om  

 nogen realitetsændring af bestemmelsens indhold.
Under hensyn til den  

 foreslåede regel i retsvirkningslovens § 28, stk. 1, hvorefter der kan  

 træffes aftale om skilsmissesæreje (§ 28, stk. 1, nr. 1), eller fuldstændigt  

 særeje (§ 28, stk. 1, nr. 2), er det imidlertid fundet nødvendigt at foretage  

 en ændret sproglig præcisering af, hvad der i den nugældende bestemmelse i  

 ægteskabslovens § 10 forestås ved »fuldstændigt særeje«.
 Til nr. 4.
 Efter forslaget bemyndiges justitsministeren til at fastsætte gebyr for  

 vielser, hvor ingen af parterne har bopæl i Danmark.
 Der henvises til de almindelige bemærkninger pkt. 12.
Til § 8 Til nr. 1.
 Der er tale om en redaktionel ændring.
 Til nr. 2.
 Justitsministeren bemyndiges ved forslaget til at fastsætte gebyr for  

 indgivelse af ansøgning om navnebevis.
Til § 9 Til nr. 1.
 Der er tale om redaktionelle ændringer.
 Til nr. 2.
 Bestemmelsen i retsvirkningslovens § 8, stk. 2, herunder reglen om, at en  

 hustru ikke kan tvinges til at afsone pålagte underholdsbidrag, må antages at  

 være overflødig, idet der ved en senere lov om inddrivelse af  

 underholdsbidrag, jf. lovbekendtgørelse nr. 631 af 15. september 1986, er  

 fastsat nærmere regler for adgangen til og fremgangsmåden ved inddrivelse af  

 pålagte underholdsbidrag.
 På tilsvarende måde er reglen i stk. 4 blevet overflødig ved  

 bistandslovens gennemførelse i 1974.
 Det foreslås derfor, at disse bestemmelser ophæves.
 Til nr. 3-5.
 Der er tale om redaktionelle ændringer.
 Til nr. 6-10.
 Forslaget indebærer en ophævelse af godkendelseskravet ved ægtepagter og  

 en liberalisering af ægtefællers adgang til at træffe aftale om deres  

 formueforhold.
Den foreslåede ændring af retsvirkningslovens § 28 indebærer, at  

 ægtepagter om særeje ikke længere automatisk skal gælde både i tilfælde af  

 separation/skilsmisse og i tilfælde af dødsfald.
Der åbnes således mulighed  

 for, at ægtefæller kan fastsætte, at en bestemmelse om særeje kun skal gælde,  

 såfremt ægteskabet ophører ved separation/skilsmisse.
 Ægtepagter, der er oprettet inden lovens ikrafttræden, må efter  

 Justitsministeriets opfattelse anses som ægtepagter, der fastsætter  

 fuldstændigt særeje, jf. den foreslåede bestemmelse i § 28, stk. 1, nr. 2.  

 Ægtefæller vil imidlertid efter lovforslagets gennemførelse kunne ændre denne  

 bestemmelse til alene at angå skilsmissesæreje, ligesom der i samme omfang  

 som efter den gældende retstilstand vil være mulighed for at ophæve en  

 bestemmelse om særeje, således at der fremtidig er fælleseje, jf. den  

 foreslåede bestemmelse i § 28 b.
Med hensyn til ægtepagter, der først oprettes efter gennemførelsen af  

 lovændringen, kan man forestille sig, at der vil kunne opstå tvivl om  

 rækkevidden af en bestemmelse om »særeje«, såfremt der ikke er  

 taget udtrykkelig stilling hertil i ægtepagten.
Det forudsættes ved  

 lovforslaget, at udgangspunktet for fortolkningen i sådanne tilfælde vil  

 være, at der er aftalt skilsmissesæreje, medmindre det klart fremgår af  

 ægtepagtens ordlyd, at der skal være fuldstændigt særeje i den forstand,  

 hvori dette udtryk anvendes i den foreslåede § 28, stk. 1, nr. 2.
Af de foreslåede bestemmelser i § 28 a og § 28 b følger, at tredjemand som  

 hidtil kan bestemme, at arv eller gave fra den pågældende skal tilhøre  

 modtageren som særeje.
En sådan bestemmelse skal ligesom efter nugældende ret  

 respekteres af ægtefællerne, medmindre gavegiver eller arvelader har åbnet  

 mulighed for, at særejebestemmelsen kan ændres af ægtefællerne.
 Såfremt en tredjemand efter gennemførelsen af lovændringen måtte træffe  

 bestemmelse om, at gave eller arv skal tilhøre en ægtefælle som  

 »særeje« uden at præcisere, om der herved er tænkt på  

 skilsmissesæreje eller fuldstændigt særeje, forudsættes det ved lovforslaget,  

 at udgangspunktet for fortolkningen af denne bestemmelse er, at der alene  

 sigtes til skilsmissesæreje, jf. den foreslåede regel i § 28, stk. 1, nr. 1.  

 Udtrykket »fuldstændigt særeje« skal således være anvendt, for at  

 man kan antage, at bestemmelsen indebærer, at gaven eller arven skal være  

 fuldstændigt særeje i den forstand, hvori dette udtryk anvendes i den  

 foreslåede § 28, stk. 1, nr. 2.
Da tredjemands testamentariske bestemmelse om særeje i langt de fleste  

 tilfælde må antages at være truffet primært med henblik på en eventuel  

 separation/skilsmisse, må der efter Justitsministeriets opfattelse  

 tilsvarende som udgangspunkt være en formodning for, at en  

 testamentsbestemmelse om »særeje« truffet af tredjemand inden  

 lovændringens gennemførelse skal forstås som skilsmissesæreje.
Arv, der  

 falder efter en person, der er død inden ikrafttrædelsen af lovændringen, må  

 dog naturligvis behandles efter de hidtil gældende regler, der også må  

 regulere forståelsen af særejebestemmelser i uigenkaldelige testamenter  

 oprettet inden lovens ikrafttræden.
Er en gave overgivet inden lovens  

 ikrafttræden med klausul om, at gaven skal være særeje for modtageren, vil  

 det også være de hidtidige regler, der er afgørende.
 Der henvises i øvrigt til de almindelige bemærkninger pkt. 9.
 Til nr. 11.
Med den foreslåede ændring af retsvirkningslovens § 42 er der ikke  

 tilsigtet nogen realitetsændring af bestemmelsens indhold.
Under hensyn til  

 den foreslåede bestemmelse i retsvirkningslovens § 28, hvorefter der kan  

 træffes aftale om skilsmissesæreje eller fuldstændigt særeje, er det fundet  

 nødvendigt at præcisere, at hvad der efter en indgivelse af  

 bosondringsbegæring udlægges en ægtefælle på skifte eller tilfalder  

 vedkommende, bliver dennes fuldstændige særeje.
Der er ikke herved taget  

 stilling til retstilstanden mellem ægtefæller, hvor en bosondring er  

 gennemført på grund af samlivsophævelse, og hvor ægtefællerne genoptager  

 samlivet.
Til § 10 Til nr. 1.
Der er med den ændrede formulering af § 62, stk. 3, i arveloven ikke tale  

 om nogen realitetsændring af bestemmelsens indhold.
Under hensyn til den  

 foreslåede regel i ægteskabslovens § 28, stk. 1, hvorefter der kan træffes  

 aftale om skilsmissesæreje (§ 28, stk. 1, nr. 1), eller fuldstændigt særeje  

 (§ 28, stk. 1, nr. 2), er det imidlertid fundet nødvendigt at præcisere, at  

 båndlagt arv er fuldstændigt særeje, således som dette er defineret i den  

 foreslåede bestemmelse i retsvirkningslovens § 28, stk. 1, nr. 2.
Begrebet »særeje« optræder også andre steder i lovgivningen  

 inden for Justitsministeriets område.
Dette gælder både i arveloven og i  

 skifteloven, erstatsningsansvarsloven, retsvirkningsloven samt i  

 ægteskabsloven.
Det er imidlertid ikke fundet fornødent, men tværtimod  

 lovteknisk uhensigtsmæsigt, at foretage ændringer i bestemmelserne i disse  

 love, hvor ordet »særeje« optræder, idet indholdet af reglerne  

 efter Justitsministeriets opfattelse ikke giver anledning til  

 fortolkningstvivl om, hvorvidt begrebet »særeje« her dækker over  

 skilsmissesæreje eller fuldstændigt særeje.
 Til nr. 2.
 Der er alene tale om redaktionelle ændringer.
Til §§ 11-12 Ændringerne er af redaktionel karakter.
 Der henvises til de almindelige bemærkninger pkt. 13.
Til § 13 Til nr. 1-7.
Der foreslås nogle konsekvensrettelser i arveafgiftsloven, således at  

 denne lovs regler præciseres i forhold til de nye regler i retsvirkningsloven  

 om formuefællesskab, skilsmissesæreje og fuldstændigt særeje.
Da  

 skilsmissesærejet ved død behandles som fælleseje, er det fundet rimeligt i  

 henseende til arve- og gaveafgift at betragte det som fælleseje.
 Det skal særligt bemærkes, at udtrykket fællesbo og fællesbomidler i den  

 gældende § 7, stk. 3, forudsættes både af omfatte fællesbomidler, der stammer  

 fra fælleseje, og bomidler, der fremkommer ved ægtefælleskifte i anledning af  

 dødsfald, når ægtefællerne har haft skilsmissesæreje, og det er derfor ikke  

 fundet nødvendigt at ændre den eksisterende formulering af § 7, stk. 3.
 Endelig bemærkes, at ændringen under nr. 5 er en konsekvens af, at  

 arvelovens § 14, stk. 3, 2. pkt., om uskiftet bo blev ophævet ved lov nr. 228  

 af 23. maj 1984. Bestemmelsen fastslog, at erstatning, der tilfalder en  

 ægtefælle i anledning af førsteafdødes død, ikke indgår i det uskiftede bo,  

 hvis dette skiftes inden 3 måneder.
Til § 14 Bestemmelsen indeholder ikrafttrædelses- og overgangsregler.
 Det foreslås, at loven træder i kraft den 1. juli 1989.
 Ved en vedtagelse af den foreslåede ændring af færdselslovens § 117, stk.  

 5, vil Justitsministeriet gennemføre en særlig benådningsordning for så vidt  

 angår uafsonede straffe, der er blevet fastsat efter de hidtil gældende  

 takster.
 Samtidig foreslås, at de nye regler i retsplejeloven og færdselsloven om  

 appelbegrænsning i civile sager og mindre politisager, om nævningebehandling  

 i narkotikasager og om domsmænds medvirken og forsvarerbeskikkelse i  

 spiritus- og promillesager finder anvendelse for civile sager, der anlægges  

 efter lovens ikrafttræden, og for straffesager, hvor der rejses tiltale i 1.  

 instans efter dette tidspunkt.
Til § 15 Bestemmelsen angår lovens territoriale gyldighed.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget Ad § 1 (Straffeloven) § 55, stk. 2, affattes således:
 »Stk. 2. Bøde på 10.000 kr. eller derunder, som er vedtaget efter  

 tilkendegivelse fra politiet, jf. retsplejelovens § 931, afsones efter  

 følgende skala:
Bøden: Forvandlingsstraffen: 0- 499 kr. 2 dage 500- 999 kr. 4 dage 1.000- 3.999 kr. 6 dage 4.000- 5.999 kr. 8 dage 6.000-10.000 kr. 10 dage For andre bøder fastsættes forvandlingsstraffen af byretten i den  

 retskreds, hvor den pågældende bor eller opholder sig.« § 55. . . .
 Stk. 2. Bøde på 1.000 kr. eller derunder, som er vedtaget efter  

 tilkendegivelse fra politiet, jfr. retsplejelovens § 931, afsones efter  

 følgende skala:
Bøden: Forvandlingsstraffen: 0- 399 kr. 2 dage 400- 799 kr. 4 dage 800- 999 kr. 6 dage 1.000 kr. 8 dage For andre bøder fastsættes forvandlingsstraffen af byretten i den  

 retskreds, hvor den pågældende bor eller opholder sig.
Stk. 3. - - - Ad § 2 (Færdselsloven) 1. § 117, stk. 5, affattes således:
»Stk. 5. Den, som fører motordrevet køretøj, hvortil der kræves  

 kørekort, til trods for at retten til at være eller blive fører af sådant  

 køretøj er frakendt den pågældende ubetinget, straffes med bøde.
I  

 gentagelsestilfælde kan straffen stige til hæfte eller fængsel indtil 1  

 år.« § 117. - - - Stk. 2. - - - Stk. 3. - - - Stk. 4. - - - Stk. 5. Den, som fører motordrevet køretøj, hvortil der kræves kørekort,  

 til trods for at retten til at være eller blive fører af sådant køretøj er  

 frakendt ham ubetinget, straffes med hæfte eller fængsel indtil 1 år eller  

 under særlig formildende omstændigheder med bøde.
 2. I § 119, stk. 3, indsættes som 4. og 5. pkt.:
»Angår sagen overtrædelse af § 53, og medvirker der ved byrettens  

 behandling ikke domsmænd, beskikkes offentlig forsvarer, når den tiltalte  

 begærer det.
Tiltalte skal vejledes om adgangen til  

 forsvarerbeskikkelse.« § 119. - - - Stk. 2. - - - Stk. 3. Angår sagen et forhold, hvor der opstår spørgsmål om ubetinget  

 frakendelse af førerretten, behandles sagen, for så vidt den ikke kan afgøres  

 med vedtagelse efter § 119 a, efter samme regler som sager, der påtales af  

 statsadvokaten.
Tiltale for underretten rejses dog af politimesteren, der  

 tillige kan opgive eller frafalde tiltale.
Tiltalen rejses efter reglerne i  

 retsplejelovens kapitel 80.
Ad § 3 (Retsplejeloven) 1. § 368, stk. 1, ophæves, og i stedet indsættes:
 »Domme afsagt af en byret kan af parterne ankes til den landsret, i  

 hvis kreds byretten ligger, hvis sagen angår krav, der har en økonomisk værdi  

 af mere end 10.000 kr.
Stk. 2. Justitsministeren kan meddele tilladelse til anke af domme, der  

 efter stk. 1 ikke kan indbringes for landsretten.
Bestemmelserne i § 371 og §  

 372, stk. 2, finder tilsvarende anvendelse.
Fristen for indgivelse af  

 ansøgning er dog 4 uger.« Stk. 2-4 bliver herefter stk. 3-5.
 § 368. Domme, der er afsagt af en byret, kan af parterne ankes til den  

 landsret, i hvis kreds byretten ligger.
Stk. 2. - - - Stk. 3. - - - Stk. 4. - - - 2. § 391, stk. 1, ophæves, og i stedet indsættes:
 »Bestemmelser i domme afsagt af en byret om sagsomkostninger, der er  

 fastsat til mere end 10.000 kr., og om processuelle straffe kan indbringes  

 særskilt for landsret ved kære.
Stk. 2. Justitsministeren kan give tilladelse til kære af bestemmelser i  

 domme om sagsomkostninger, der efter stk. 1 ikke kan indbringes for  

 landsretten.
Bestemmelserne i § 392, stk. 2, og § 394, stk. 2, finder  

 tilsvarende anvendelse.« Stk. 2 bliver herefter stk. 3.
 § 391. Bestemmelser i domme, der er afsagt af en byret, om  

 sagsomkostninger og processuelle straffe kan særskilt indbringes for landsret  

 ved kære.
Stk. 2. - - - 3. I § 475 b, stk. 2, 1. pkt., ændres »overøvrigheden«  

 til: »statsamtet«.
 4. I § 475 b, stk. 2, 2. pkt., og § 475 c, stk. 1, 1. pkt., ændres  

 »Overøvrigheden« til: »Statsamtet«.
§ 475 b. - - - Stk. 2. Sagen skal indbringes for retten senest 3 uger efter, at  

 overøvrigheden har modtaget anmodning om beslutningens prøvelse af retten.  

 Overøvrigheden sender sagens akter til retten med oplysning om den  

 beslutning, der forlanges prøvet, samt en kort redegørelse for de  

 omstændigheder, der påberåbes, og for de beviser, der kan have betydning for  

 sagens afgørelse.
Stk. 3. - - - Stk. 4. - - - § 475 c.
Overøvrigheden og klageren betragtes som parter i sagen.
Klageren  

 optræder på egen hånd, selv om han er umyndig eller under lavværgemål.
Stk. 2. - - - Stk. 3. - - - 5. I § 488, stk. 2, 1. pkt., ændres »overøvrighedens«  

 til: »statsamtets«.
§ 488. - - - Stk. 2. Ved fremsættelse af anmodning i henhold til § 478, stk. 1, nr.  

 1-3, skal udskrift af afgørelsen, forliget, bevillingen, overøvrighedens  

 afgørelse eller den godkendte aftale indleveres til fogedretten.
Ved  

 fremsættelse af anmodning i henhold til et af de i § 478, stk. 1, nr. 4-7,  

 nævnte dokumenter skal det originale dokument indleveres, medmindre  

 fogedretten anser det for unødvendigt.
Stk. 3. - - - 6. § 503, stk. 2, ophæves, og i stedet indsættes:
 »Stk. 2. Fogedrettens afgørelser om omkostninger, der er fastsat til  

 mere end 10.000 kr., kan særskilt kæres.
Stk. 3. Justitsministeren kan meddele tilladelse til kære af fogedrettens  

 afgørelser om omkostninger, der efter stk. 2 ikke kan indbringes for  

 landsretten.
Bestemmelserne i § 585 og § 586, stk. 2 og 4, finder tilsvarende  

 anvendelse.
Fristen for indgivelse af ansøgning er dog 4 uger.« § 503. - - - Stk. 2. Fogedrettens afgørelser om omkostninger kan særskilt kæres.
 7. I § 584 indsættes efter stk. 1 som nyt stykke:
»Stk. 2. Afgørelser om udlæg for krav, der har en økonomisk værdi af  

 højst 10.000 kr., kan kun kæres med tilladelse fra justitsministeren.  

 Bestemmelserne i § 585 og § 586, stk. 2 og 4, finder tilsvarende anvendelse.  

 Fristen for indgivelse af ansøgning er dog 4 uger.« Stk. 2 bliver herefter stk. 3.
§ 584. - - - Stk. 2. - - - 8. § 687, stk. 3, nr. 1, affattes således:
»1) sager vedrørende overtrædelse af straffelovens §§ 172, 173, 191,  

 191 a, 286 eller 289 og« § 687. - - - Stk. 2. - - - Stk. 3. Nævninger medvirker ikke i:
1) sager vedrørende overtrædelse af straffelovens §§ 172, 173, 286 eller  

 289 og 2) de i stk. 2, nr. 1 og 2, nævnte sager, som fremmes efter § 925 eller §  

 925 a.
 9. § 688, stk. 3, nr. 2, affattes således:
»2) sager vedrørende overtrædelse af færdselslovens § 53, medmindre  

 der er spørgsmål både om højere straf end bøde og om anvendelse af  

 færdselslovens § 117, stk. 2, nr. 3,» § 688. - - - Stk. 2. - - - Stk. 3. Domsmænd medvirker ikke i:
1) sager, som fremmes efter § 925, § 934, § 935, stk. 1, § 936 eller §  

 937, 2) sager vedrørende overtrædelse af færdselslovens § 53, hvori der alene  

 er spørgsmål om bødestraf, 3) sager vedrørende overtrædelse af færdselslovens § 117, stk. 5, og  

 udlændingelovens § 59, stk. 1, nr. 2, 4) sager, som behandles ved sø- og handelsretten i København eller ved  

 søret, og 5) de i straffelovens § 60, stk. 1, nr. 3, omhandlede sager vedrørende  

 betinget dømte.
 10. § 692, stk. 4, nr. 2, affattes således:
»2) sager vedrørende overtrædelse af færdselslovens § 53, medmindre  

 der er spørgsmål både om højere straf end bøde og om anvendelse af  

 færdselslovens § 117, stk. 2, nr. 3, og anken omfatter bedømmelsen af  

 beviserne for tiltaltes skyld,» § 692. - - - Stk. 2. - - - Stk. 3. - - - Stk. 4. Domsmænd medvirker ikke i:
1) sager vedrørende overtrædelse af færdselslovens § 117, stk. 5, og  

 udlændingelovens § 59, stk. 1, nr. 2, 2) sager vedrørende overtrædelse af færdselslovens § 53, hvori der alene  

 er spørgsmål om bødestraf, eller som ikke omfatter bedømmelsen af beviserne  

 for tiltaltes skyld, 3) sager, der i 1. instans er behandlet ved søret, og 4) de i straffelovens § 60, stk. 1, nr. 3, omhandlede sager vedrørende  

 betinget dømte.
 11. § 962, stk. 2, 2. pkt., affattes således:
»Tiltalte kan kun anke, såfremt tiltalte har givet møde i sagen, og  

 mere end 20 dagbøder eller en bøde på over 3.000 kr. eller konfiskation af  

 genstande af tilsvarende værdi eller andre offentligretlige følger er  

 idømt.« 12. § 962, stk. 5, affattes således:
»Stk. 5. Er anke rejst i medfør af stk. 2 eller stk. 3, kan også  

 modparten anke under iagttagelse af den frist, der er nævnt i § 949, stk.  

 1.« § 962. - - - Stk. 2. I politisager kan domme kun ankes af det offentlige, når andre  

 offentligretlige følger (jfr. § 684) end bøde eller konfiskation kan idømmes  

 efter de lovbestemmelser, tiltalen lyder på.
Tiltalte kan kun anke, såfremt  

 den pågældende har givet møde i sagen og højere straf end 10 dagbøder eller  

 bøde på 1.000 kr. eller konfiskation af genstande af tilsvarende værdi eller  

 andre offentligretlige følger er idømt.
Afgørelser i henhold til §§ 936 og  

 937 kan ikke indbringes for højere ret.
Stk. 3. - - - Stk. 4. - - - Stk. 5. Er anke i henhold til bestemmelserne i stk. 3 rejst, kan også  

 modparten under iagttagelse af den i § 949, stk. 1, nævnte frist påanke  

 sagen.
Ad § 4 (Lov om fremgangsmåden ved inddrivelse af skatter og afgifter m.v.) I § 7 indsættes som stk. 4:
»Stk. 4. På pantefogedens kontor kan der, hvis skyldneren ikke er  

 mødt, ikke foretages udlæg i andet end fast ejendom for krav, der er sikret  

 ved lovbestemt pant i ejendommen.« § 7. - - - Stk. 2. - - - Stk. 3. - - - Ad § 5 (Skifteloven) I § 62 b, stk. 2, ændres »50.000 kr.« til: »150.000  

 kr.«.
§ 62 b. - - - Stk. 2. Den efterlevende ægtefælle har altid ret til af boet at udtage så  

 meget, at værdien heraf sammenlagt med hans boslod og arvelod og hans særeje  

 udgør indtil 50.000 kr.
Ad § 6 (Lov om børns retsstilling) 1. § 11, stk. 1, ophæves, og i stedet indsættes:
»Faderskabet anses for fastslået, såfremt den opgivne fader i en  

 skriftlig erklæring til statsamtet anerkender, at han er fader til barnet, og  

 erklærer, at han inden anerkendelsen har modtaget skriftlig vejledning om  

 retsvirkningerne af anerkendelsen og om, at han kan kræve sagen afgjort ved  

 domstolene.
Underskriften skal være bekræftet af en advokat eller af to  

 vitterlighedsvidner, der udtrykkeligt skal bevidne underskriftens ægthed,  

 dateringens rigtighed og underskriverens myndighed.
Stk. 2. Faderskabet anses endvidere for fastslået, såfremt den opgivne  

 fader under personligt møde for et statsamt anerkender at være fader til  

 barnet.
Inden anerkendelsen skal han gøres bekendt med retsvirkningerne af  

 denne samt med, at han kan kræve sagen afgjort ved domstolene.
Stk. 3. Er den opgivne fader under 18 år, kræves værgens samtykke til  

 anerkendelsen.
Retsplejelovens § 257, stk. 1, 2. pkt., finder tilsvarende  

 anvendelse.« Stk. 2-3 bliver herefter stk. 4-5.
§ 11. Faderskabet anses for fastslået, såfremt den opgivne fader under  

 personligt møde for et statsamt anerkender at være fader til barnet.
Forinden  

 anerkendelsen gøres han bekendt med retsvirkningerne af denne samt med, at  

 han kan kræve sagen afgjort ved domstolene.
Er den opgivne fader under 18 år,  

 kræves værgens samtykke til anerkendelsen.
Bestemmelsen i retsplejelovens §  

 257, stk. 1, 2. punktum, finder herved tilsvarende anvendelse.
Stk. 2. - - - Stk. 3. - - - 2. I § 21, stk. 1, indsættes som 2. pkt.:
»Justitsministeren fastsætter endvidere nærmere regler om  

 fremgangsmåden ved skriftlig anerkendelse af faderskab.« § 21. Justitsministeren fastsætter de til lovens gennemførelse nødvendige  

 forskrifter.
Stk. 2. - - - Ad § 7 (Ægteskabsloven) 1. I § 1 og i § 42, stk. 2, 2. pkt., ændres  

 »overøvrighedens« til: »statsamtets«.
 2. I § 4, § 42, stk. 2, 3. pkt., § 50, stk. 1, 1. pkt., og 2  

 steder i § 53, stk. 2, ændres »overøvrigheden« til:  

 »statsamtet«.
 § 1. Den, som er under 18 år, må ikke indgå ægteskab uden overøvrighedens  

 tilladelse.
 § 4. Nægtes samtykke efter §§ 2-3, kan overøvrigheden give tilladelse til  

 ægteskabet, hvis der ikke er rimelig grund til nægtelsen.
§ 42. - - - Stk. 2. Bevilling kan kun meddeles, såfremt ægtefællerne er enige om at  

 ønske separation eller skilsmisse ved bevilling og enige om de i §§ 46, 49 og  

 54-56 nævnte vilkår, jfr. dog § 45. Spørgsmål om størrelsen af  

 underholdsbidrag kan ægtefællerne henskyde til overøvrighedens afgørelse.  

 Bevilling udfærdiges af justitsministeren eller af overøvrigheden efter  

 justitsministerens bemyndigelse.
Stk. 3. - - - § 50. Indgår ægtefællerne ikke selv aftale herom, afgør retten spørgsmålet  

 om bidragspligt, herunder spørgsmålet om pligtens varighed, medens  

 overøvrigheden fastsætter bidragets størrelse.
Medmindre der foreligger  

 særlige omstændigheder, kan retten kun pålægge en ægtefælle bidragspligt for  

 et bestemt tidsrum, der ikke kan overstige 10 år.
Stk. 2. - - - § 53. - - - Stk. 2. En af overøvrigheden truffet afgørelse om bidragets størrelse kan  

 ændres af overøvrigheden, såfremt omstændighederne taler derfor.
 3. § 10, 2. pkt., affattes således:
»Dette gælder dog ikke, hvis der ikke var noget formuefællesskab  

 mellem ægtefællerne, eller fritagelse for skifte særligt er hjemlet.« § 10. Den, som har været gift, må ikke indgå nyt ægteskab, før offentligt  

 skifte er påbegyndt, eller privat skrifte er afsluttet.
Dette gælder dog  

 ikke, hvis der bestod fuldstændigt særeje mellem ægtefællerne, eller  

 fritagelse for skifte særligt er hjemlet.
Endvidere kan justitsministeren  

 tillade, at bestemmelsen i 1. pkt. fraviges, såfremt særlige grunde taler  

 derfor.
 4. I § 20 indsættes som stk. 4:
»Stk. 4. Justitsministeren fastsætter regler om gebyr for vielse i  

 tilfælde, hvor ingen af parterne har bopæl her i landet.« § 20. - - - Stk. 2. - - - Stk. 3. - - - Ad § 8 (Lov om personnavne) 1. I § 5, § 11, stk. 2, og § 14, stk. 2, ændres  

 »overøvrigheden« til: »statsamtet«.
 § 5. I øvrigt kan forandring af efternavn ske ved navnebevis, der  

 udfærdiges af overøvrigheden.
§ 11. - - - Stk. 2. I øvrigt kan overøvrigheden ved navnebevis tillade et mellemnavn,  

 som barnet kan erhverve som efternavn eller har en særlig tilknytning til.
Stk. 3. - - - Stk. 4. - - - § 14. - - - Stk. 2. Overøvrigheden kan ved navnebevis tillade navneforandring, selv om  

 samtykke efter stk. 1 ikke foreligger, hvis særlige grunde taler for det.
 2. I § 17 indsættes som stk. 2:
»Stk. 2. Justitsministeren fastsætter regler om gebyr for indgivelse  

 af ansøgning om navnebevis.« § 17. - - - Ad § 9 (Retsvirkningsloven) 1. I § 7, stk. 1, § 8, stk. 1, 1. pkt., § 12, stk. 1, 1. pkt., og  

§ 20, ændres »overøvrigheden« til: »statsamtet«.
 § 7. I de i § 6 omhandlede tilfælde kan overøvrigheden i det omfang, hvori  

 det efter ægtefællernes livsvilkår og de øvrige omstændigheder må anses for  

 passende, på begæring pålægge den ene ægtefælle at overlade den anden  

 ægtefælle brugen af løsøre, som ved samlivets ophør hørte til det fælles  

 bohave eller til den anden ægtefælles arbejdsredskaber.
Stk. 2. - - - Stk. 3. - - - § 8. Spørgsmål om underholdsbidrag efter §§ 5 og 6 afgøres af  

 overøvrigheden.
Denne kan til enhver tid på begæring af en af ægtefællerne  

 ændre sin bestemmelse, når forholdene væsentlig har forandret sig.
Stk. 2. - - - Stk. 3. - - - Stk. 4. - - - § 12. Misbruger en ægtefælle den ret, som tilkommer ham efter § 11, kan  

 overøvrigheden på den anden ægtefælles begæring fratage ham retten.
Er det en  

 mindreårig ægtefælle, der gør sig skyldig i sådant misbrug, kan retten  

 fratages ham også på begæring af værgen.
Stk. 2. - - - Stk. 3. - - - § 20. Nægter den anden ægtefælle eller værgen at give samtykke i de  

 tilfælde, som nævnes i §§ 18 og 19, kan overøvrigheden på begæring tillade  

 retshandelen, hvis der ikke findes at være skellig grund til nægtelsen.
 2. § 8, stk. 2 og stk. 4, ophæves.
 Stk. 3 bliver herefter stk. 2.
§ 8. - - - Stk. 2. Til inddrivelse af de omhandlede underholdsbidrag kan de  

 retsmidler anvendes, som er hjemlet med hensyn til forladte hustruer, og de  

 hos disse værende børn, dog at afsoning ikke kan anvendes for de hustruen  

 pålagte bidrag til mandens underhold.
Bidragene udredes forud for vedkommende  

 bidragsperiode.
Stk. 3. - - - Stk. 4. De i nærværende lov indeholdte regler om underholdsbidrag gør  

 ingen forandring i de efter fattiglovgivningen gældende regler om en persons  

 pligt overfor det offentlige til at forsørge sin ægtefælle eller sine børn.
 3. I § 12, stk. 3, ændres »Overøvrighedens« til:  

 »Statsamtets«.
§ 12. - - - Stk. 2. - - - Stk. 3. Overøvrighedens afgørelse kan ikke gøres gældende mod godtroende  

 tredjemand, medmindre den indtegnes i ægtepagtsbogen i overensstemmelse med  

 reglerne i kap. 6.
 4. I § 13, 2. pkt., ændres »overøvrighedens« til:  

 »statsamtets«.
§ 13. Er en ægtefælle, medens samlivet består, ved fraværelse eller sygdom  

 forhindret i at varetage sine anliggender, kan den anden ægtefælle, for så  

 vidt ingen anden har bemyndigelse hertil, foretage, hvad der ikke uden ulempe  

 kan opsættes, derunder oppebære indtægter og, hvor det for familiens  

 underhold er uomgængeligt nødvendigt, foretage afhændelser eller  

 pantsættelser.
Fast ejendom kan dog i intet tilfælde afhændes eller  

 pantsættes uden overøvrighedens samtykke.
 5. I § 15, stk. 1, ændres »§ 21« til: »§ 28«.
 § 15. Alt, hvad ægtefællerne ejer ved ægteskabets indgåelse eller senere  

 erhverver, indgår i almindeligt formuefællesskab mellem dem, for så vidt det  

 ikke er gjort til særeje, jf. § 21.
Stk. 2. - - - 6. § 21 ophæves.
 § 21. Særeje er:
1) hvad der ved ægtepagt er gjort til særeje, 2) gave, som er givet en ægtefælle af tredjemand med det vilkår, at den  

 skal være særeje, eller arv, selv om den er arvingens tvangslod, for så vidt  

 arveladeren ved testamente har truffet sådan bestemmelse, 3) hvad der træder i stedet for de under 1 og 2 nævnte genstande,  

 medmindre andet gyldigt er bestemt.
 Stk. 2. Indtægt af særeje er fælleseje, medmindre andet gyldigt er  

 bestemt.
 7. § 28 affattes således:
 » § 28. Ved ægtepagt kan ægtefæller aftale:
1) at hver ægtefælle ved bodeling efter separation eller skilsmisse  

 beholder, hvad denne ejer, men at der er formuefællesskab ved dødsboskifte  

 (skilsmissesæreje), og 2) i forbindelse med en aftale om skilsmissesæreje, at ejendelene ved  

 dødsboskifte skal forbeholdes en ægtefælle eller dennes arvinger  

 (fuldstændigt særeje).
 Stk. 2. En aftale efter stk. 1 kan angå en del af ægtefællernes ejendele,  

 kan tidsbegrænses og kan træffes alene med henblik på en af ægtefællernes  

 død.
Stk. 3. En aftale efter stk. 1 omfatter, hvad der træder i stedet for de  

 ejendele, aftalen vedrører, og indtægter af disse ejendele, medmindre andet  

 er bestemt i aftalen.« § 28. Ved ægtepagt, oprettet før eller under ægteskabet, kan parterne  

 aftale, at ejendele, som tilhører eller tilfalder en af dem og ellers ville  

 være fælleseje, skal tilhøre ham som særeje.
På samme måde kan ægtefæller,  

 for så vidt det ikke strider mod arveladers eller givers bestemmelse, aftale,  

 at særeje skal være fælleseje.
 8. Efter § 28 indsættes:
» § 28 a.
En gavegiver eller arvelader kan vedrørende gave  

 eller arv, herunder tvangsarv, træffe tilsvarende bestemmelse som efter § 28.  

 Bestemmelsen vedrørende arv skal træffes i et testamente.« § 28 b.
En ægtepagt kan ændres ved en senere ægtepagt.
Stk. 2. Der kan ikke ved ægtepagt træffes nogen bestemmelse, der strider  

 mod gavegivers eller arveladers bestemmelse om særeje.' 9. § 34 ophæves.
§ 34. Har den ene ægtefælle overdraget bestyrelsen af, hvad han råder  

 over, eller nogen del deraf til den anden ægtefælle, er denne - medmindre  

 andet er aftalt eller må anses forudsat - berettiget til i passende omfang at  

 anvende indtægterne til familiens underhold uden at skylde særligt regnskab  

 herfor.
En sådan bemyndigelse kan til enhver tid tilbagekaldes af vedkommende  

 ægtefælle.
 10. § 36 ophæves.
 § 36. Ægtepagt, som oprettes under ægteskabet, og hvorved ejendele  

 vederlagsfrit overdrages fra den ene ægtefælle til den anden, bliver kun  

 gyldig, når den godkendes af justitsministeriet eller af overøvrigheden  

 ifølge justitsministerens bemyndigelse.
 11. I § 42 ændres »særeje« til: »fuldstændige  

 særeje«.
 § 42. Hvad der udlægges en ægtefælle på skiftet eller tilfalder ham efter  

 indgivelsen af bosondringsbegæringen, bliver hans særeje.
Ad § 10 (Arveloven) 1. I § 62, stk. 3, 1. pkt., ændres »særeje« til:  

 »fuldstændigt særeje«.
§ 62. - - - Stk. 2. - - - Stk. 3. Båndlagt arv er særeje, medmindre andet er bestemt ved testamente.  

 Dette gælder, selv om bestemmelsen om båndlæggelse tilsidesættes i medfør af  

 § 59.
Stk. 4. - - - 2. I § 67, stk. 2, 2. pkt., ændres »overøvrighedens« til:  

 »statsamtets«.
§ 67. - - - Stk. 2. Erklæringen skal afgives under iagttagelse af reglerne i kapitel 8  

 om oprettelse af testamente.
Er arveladeren umyndig, kræves værgens og  

 overøvrighedens samtykke.
Ad § 11 (Lov om inddrivelse af underholds- bidrag) 1. I § 4, stk. 2, 1. pkt., og § 20 ændres  

 »overøvrighedens« til: »statsamtets«.
§ 4. - - - Stk. 2. Når skyldneren forgæves er eftersøgt eller har forladt landet for  

 længere eller ubestemt tid uden at have iagttaget reglerne i § 19, kan der  

 efter overøvrighedens nærmere bestemmelse uden forudgående forkyndelse af  

 kendelse herom foretages udpantning for det samlede bidrag i skyldnerens her  

 i landet værende formue.
Med det således inddrevne beløb forholdes der i  

 overensstemmelse med § 21.
 § 20. Efter overøvrighedens bestemmelse kan reglerne i § 19 bringes til  

 anvendelse over for en mand, der er part i en påbegyndt faderskabssag.
 2. § 21, stk. 1, affattes således:
»Ved inddrivelse af bidrag i medfør af § 19, stk. 2, indsættes det  

 indkomne beløb i en forvaltningsafdeling, jf. § 3 i lov om anbringelse og  

 bestyrelse af umyndiges midler m.v., medmindre der med statsamtets tilladelse  

 træffes anden bestemmelse.« § 21. Ved inddrivelse af bidrag i medfør af § 19, stk. 2, indbetales det  

 indkomne beløb til overformynderiet, medmindre der med overøvrighedens  

 tilladelse træffes anden bestemmelse.
Stk. 2. - - - Ad § 12 (Husdyrvoldgiftsloven) 1. I § 7, stk. 1, 2. pkt., § 8, stk. 1, 3. pkt., og § 8, stk.  

 2, ændres »overøvrigheden« til: »statsamtet«.
 2. I § 7, stk. 1, 2. pkt., ændres »hver  

 overøvrighedskreds« til: »hvert statsamt«.
 3. I § 8, stk. 1, 1. pkt., § 8, stk. 4, 3. pkt., og § 9,  

 ændres »overøvrighed« til: »statsamt«.
§ 7. De i medfør af denne lov afsagte kendelser kan som regel ikke  

 påankes.
Under særlige omstændigheder kan dog overøvrigheden efter samråd med  

 en af amtsrådet - i København og på Frederiksberg kommunalbestyrelsen -  

 dertil udpeget mand, der har praktisk kendskab til handel med husdyr,  

 tillade, at en tvistighed indbringes til fornyet foretagelse for en  

 overvoldgiftsret, der i dette øjemed oprettes i hver overøvrighedskreds.  

 Sådan tilladelse skal gives, såfremt det skønnes, at der i handler om det  

 samme husdyr er afsagt modstridende kendelser, eller såfremt sagen har  

 omfattet flere parter.
Stk. 2. - - - § 8. Andragende om en kendelses prøvelse ved den i forrige paragraf  

 omhandlede overvoldgiftsret indgives skriftlig til vedkommende overøvrighed i  

 løbet af 14 dage fra kendelsens afsigelse og må være ledsaget af en udskrift  

 af den afsagte kendelse samt sagens dokumenter, der i dette øjemed skal  

 udlånes parten.
Såfremt det skønnes, at der i handler om det samme husdyr er  

 afsagt modstridende kendelser, kan det dog tillades, at disse indbringes til  

 fornyet foretagelse efter den nævnte frist, når andragende derom indgives  

 snarest muligt efter vedkommende kendelses afsigelse.
Iøvrigt kan  

 overøvrigheden indtil 6 måneder efter kendelsens afsigelse undtagelsesvis  

 tillade fornyet foretagelse af sagen for overvoldgiftsretten, når ganske  

 særegne omstændigheder retfærdiggør, at parten ikke i rette tid har indgivet  

 andragende.
 Stk. 2. Såfremt påanke finder sted, tilstiller overøvrigheden formanden  

 for overvoldgiftsretten andragendet og de øvrige foreliggende oplysninger  

 samt meddeler ham, hvilke to af de sagkyndige medlemmer den har udmeldt til  

 at medvirke ved sagens påkendelse.
Stk. 3. - - - Stk. 4. Fornyet prøvelse af kendelser om samme husdyr, der undtagelsesvis  

 måtte være afsagt i andre voldgiftskredse, skal ligeledes så vidt muligt ske  

 ved samme overvoldgiftsret.
Den, der andrager om en kendelses prøvelse, skal  

 derfor i andragendet oplyse, hvorvidt andre kendelser om samme husdyr ham  

 bekendt allerede er tilladt indanket for en anden overvoldgiftsret.
Såfremt  

 det oplyses, efter at en sag er indbragt for en overvoldgiftsret, at sagen  

 allerede er indbragt for en anden overvoldgiftsret skal førstnævnte  

 overvoldgiftsret straks slutte sagen og henvise vedkommende til at indgive  

 andragende om fornyet prøvelse til den overøvrighed, der allerde har tilladt  

 prøvelse af den tidligere kendelse.
Når sagen på denne måde sluttes af  

 overvoldgiftsretten, kan denne ved kendelse pålægge den, der har andraget om  

 fornyet prøvelse, at betale de påløbne omkostninger.
 § 9. De i medfør af denne lov indgåede forlig og afsagte kendelser kan  

 tvangsfuldbyrdes efter lovgivningens almindelige regler om fuldbyrdelse af  

 forlig og domme, for de af overvoldgiftsretten afsagte kendelsers vedkommende  

 dog først, efter at de er forkyndt efter reglerne for dommes forkyndelse, og  

 5 dage fra forkyndelsen er forløbet, og for andre kendelsers vedkommende  

 først, når 3 uger fra sådan forkyndelse er forløbet, og rekvisitus ikke kan  

 forevise attest fra vedkommende overøvrighed for, at et andragende om fornyet  

 foretagelse for overvoldgiftsretten er indgivet og ikke afslået.
Ad § 13 (Arveafgiftsloven) 1. § 7, stk. 1, affattes således:
»Af arv, der tilfalder ægtefæller, som ikke har fuldstændigt særeje  

 med hensyn til alle deres ejendele, beregnes afgiften, når arven ikke bliver  

 fuldstændigt særeje, eller erhvervelsen består i en indtægts- eller  

 rentenydelse, der er tillagt begge ægtefæller i forening, efter den  

 ægtefælles slægtskabsforhold til arveladeren, som er nærmest i slægt med  

 denne.
På tilsvarende måde beregnes afgiften af arv, der tilfalder nogen  

 efter to ægtefæller, som ikke har fuldstændigt særeje med hensyn til alle  

 deres ejendele og udredes af fællesboet, efter vedkommende arvings  

 slægtskabsforhold til den ægtefælle, med hvem han er nærmest beslægtet.« 2. I § 7, stk. 2, ændres »i formuefællesskab levende  

 ægtefæller« til: »ægtefæller, som ikke har fuldstændigt særeje med  

 hensyn til alle deres ejendele«.
§ 7. Af arv, der tilfalder ægtefæller, som lever i sædvanligt  

 formuefællesskab, beregnes afgiften, når arven inddrages under  

 formuefællesskabet, eller erhvervelsen består i en indtægts- eller  

 rentenydelse, der er tillagt begge ægtefæller i forening, efter den  

 ægtefælles slægtskabsforhold til arveladeren, som er nærmest i slægt med  

 denne.
På tilsvarende måde beregnes afgiften af arv, der tilfalder nogen  

 efter to i formuefællesskab levende ægtefæller og udredes af fællesboet,  

 efter vedkommende arvings slægtskabsforhold til den ægtefælle, med hvem han  

 er nærmest beslægtet.
Stk. 2. Har to i formuefællesskab levende ægtefæller i et gensidigt  

 testamente bestemt, hvem den fælles formue ved den længstlevendes død skal  

 tilfalde, beregnes afgiften af den formue, som ved den længstlevendes død  

 falder i arv i henhold til denne bestemmelse, ligeledes efter vedkommende  

 arvingers slægtskabsforhold til den ægtefælle, med hvem de er nærmest  

 beslægtet.
Er der ved det gensidige testamente forbeholdt den længstlevende  

 testationsret over formuen, og denne testationsret benyttes, bliver dog  

 afgiften af alt, hvad der tilfalder de af den længstlevende indsatte  

 arvinger, at beregne efter disses slægtskabsforhold til denne, selv om de  

 måtte være nærmere beslægtet med den førstafdøde.
Stk. 3. - - - Stk. 4. - - - 3. I § 14 A, stk. 1, 1. pkt., ændres »,hvis der har været  

 formuefællesskab i ægteskabet« til: »i det omfang, der ikke har  

 været fuldstændigt særeje«.
§ 14 A.
Når en gift person afgår ved døden uden at efterlade sig  

 livsarvinger, kan den efterlevende ægtefælle, hvis der har været  

 formuefællesskab i ægteskabet, begære afgiftspligtens indtræden udsat såvel  

 for sin arv af fællesboets midler som for andre arveafgiftspligtige  

 erhvervelser, der, hvis den efterlevende ægtefælle havde kunnet hensidde i  

 uskiftet bo, ville være indgået i dette.
Er afgiftspligten udsat, indtræder  

 den, når den længstlevende fremsætter anmodning derom eller indgår nyt  

 ægteskab.
Er afgiftspligten herefter ikke indtrådt ved længstlevendes død,  

 bortfalder den.
Stk. 2. - - - Stk. 3. - - - 4. I § 14 B, stk. 1, 2. pkt., ændres »særeje« til:  

 »fuldstændige særeje«.
 5. § 14 B, stk. 2, affattes således:
»Stk. 2. Arv eller gave, der tilfalder den efterlevende ægtefælle,  

 indgår ikke i den formue, hvoraf der skal svares arveafgift, såfremt den  

 efterlevende ægtefælle fremsætter anmodning om afgiftspligtens indtræden  

 inden 3 måneder efter modtagelsen af arven eller gaven.« § 14 B.
Indtræder afgiftspligten efter § 14 A, stk. 1, i den efterlevende  

 ægtefælles levende live, svares der arveafgift af så stor en del af  

 ægtefællens nuværende formue, som hans arvelod udgjorde af hans sammenlagte  

 bos- og arvelod.
Der bortses fra den del af formuen, der var eller ville være  

 blevet den efterlevende ægtefælles særeje, samt fra den efterlevende  

 ægtefælles rettigheder af den i arvelovens § 14, stk. 2, nævnte art.
 Stk. 2. Arv eller gave, der tilfalder den efterlevende ægtefælle, eller  

 erstatning, der tilfalder denne i anledning af førstafdødes død, indgår ikke  

 i den formue, hvoraf der skal svares arveafgift, såfremt den efterlevende  

 ægtefælle fremsætter anmodning om afgiftspligtens indtræden inden 3 måneder  

 efter modtagelsen af arven, gaven eller efter, at erstatningskravet og dets  

 størrelse er anerkendt eller fastslået ved dom.
 6. § 21, stk. 4, 3. pkt., affattes således:
»Ægtefæller, der ikke har fuldstændigt særeje med hensyn til alle  

 deres ejendele, betragtes i denne forbindelse som samme arvelader, når de  

 afgiftspligtige beløb er udredet af fællesboet eller skal udredes af dette,  

 ligesom også arv til ægtefæller, der ikke bliver fuldstændigt særeje,  

 betragtes som en samlet arv.« § 21. - - - Stk. 2. - - - Stk. 3. - - - Stk. 4. Ved opgørelsen af de enkelte arvelodders størrelse bliver alt,  

 hvad samme person erhverver efter samme arvelader, at betragte som en samlet  

 arvelod.
Har en arving eller legatar tidligere modtaget arv, legat eller  

 afgiftspligtige forskud eller forstrækninger fra samme arvelader, må som  

 følge heraf de således modtagne beløb medregnes ved opgørelsen af den  

 afgiftspligtige lod, men i den afgift, som derved fremkommer, fradrages den  

 arveafgift, som tidligere måtte være erlagt af de pågældende erhvervelser.
I  

 formuefællesskab levende ægtefæller betragtes i denne forbindelse som samme  

 arvelader, når de afgiftspligtige beløb er udredet af fællesboet eller skal  

 udredes af dette, ligesom også arv, der tilfalder i formuefælleskab levende  

 ægtefæller, betragtes som en samlet arv, medmindre arveladeren måtte have  

 bestemt, at arven skal unddrages formuefællesskabet.
Stk. 5. - - - Stk. 6. - - - 7. I § 44, stk. 1, 1. pkt., ændres »særeje« til:  

 »fuldstændigt særeje«.
§ 44. Samme afgift som af arv svares af gaver, der ydes til den med  

 giveren samlevende ægtefælle, for så vidt gaven bliver særeje, til hans  

 afkom, stedbørn og disses afkom, afdødt barns eller stedbarns ægtefælle (ikke  

 den fraseparerede eller fraskilte) samt til hans forældre, stedforældre og  

 bedsteforældre, hvad enten gaven gives som arveforskud eller ej.
Uanset  

 bestemmelsen i § 2 A, 1. pkt., litra g, svares gaveafgift af gaver til  

 giverens forældre dog altid efter § 2 B.
Ved afgiftsberegningen sidestilles  

 adoptivforhold med ægte slægtskabsforhold.
Afgift erlægges også for gaver,  

 der fremkommer ved køb eller anden retshandel, hvor modtageren ikke har ydet  

 fuldt vederlag.
