Kommanditselskab ikke anset for at være  

 kommanditaktieselskab K har på vegne K Invest K/S ved skrivelse af 15. maj  

 1997 klaget over, at Erhvervs- og Selskabsstyrelsen i skrivelser af 3. januar  

 og 17. april 1997 (j.nr. 95-136.431) afviste af registrere selskabet som  

 kommanditselskab.
 Sagens omstændigheder:
 K K/S blev stiftet den 12. december 1977. Selskabets  

 vedtægter er senest ændret den 19. april 1993.
 Selskabets vedtægter har følgende ordlyd:
"§ 1 Kommanditselskabets navn er K Invest K/S.
Selskabets  

 hjemsted er Københavns Kommune.
§ 2 Kommanditselskabets formål er at erhverve ejendomme,  

 som udlejes til   K.
§ 3 Den ansvarlige deltager i kommanditselskabet er A ApS,  

 medens de øvrige deltagere er kommanditister.
 Komplementaren hæfter for alle forpligtelser med  

 hele sin formue.
 En kommanditist hæfter kun med sin  

 indskudskapital.
§ 4 Selskabets indskudskapital udgør DKK 210.000, der  

 er fordelt således på selskabets kommanditister:
 Kommanditisterne er:
...	2.040 2.040 I alt	210.000 § 5 Nye partnere i   K indtræder som kommanditister i  

 kommanditselskabet.
Enhver af kommanditisterne er forpligtet til at  

 afstå en del af deres anpart til nye kommanditister, således at  

 den samlede indskudskapital, DKK 210.000, stedse er ligeligt fordelt blandt  

 kommanditisterne.
Ved udtræden som partnere i   K har den  

 udtrædende pligt til at tilbyde sin andel til øvrige  

 kommanditister, som på deres side har pligt til at købe i  

 ligeligt indbyrdes forhold på nedenstående betingelser.
Prisen  

 for en anpart udgør en forholdsmæssig andel af  

 kommanditselskabets regnskabsmæssige egenkapital på  

 handelstidspunktet.
 Ingen kommanditist kan afhænde sin andel på  

 andet tidspunkt end ved udtræden af revisionsfirmaet betragtet som  

 koncern.
§ 6 Der udstedes ikke indskudsbeviser, men administrationen  

 hos   K fører en fortegnelse over kommanditisterne.
§ 7 Kommanditisterne ejer selskabet i forhold til deres andele  

 af indskudskapitalen.
Nettoresultatet deles i forhold til den enkelte  

 deltagers andel af indskudskapitalen.
§ 8 Bestyrelsen har ansvaret for selskabets ledelse.  

 Kommanditselskabet tegnes af den samlede bestyrelse.
 På selskabets ordinære generalforsamling  

 vælges af kommanditisternes kreds 3 kommanditister, der udgør  

 kommanditselskabets bestyrelse.
§ 9 Kommanditselskabets revisor, der skal være  

 statsautoriseret, vælges af generalforsamlingen.
§ 10 Selskabets ordinære generalforsamling afholdes hvert  

 år i april/maj måned.
§ 11 Indkaldelse til generalforsamling sker i almindeligt brev  

 med mindst 8 dages varsel.
 Indkaldelsen skal indeholde en dagsorden.
 Det skal på indkaldelsen specielt angives, når  

 der til vedtagelse på generalforsamlingen er forslag, der kræver  

 kvalificeret majoritet.
På generalforsamlingen tilkommer der hver  

 kommanditist én stemme.
Komplementaren har ikke stemmeret.
 Der kan på alle generalforsamlinger afgives stemme  

 ved skriftlig fuldmagt.
 Alle afgørelser på generalforsamlinger  

 træffes ved almindelig stemmeflerhed, jævnfør dog nedenfor  

 § 14.
 Over forhandlingerne på generalforsamlingen  

 føres en protokol.
§ 12 Dagsorden for den ordinære generalforsamling  

 omfatter følgende punkter:
 Ekstraordinær generalforsamling indkaldes,  

 såfremt det kræves af enten komplementaren, bestyrelsen eller af  

 kommanditister, der besidder mindst 10% af den samlede indskudskapital.  

 Indkaldelse udsendes inden 2 uger efter begæringens fremkomst og med  

 mindst 14 dages varsel.
§ 13 Selskabets regnskabsår er kalenderåret.
§ 14 Til vedtagelse af beslutninger om ændring af  

 vedtægter eller om selskabets opløsning kræves, at mindst  

 ¾ af den samlede indskudskapital stemmer herfor.
§ 15 Enhver tvist mellem kommanditisterne  " Sagens behandling i Erhvervs- og Selskabsstyrelsen.
Den 20. december 1995 modtog Erhvervs- og  

 Selskabsstyrelsen anmeldelse om registrering af selskabet som  

 kommanditselskab.
Ved skrivelse af 3. januar 1997 svarede Erhvervs- og  

 Selskabsstyrelsen:
 "...
Selskabet er anmeldt som et kommanditselskab.
I den  

 forbindelse skal styrelsen udtale følgende:
 Det fremgår af aktieselskabslovens (ASL) § 173, stk.  

 2, at loven finder tilsvarende anvendelse på kommandit-aktieselskaber.
 Ved et kommandit-aktieselskab forstås i henhold til  

 ASL § 173, stk. 7 et erhvervsdrivende kommanditselskab, i hvilket et  

 aktieselskab med hele sin kapital er kommanditist, eller hvor  

 kommanditisterne i selskabet har indskudt en bestemt kapital, som er fordelt  

 på aktier.
Ved fortolkningen af § 173, stk. 7, 2. led, lægger  

 styrelsen primært vægt på, om der er en fast kapital, om  

 denne er fuldt indbetalt ved eller i forbindelse med stiftelsen, og om  

 strukturen i selskabet i øvrigt svarer til strukturen i et  

 aktieselskab.
Er disse betingelser opfyldt, vil der være tale om et  

 kommanditaktieselskab.
 Ifølge selskabets vedtægter § 4 udgør  

 selskabets indskudskapital kr. 210.000. Da vedtægterne indeholder  

 bestemmelse om, at kommanditisterne afstår dele af deres anparter til  

 indtrædende kommanditister, sådan at kapitalen stedse er kr.  

 210.000, må det antages, at selskabet har en fast kapital.
 Da der ikke i vedtægterne er bestemmelser om  

 kapitalens indbetaling, antages det, at indskudskapitalen var fuldt indbetalt  

 ved eller i forbindelse med stiftelsen.
 I henhold til vedtægternes § 11 tilkommer det  

 kommanditisterne at træffe alle beslutninger på  

 generalforsamlingen, herunder vælge en bestyrelse blandt  

 kommanditisterne, § 8. Kommanditisterne ejer selskabet og deler  

 nettoresultatet i forhold til andele.
 Kommanditisterne indtager således en stilling, der i  

 al væsentlighed svarer til aktionærernes i et aktieselskab,  

 hvorimod komplementaren hverken besidder forvaltningsmæssige eller  

 økonomiske beføjelser.
 Da selskabet således har en fast kapital, da  

 kapitalen er fuldt indbetalt ved stiftelsen, og da selskabet har en struktur,  

 der svarer til strukturen i et aktieselskab, er det styrelsens opfattelse, at  

 selskabet - med vedtægternes nuværende udformning - er et  

 kommandit-aktieselskab i medfør af ASL § 173, stk. 7, 2. led.
Styrelsen ønsker derfor oplyst, hvorvidt  

 anmeldelsen som et kommanditselskab ønskes opretholdt.
I så  

 tilfælde skal der til vedtægterne foretages de nødvendige  

 tilretninger.
Dette kan f.eks. ske ved, at komplementaren i vedtægterne  

 tillægges deciderede forvaltningsmæssige beføjelser (samt  

 indflydelse i relation til vedtægtsændringer, således at  

 disse forvaltningsmæssige beføjelser ikke uden videre kan  

 fratages komplementaren).
Sagen bedes berigtiget inden 4 uger.
I modsat fald vil  

 styrelsen træffe afgørelse i sagen i henhold til det ovenfor  

 anførte, og selskabet vil således ikke kunne registreres som et  

 K/S." I skrivelse af 16. januar 1997 fastholdt klager over for  

 Erhvervs- og Selskabsstyrelsen, at selskabet var et kommanditselskab og ikke  

 et kommandit-aktieselskab, idet det anførtes:
"1. Den juridiske identitet af K Invest K/S Det er vores opfattelse, at de eksisterende  

 vedtægter i K Invest K/S ikke opfylder kravene til et  

 kommanditaktieselskab, jfr. aktieselskabslovens § 173, stk. 7, jfr. stk.  

 2.
1. Kapital fordelt på aktier Det følger af definitionen af  

 kommanditaktieselskaber i aktieselskabslovens § 173, stk. 7, at der "Ved  

 et kommanditaktieselskab forstås et erhvervsdrivende kommanditselskab,  

  .. hvor kommanditisterne i selskabet har indskudt en bestemt kapital, som er  

 fordelt på aktier." Der er ikke i vedtægterne for K Invest K/S truffet  

 bestemmelser om, at kommanditisternes kapital er fordelt på aktier,  

 hvorfor selskabet allerede af denne grund ikke opfylder kravene til et  

 kommanditaktieselskab.
2. Størrelsen af indskudskapitalen Efter aktieselskabslovens § 173, stk. 2 finder  

 bestemmelserne i aktieselskabsloven med de fornødne lempelser  

 tilsvarende anvendelse på kommanditaktieselskaber.
 Kapitalen i et kommanditaktieselskab skal således  

 udgøre mindst kr. 500.000, jfr. aktieselskabslovens § 1, stk. 3 og  

 blandt andet Jacob Hjortshøj i SpO 1996, nr. 2, side 50 ff.
 Indskudskapitalen i K Invest K/S udgør  

 ifølge vedtægternes § 4 alene kr. 210.000, hvorfor selskabet  

 heller ikke af denne grund opfylder de betingelser, der stilles til et  

 kommanditaktieselskab.
3. Ledelsen af kommanditselskabet K Invest K/S har ingen direktion, idet selskabet alene  

 ledes af en bestyrelse, jfr. vedtægternes § 8. Dette understreger  

 yderligere, at selskabet ikke har karakter af et kommanditaktieselskab, da  

 bestyrelsen i et kommanditaktieselskab efter aktieselskabs-lovens § 51 er  

 forpligtet til at ansætte en direktion.
4. Ingen beløbsangivelse for indskud Endelig fremgår det af vedtægternes § 5 for K  

 Invest K/S, at størrelsen af kommanditisternes indskud varierer i  

 forhold til det antal kommanditister, der deltager i selskabet.
Der er ikke i  

 vedtægterne bestemmelser om indskuddets størrelse, f.eks. er der  

 ikke optaget bestemmelser om, at indskuddet skal udgøre et bestemt  

 minimumsbeløb.
Det er alene bestemt, at den samlede indskudskapital  

 på kr. 210.000 "stedse er ligeligt fordelt blandt  

 kommanditisterne." Der er således ingen vedtægtsmæssig  

 fastsat beløbsangivelse for kommanditisternes nominelle ejerandel af K  

 Invest K/S.
 Dette fratager indskuddene enhver karakter af aktier, da  

 det følger af aktieselskabslovens § 4, stk. 1, nr. 5, at  

 vedtægterne skal indeholde bestemmelser om aktiernes  

 pålydende.
 Bestemmelsen i aktieselskabslovens § 4, stk. 1, nr. 5 er  

 kommenteret i "A/S  loven med kommentarer", 5. udgave, 1993, side  

 82, hvoraf fremgår følgende: "I modsætning til mange  

 fremmede lovgivninger tillader loven, at aktierne kan lyde på  

 forskellige beløb, men ikke andele uden beløbsangivelse  

  .".
5. Konklusion Det kan således konkluderes, at vedtægterne i  

 K Invest K/S i deres nuværende udformning ikke opfylder de krav, der  

 stilles til et kommanditaktieselskab efter aktieselskabslovens  

 bestemmelser.
 Såfremt vedtægterne skal opfylde  

 aktieselskabslovens krav til kommanditselskaber, vil det være  

 nødvendigt at ændre selskabsdeltagernes indbyrdes aftale.  

 Erhvervs- og Selskabsstyrelsen har ikke hjemmel til at gennemtvinge en  

 sådan ændring.
2. Krav til komplementar Erhvervs- og Selskabsstyrelsen anfører i brevet af  

 3. januar 1997, at vedtægterne i K Invest K/S skal tilrettes,  

 såfremt anmeldelsen som kommanditselskab ønskes opretholdt.  

 Styrelsen angiver, at dette kan ske ved, at komplementaren i  

 vedtægterne tillægges deciderede forvaltningsmæssige  

 beføjelser.
Det følger af aktieselskabslovens § 173, stk. 8, at  

 "For kommanditselskaber, der stiftes efter den 1. juni 1996, skal de  

 fuldt ansvarlige deltagere have forvaltningsmæssige og  

 økonomiske beføjelser." Der kan ikke stilles krav om, at komplementaren i  

 kommanditselskaber, der er stiftet før den 1. juni 1996, skal  

 tillægges forvaltningsmæssige og økonomiske  

 beføjelser.
 Dette følger blandt andet af kommentarerne til  

 lovforslag L 198 af 1. februar 1996, hvor der af bemærkningerne til  

 forslaget til den nye bestemmelse i aktieselskabslovens § 173, stk. 8  

 fremgår følgende: "Da kommanditselskaber ikke hidtil har  

 været selskabsretligt reguleret, er det ikke fundet rimeligt at lade  

 kravene til komplementaren få virkning for kommanditselskaber stiftet  

 før lovforslagets ikrafttræden".
 Da K Invest K/S er stiftet før den 1. juni 1996,  

 kan der derfor ikke stilles krav om, at komplementaren i selskabet skal  

 tillægges hverken forvaltningsmæssige eller økonomiske  

 beføjelser.
3. Konklusion Samlet kan det konkluderes, at K Invest K/S ikke er et  

 kommanditaktieselskab.
Desuden kan det ikke stilles som betingelse for  

 anmeldelse af selskabet som et kommanditselskab, at vedtægterne  

 tillægger komplementaren forvaltnings-mæssige og  

 økonomiske beføjelser.
Anmeldelsen af 19. december 1995 fastholdes derfor i fuldt  

 omfang." Erhvervs- og Selskabsstyrelsen svarede i skrivelse af 17.  

 april 1997 således:
 "På grundlag af Deres brev af 16. januar 1997 har  

 styrelsen påny vurderet anmeldelsen vedrørende ovennævnte  

 virksomhed.
 Idet man henviser til det i brev af 3. januar 1997 herfra  

 anførte, skal man yderligere anføre følgende:
 Det fremgår af vedtægterne, at kapitalen  

 udgør kr. 210.000, som fordeles i lige andele blandt  

 kommanditisterne.
Fortolkningen af "fordelt på aktier" til  

 at kræve en struktur svarende til et aktieselskab i et  

 kommanditaktieselskab hindrer ikke, at aktionærerne og de ansvarlige  

 deltagere kan aftale en indbyrdes regulering, der afviger fra de  

 deklaratoriske regler for aktieselskaber.
Blot må aktieselskabslovens  

 regler ikke fraviges mere end, at kapitalen kan siges at være fordelt  

 på aktier.
 Der er en række forhold, som er kendetegnende for et  

 aktieselskabs struktur, og som ikke må fraviges, hvis selskabets  

 kapital skal betegnes som fordelt på aktier:
1) kapitalens indbetaling I aktieselskaber skal aktiekapitalen være fuldt  

 indbetalt senest på anmeldelsestidspunktet.
Det må antages, at  

 kapitalen er indbetalt i ovennævnte selskab.
2) Vedtægtsændringer samt retten til  

 opløsning I aktieselskaber har generalforsamlingen kompetencen til  

 at ændre vedtægterne, jf.
ASL § 78, og denne kompetence er  

 tillagt aktionærerne, jf.
ASL § 65, stk. 1. Hvis aktionærerne  

 ikke som minimum er tillagt en vetoret, vil selskabet ikke have den  

 fornødne aktieselskabsretlige struktur.
Det er endvidere på generalforsamlingen, at  

 beslutning om selskabets opløsning træffes, jf.
ASL § 116, stk.  

 2.
 Det fremgår af vedtægternes § 14, at  

 beslutning om ændring af vedtægter eller selskabets  

 opløsning træffes ved at ¾ af den samlede indskudskapital  

 stemmer herfor.
 Det må således antages, at selskabet opfylder  

 dette punkt.
3) Retten til udpegning af ledelsen samt  

 beslutningskompetencen Kompetencen til at vælge flertallet af bestyrelsen  

 er tillagt aktionærerne, jf.
ASL § 49, stk. 6. Hvis udpegningen af  

 flertallet af ledelsen ikke foretages af aktionærerne, er selskabet  

 ikke et kommanditaktieselskab.
 Det fremgår af vedtægternes § 8, at på  

 selskabets ordinære generalforsamling vælges af kommanditisternes  

 kreds 3 bestyrelsesmedlemmer.
Endvidere fremgår det af vedtægternes § 11, at  

 på generalforsamlingen tilkommer der hver kommanditist én  

 stemme, og at komplementaren ikke har stemmeret.
Det fremgår yderligere  

 af § 8, at selskabet tegnes af den samlede bestyrelse.
 Den reelle beslutningskompetence og retten til at udpege  

 ledelsen må således siges at tilhøre kommanditisterne  

 (aktionærerne).
 Således opfylder selskabet også dette  

 punkt.
 Konklusion:
På baggrund af ovenstående findes, at  

 selskabet i alt væsentligt har en struktur, som minder om et  

 aktieselskabs.
Dette til trods for, at kapitalen er opdelt i lige andele.
 Styrelsen fastholder dermed, at der er tale om et  

 kommanditaktieselskab, og at der må ske ændringer i selskabets  

 struktur, hvis registrering som kommanditselskab skal kunne ske.
Eventuelle berigtigelser i den anledning må  

 fremsendes senest 4 uger fra dato." Sagens behandling i Erhvervsankenævnet.
I klagen til Erhvervsankenævnet har klager gjort  

 gældende, at Erhvervs- og Selskabsstyrelsen har pligt til at registrere  

 selskabet som kommanditselskab, jfr. årsregnskabslovens § 1 a., stk. 4  

 samt § 8 og §§ 10-17 i lov om erhvervsdrivende virksomheder.
Til  

 støtte herfor har klager i det væsentlige anført, hvad  

 der er anført over for Erhvervs- og Selskabsstyrelsen.
Herudover har  

 klager bemærket:
 "   Erhvervs- og Selskabsstyrelsen begrunder i  

 øvrigt ikke i afgørelsen af 17. april 1997, hvorfor K Invest  

 K/S ikke kan anmeldes som et kommanditselskab, men henviser alene til, at der  

 må ske ændringer i virksomhedens struktur, hvis selskabet skal  

 registreres som et kommanditselskab.
 Vedtægterne for K Invest K/S opfylder netop  

 betingelserne til et kommanditselskab, jfr. lov om erhvervsdrivende  

 virksomheder § 2, stk. 2. Der kan derfor ikke stilles krav om, at  

 virksomheden skal foretage ændringer i strukturen, før den kan  

 registreres som et kommanditselskab.
1. Klagevejledning Hverken Erhvervs- og Selskabsstyrelsens afgørelse  

 af 3. januar 1997 eller 17. april 1997 indeholder nogen klagevejledning,  

 uanset at begge afgørelser nægter registrering af den anmeldte  

 virksomhed.
 Dette er en overtrædelse af forvaltningslovens § 25,  

 hvilket vi finder kritisabelt.
Konklusion K Invest K/S opfylder lovgivningens krav til  

 kommanditselskaber.
Derimod opfylder virksomheden ikke de krav, der stilles i  

 aktieselskabsloven til kommanditaktieselskaber.
Erhvervs- og Selskabsstyrelsen må derfor anerkende,  

 at K Invest K/S skal anmeldes som et kommanditselskab." I en redegørelse til Erhvervsankenævnet af 4.  

 juli 1997 har Erhvervs- og Selskabsstyrelsen fastholdt afgørelsen og  

 blandt andet udtalt:
" Juridiske omstændigheder.
 Indledningsvis skal styrelsen påpege, at man ikke  

 finder forvaltningsloven overtrådt, idet styrelsen har opfattet  

 korrespondancen som værende af vejledende og foreløbig  

 karakter.
Styrelsen skal oplyse, at man ved behandling af en  

 anmeldelse om registrering af et kommanditselskab i henhold til  

 årsregnskabslovens § 1a, stk. 4, jf. lov om erhvervsdrivende  

 virksomheder § 8 og §§ 10   17 ofte tager stilling til, om der foreligger et  

 kommanditselskab, eller om der er tale om en fra almindelige  

 kommanditselskaber forskellig retsdannelse, herunder om der er tale om et  

 kommanditaktieselskab, jfr.
ASL § 173.
 Kommanditselskaber er grundlæggende karakteriseret  

 ved, at en eller flere af deltagerne, komplementarerne, hæfter  

 personligt, ubegrænset og solidarisk for selskabets forpligtelser, mens  

 en eller flere deltagere, kommanditisterne, hæfter begrænset, jf.  

 lov om erhvervsdrivende virksomheder (LEV) § 2, stk. 2. Hvis komplementarerne  

 er kapitalselskaber, skal selskabet registreres i Erhvervs- og  

 Selskabsstyrelsen, jf. Årsregnskabslovens § 1a, som nævnt  

 ovenfor.
I et kommanditselskab vil det tillige traditionelt  

 være sådan, at komplementaren har en afgørende  

 indflydelse, eventuelt i samarbejde med kommanditisterne.
Komplementaren kan  

 eksempelvis have den daglige ledelse og tegningsret, eller udpege selskabets  

 ledelse, ligesom komplementaren kan have kompetencen til at ændre  

 vedtægter og vedtage opløsning af selskabet.
Dermed har  

 komplementaren i høj grad den indflydelse, som svarer til  

 aktionærernes i et aktieselskab.
 Det er i ASL § 173, stk. 8, for kommanditselskaber stiftet  

 efter 1. juni 1996 gjort til et krav, at komplementaren i et kommanditselskab  

 skal have forvaltningsmæssige og økonomiske beføjelser i  

 selskabet.
 En særlig form for kommanditselskaber er  

 kommanditaktieselskabet (Partnerselskabet) således som dette er  

 defineret i ASL § 173, stk. 7. Som kommanditaktieselskab anses et  

 kommanditselskab, hvori et aktieselskab med hele sin kapital er kommanditist  

 (1. led), eller hvor kommanditisterne i selskabet har indskudt en bestemt  

 kapital, som er fordelt på aktier (2. led).
 Det i sagen omhandlede selskab   K K/S   anses for at  

 være omfattet af ASL § 173, stk. 7, 2. led.
 Lovens ordlyd "en bestemt kapital, som er fordelt  

 på aktier", medfører, at den bundne selskabskapital i et  

 kommanditaktieselskab skal være fast og fordelt på aktier.
Hvorvidt en kapital er fast må først og  

 fremmest afhænge af vedtægternes regler herom, f.eks. om der er  

 adgang til fri ind- og udtræden.
Kapitalen må ikke variere ved  

 ind- og udtræden af kommanditister.
Således må kapitalen  

 anses for fast, hvis en udtrædende kommanditists indskud blot skal  

 overtages af en indtrædende deltager eller af de resterende  

 deltagere.
 Det er styrelsens opfattelse, at der i K K/S er tale om  

 fast kapital, idet det af vedtægternes §§ 4 og 5 fremgår, at  

 selskabet stedse har en kapital på kr. 210.000.
Det andet afgrænsningskriterie, der fremgår af  

 lovens ordlyd "som er fordelt på aktier", fortolker styrelsen  

 således, at selskabet skal have en overordnet struktur, der i sin  

 helhed er svarende til et aktieselskabs.
Der er således en række  

 momenter, som må anses for at være særligt kendetegnende  

 for et aktieselskabs struktur.
Hvis et kommanditselskabs forhold på et  

 eller flere punkter afviger væsentligt fra aktieselskabsformen, vil  

 selskabets struktur således ikke svare til aktieselskabets struktur, og  

 selskabet vil dermed ikke være et kommanditselskab med kapitalen  

 fordelt på aktier.
 Nedenfor gennemgås de momenter styrelsen finder er  

 særligt kendetegnende for et aktieselskabs struktur:
Kapitalens indbetaling I aktieselskaber skal aktiekapitalen være fuldt  

 indbetalt senest på anmeldelsestids-punktet, jf.
ASL § 11, stk. 2. I  

 forbindelse med Erhvervsankenævnets kendelse af 7. januar 1993  

 vedrørende afgrænsning af et A.M.B.A. overfor et aktie- eller  

 anpartsselskab udtalte nævnet, at selve det forhold, at selskabet er  

 stiftet uden indskudskapital, og således ikke opfylder  

 kapitalkravene i aktie- eller anpartsselskabsloven, ikke i sig selv kan  

 medføre, at selskabet falder uden for disse loves  

 anvendelsesområde.
I kommanditselskaber foretager kommanditisterne i  

 forbindelse med stiftelsen af selskabet traditionelt kun en delvis  

 indbetaling af de indskud, som de har påtaget sig.
Yderligere  

 indbetalinger af indskudskapitalen afhænger af aftalen, men kan ske til  

 nærmere bestemte tidspunkter eller på anfordring.
På denne  

 baggrund kan det konstateres, at det normalt er et særkende ved  

 kommanditselskaber, at den fulde indskudskapital ikke skal indbetales i  

 forbindelse med stiftelsen.
Hvis kommanditisterne i et anmeldt  

 kommanditselskab således ikke har indbetalt den fulde kapital i  

 selskabet, kunne det være et moment der taler for, at selskabet alene  

 bør anses som et kommanditselskab, og ikke et  

 kommanditaktieselskab.
Vedtægtsændringer I aktieselskaber har generalforsamlingen kompetencen til  

 at ændre vedtægterne, jf.
ASL § 78, og denne kompetence er  

 tillagt aktionærerne, jf. lovens § 65, stk. 1. Hvis aktionærerne  

 i et kommanditaktieselskab ikke som minimum er tillagt en vetoret, og  

 komplementaren dermed alene kan ændre vedtægterne, adskiller  

 strukturen sig på dette punkt fra det, der normalt er særligt  

 kendetegnende for aktieselskaber.
Hvis på den anden side   som i K K/S  

   komplementaren ikke har indflydelse på vedtægtsændringer  

 ved enten stemme- eller vetoret, men denne kompetence er tilknyttet  

 kapitalandelene i selskabet på en aktielignende måde minder  

 selskabets struktur på dette punkt om et aktieselskab.
Opløsning Beslutning om opløsning af et aktieselskab  

 træffes af generalforsamlingen med den majoritet, der fremgår af  

 ASL § 78, eller de eventuelt skærpede krav, der fremgår af  

 vedtægterne, bortset fra tilfælde, hvor opløsningen er  

 påbudt i lovgivningen eller selskabets vedtægter, jf.
ASL § 116,  

 stk. 2. Hvis et selskabs opløsning kan besluttes af komplementaren  

 uden tiltrædelse af en vis procentdel af aktionærerne, adskiller  

 strukturen sig på dette punkt fra det, der normalt er særligt  

 kendetegnende for aktieselskaber.
Hvis på den anden side   som i K K/S  

   komplementaren ikke har indflydelse på beslutning om  

 opløsning, men denne kompetence er tilknyttet kapitalandelene i  

 selskabet minder selskabets struktur på dette punkt om et  

 aktieselskab.
 Valg/udpegning af bestyrelse m.v.
Kompetencen til at vælge flertallet af bestyrelsen  

 er tillagt aktionærerne, jf.
ASL § 49, stk. 6. Hvis valg/udpegning af  

 flertallet af ledelsen ikke foretages af aktionærerne, afviger  

 selskabets struktur på dette punkt fra det, der normalt kendetegner  

 aktieselskabsformen.
Hvis på den anden side   som i K K/S   kompetencen  

 til at vælge bestyrelsen er placeret hos kommanditisterne, minder  

 selskabets struktur på dette punkt om et aktieselskab.
Stemmeret Stemmeretten i aktieselskaber udøves af  

 aktionærerne på generalforsamlingen, jf.
ASL § 65, stk. 1,  

 sammenholdt med § 67, stk. 1. Hvis komplementaren efter vedtægterne  

 uden hensyntagen til aktionærernes stemmer kan vedtage de overordnede  

 beslutninger i selskabet, vil aktionærerne ikke have en reel andel i  

 beslutningskompetencen, og dermed vil selskabet i højere grad have en  

 struktur svarende til den klassiske kommanditselskabsform.
Dette er  

 imidlertid ikke tilfældet i K K/S, idet komplementaren ikke har  

 stemmeret eller kan træffe overordnede beslutninger i selskabet.  

 Derimod er den afgørende indflydelse i selskabet knyttet til  

 kapitalandelene, på lignende måde som aktierne i et  

 aktieselskab.
 Følgende momenter anses ikke for at være  

 særligt kendetegnende ved beskrivelse af aktieselskabets struktur, men  

 kan dog som støttemoment indgå i en samlet bedømmelse af  

 et selskabs struktur:
Fordeling af overskud Aktieselskabsloven opstiller ikke regler om, hvordan  

 overskuddet skal fordeles, bortset fra, at i det omfang et aktieselskabs  

 midler uddeles til aktionærerne i selskabet, skal det ske som udbytte  

 eller udlodning, jf.
ASL § 109. I den forbindelse kan vedtægterne  

 bestemme, at der skal være forskellige kapitalklasser, herunder at  

 aktionærernes udbytteret kan differentieres.
De ansvarlige deltagere og  

 aktionærerne i et kommanditaktieselskab kan dermed aftale den fordeling  

 af overskuddet, som de ønsker.
I K K/S fordeles overskuddet i henhold  

 til den enkelte deltagers andel af indskudskapitalen , jf. vedtægternes  

 § 7.
Tegningsregel I aktieselskaber skal selskabets bestyrelse i forening som  

 minimum være tillagt en tegningsret, jf.
ASL § 60, stk. 3. Det forhold,  

 at selskabet tegnes af komplementaren alene, er ikke tilstrækkeligt  

 til, at selskabets struktur afviger fra aktieselskabets struktur, men den  

 samlede bestyrelse skal også i et kommanditaktieselskab med kapitalen  

 fordelt på aktier være tillagt tegningsret.
K K/S tegnes af den  

 samlede bestyrelse, jf. vedtægternes § 8.
På baggrund af gennemgangen af de ovenfor  

 anførte momenter finder styrelsen ud fra en samlet bedømmelse,  

 at K K/S på samtlige punkter har en struktur, der i al  

 væsentlighed svarer til strukturen i et aktieselskab.
Særligt  

 udgør de rettigheder, der er knyttet til kapitalandelene i selskabet,  

 den afgørende indflydelse i selskabet på samme måde  

 rettighederne knyttet til aktierne i et aktieselskab.
 Afslutningsvis skal det bemærkes, at det forhold, at  

 der i K K/S ikke er udstedt aktiebreve med et bestemt pålydende, som  

 anført af modparten, ikke i sig selv er tilstrækkeligt til at  

 adskille et selskab fra at have en struktur svarende til et aktieselskab,  

 når størrelsen af den enkelte kommanditist kapitalandel stedse  

 kan opgøres som en objektiv konsekvens af følgende  

 brøk:
Den bundne selskabskapital __________________________ Antallet af kommanditister Det er således ud fra en helhedsvurdering styrelsens  

 opfattelse, at den enkelte kommanditists kapitalandele har karakter af  

 aktier.
Det er i denne sammenhæng ikke afgørende, at der formelt  

 anvendes en anden betegnelse end aktier, f.eks. andele eller kommanditandele.  

 Afgørende er derimod det reelle indhold i selskabets vedtægter  

 og struktur.
En kapitalfordeling, der væsentligt adskiller sig  

 fra kapitalfordelingen i et aktieselskab kunne indicere, at der ikke er tale  

 om et kommanditaktieselskab.
Det forhold, at selskabskapitalen fordeles  

 mellem en vekslende, men dog afgrænset kreds af selskabsdeltagere, og  

 at kapitalen er fast, har i høj grad lighedspunkter med strukturen og  

 kapitalfordelingen i et aktieselskab.
For så vidt angår den indskudte kapital, kan  

 det ikke være eneafgørende for vurderingen af, om der foreligger  

 et kommanditselskab eller et kommanditaktieselskab, om denne har en bestemt  

 størrelse, som adskiller sig fra den i ASL lovbestemte  

 minimumskapital.
Et selskab, som bortset fra kapitalens størrelse ikke  

 væsentligt adskiller sig fra et aktieselskab som defineret i  

 aktieselskabsloven, vil blive anset for et uregistreret aktieselskab med de i  

 ASL § 12 nævnte følger.
Et ikke uvæsentligt antal af de kommanditselskaber,  

 som er registreringspligtige i medfør af årsregnskabslovens §  

 1a, har vist sig at have en struktur, der medfører, at de må  

 anses for kommanditaktieselskaber.
Da der er tale om selskaber stiftet  

 før registreringspligtens indtræden, som hidtil har været  

 anset for at være kommanditselskaber uden for aktieselskabsloven, har  

 styrelsen anmodet sådanne selskaber om at ændre  

 vedtægterne, således at de kan registreres som  

 kommanditselskaber.
På denne baggrund finder styrelsen ud fra en samlet  

 vurdering af sagen, at det er korrekt, at selskabet ikke kan registreres som  

 kommanditselskab på det foreliggende grundlag." Klager, der er gjort bekendt med Erhvervs- og  

 Selskabsstyrelsens redegørelse, har i skrivelse af 11. august 1997  

 yderligere anført:
" 1. kommanditaktieselskab 1. Kapital fordelt på aktier Indenfor dansk selskabsret hersker der som udgangspunkt  

 aftalefrihed med hensyn til valg af den selskabsretlige enhed, som danner  

 rammen om den fælles virksomhed for selskabsdeltagerne.
Aftalefriheden  

 ytrer sig navnlig på to planer, dels gennem friheden til at vælge  

 selskabsform uafhængigt af den påtænkte virksomheds  

 karakter, og dels gennem friheden til at skabe en ikke hidtil anvendt  

 selskabsform som ramme om den påtænkte virksomhedsaktivitet, jfr.  

 f.eks. "Selskabsformerne - lærebog i selskabret", Jurist- og  

 Økonomforbundets Forlag, 1992, af Noe Munk m.fl., side 14 f.
 Dette udgangspunkt er ikke fraveget, selvom den  

 selskabsretlige regulering er blevet mere omfattende efter vedtagelsen af  

 f.eks. lov om erhvervsdrivende virksomheder og lov om investeringsforeninger  

 og specialforeninger.
 Heller ikke ved vedtagelsen af L 377 af 26. maj 1996 om  

 ændring af lov om visse selskabers aflæggelse af  

 årsregnskab m.v. og forskellige andre love, hvor aktieselskabslovens §  

 173, stk. 3 blev ændret og § 173, stk. 8 indføjet, ses det, at  

 det har været lovgivers hensigt at ændre på udgangspunktet  

 om selskabsretlig aftalefrihed.
 Det er derfor selskabsdeltagernes indbyrdes aftale, der er  

 bestemmende for den selskabsform, som selskabsdeltagernes fælles  

 virksomhed skal udøves gennem.
 Selskabsdeltagerne i K K/S har som led i den fælles  

 aftale om drift af virksomhed truffet bestemmelse om, at virksomheden skal  

 drives i kommanditselskabsform, jfr. blandt andet vedtægternes § 3. Der  

 er ikke præceptive lovregler, der hindrer, at den form for virksomhed,  

 som kommanditselskabet udøver, kan ske i kommanditselskabsform.
 K Invest K/S har ikke i vedtægterne truffet  

 bestemmelse om, at kapitalen i kommanditselskabet er fordelt på aktier,  

 jfr. aktieselskabslovens § 173, stk. 2, 2. led.
 Når der ikke forefindes en sådan bestemmelse i  

 vedtægterne, og kommanditselskabet i øvrigt ikke har karakter af  

 et aktieselskab, kan K Invest K/S ikke retligt kvalificeres som et  

 kommanditaktieselskab.
 Et krav om, at K Invest K/S skal tilpasse sine  

 vedtægter, før selskabet kan registreres som et  

 kommanditselskab, er derfor i strid med den aftalefrihed, der er  

 gældende indenfor selskabsretten og i strid med aktieselskabslovens §  

 173, stk. 8.
Erhvervs- og Selskabsstyrelsen argumenterer i udtalelsen  

 af 4. juli 1997 alene for, at K Invest K/S s struktur har lighed med et  

 aktieselskab.
Efter Styrelsens egen argumentation kunne K Invest K/S lige  

 så vel have lighed med et anpartsselskab.
 Såfremt Erhvervsankenævnet er enig med  

 Erhvervs- og Selskabsstyrelsens argumentation, hvorefter K Invest K/S s  

 struktur har lighed med et aktieselskabs struktur, gøres det  

 gældende, at kapitalen i kommanditselskabet må anses for fordelt  

 på anparter, jfr. i øvrigt nedenfor punkt 2 om  

 indskudskapitalens størrelse.
 Kommanditselskabet vil som følge heraf ikke kunne  

 anses for et kommanditaktieselskab, da kommanditisterne i et  

 kommanditaktieselskab skal have indskudt en bestemt kapital, der er fordelt  

 på aktier, jfr. aktieselskabslovens § 173, stk. 3. Et kommanditselskab,  

 hvor kommanditisternes indskudte kapital er fordelt på anparter, er  

 ikke omfattet af denne bestemmelse, og må registreres som et  

 kommanditselskab.
1.2. Struktur, der svarer til et aktieselskabs Erhvervs- og Selskabsstyrelsen antager i udtalelsen af 4.  

 juli 1997 følgende:
"I et kommanditselskab vil det traditionelt tillige  

 være sådan, at komplementaren har afgørende indflydelse,  

 eventuelt i samarbejde med kommanditisterne.
Komplemen-taren kan eksempelvis  

 have den daglige ledelse og tegningsret, eller udpege selskabets ledelse,  

 ligesom komplementaren kan have kompetencen til at ændre  

 vedtægter og vedtage opløsning af selskabet.
Dermed har  

 komplementaren i høj grad den indflydelse, som svarer til  

 aktionærernes i et aktieselskab." Erhvervs- og Selskabsstyrelsens argumentation for at K  

 Invest K/S har en struktur, der svarer til et aktieselskabs, bygger  

 næsten udelukkende på den ovenfor citerede antagelse.
 Det bestrides, at Erhvervs- og Selskabsstyrelsens  

 antagelse er korrekt.
 Kommanditselskaber har tværtimod som overvejende  

 hovedregel gennem en længere årrække været  

 karakteriseret ved, at komplementaren ikke har beføjelser i selskabet,  

 og alene har funktion som selskabsdeltager som den juridiske person, der  

 hæfter ubegrænset for kommanditselskabets forpligtelser.
 Dette følger blandt andet af forarbejderne til  

 lovforslag 198 1995/96 om ændring af lov om visse selskabers  

 aflæggelse af årsregnskab m.v. og forskellige andre love, hvor  

 der fremgår følgende af bemærkningerne til § 2, nr.  

 49:
"I forbindelse med registrering af kommanditselskaber  

 i medfør af årsregnskabslovens § 1 a, stk. 4, har det vist sig,  

 at en lang række kommanditselskaber er stiftet, uden at den fuldt  

 ansvarlige deltager er tillagt særlige forvaltningsmæssige og  

 økonomiske beføjelser, således som det tidligere har  

 været tanken.
Da kommanditselskaber ikke hidtil har været  

 selskabsretligt reguleret, er det ikke fundet rimeligt at lade kravene til  

 komplementaren få virkning for kommanditselskaber stiftet før  

 lovforslagets ikrafttræden." Det fremgår således tydeligt, at  

 gældende ret før ikrafttrædelsen af L 198 af 1995/96 har  

 været, at der - udover det rent hæftelsesmæssige - ikke  

 selskabsretligt blev stillet krav til komplementarens funktion i  

 kommanditselskabet, og at komplementaren ofte ikke havde  

 forvaltningsmæssige og økonomiske beføjelser.
 Dermed kan det af Erhvervs- og Selskabsstyrelsen  

 anførte blandt andet under punkterne  

 "Vedtægtsændringer", "Opløsning",  

 "Valg/udpegning af bestyrelse m.v." og "Stemmeret" ikke  

 anses for at støtte det synspunkt, at K Invest K/S har en struktur,  

 der har lighed med et aktieselskabs.
 På baggrund af det anførte i  

 bemærkningerne til lovforslag 198 1995/96 må det i øvrigt  

 være Erhvervs- og Selskabsstyrelsen, der har bevisbyrden for, at et  

 kommanditselskab traditionelt har de karakteristika, som beskrevet i  

 Styrelsens udtalelse af 4. juli 1997.
2. Størrelsen af indskudskapitalen Erhvervs- og Selskabsstyrelsen afviser i udtalelsen af 4.  

 juli 1997, at det har betydning, at kapitalen i K Invest K/S alene  

 udgør kr. 210.000, og således ikke opfylder aktieselskabslovens  

 krav om en kapital på mindst kr. 500.000.
 Erhvervs- og Selskabsstyrelsen henviser i denne  

 sammenhæng til Erhvervsankenæv-nets kendelse af 7. januar  

 1993.
 Som denne kendelse er refereret i "A/S  loven med  

 kommentarer", 5. reviderede udgave, 1993, side 68, fremgår det, at  

 kendelsen vedrørte et selskab, der alene adskilte sig fra et aktie-  

 eller anpartsselskab ved ikke at have aktie- eller indskudskapital.  

 Erhvervsankenævnet bestemte i kendelsen, at et sådant selskab var  

 anmeldelsepligtig som omfattet af selskabslovene.
K Invest K/S adskiller sig på flere punkter  

 afgørende fra et aktie- eller anpartsselskab.
Blandt andet viser  

 bestemmelsen i vedtægternes § 3 om selskabsdeltagernes hæftelse,  

 at komplementaren hæfter for selskabets forpligtelser med hele sin  

 formue, hvilket fratager K Invest K/S enhver karakter af aktie- eller  

 anpartsselskab.
 Vi beder venligst Erhvervsankenævnet om at fremsende  

 den fulde ordlyd af kendelsen af 7. januar 1993 - eventuelt i anonymiseret  

 form.
Såfremt det som anført af Erhvervs- og  

 Selskabsstyrelsen ikke har betydning for den retlige kvalificering af K  

 Invest K/S som et kommanditaktieselskab, at selskabskapitalen alene  

 udgør kr. 210.000, vil aktieselskabslovens regler om blandt andet  

 kapitaltab ikke være gældende for kommanditaktieselskaber.
Der  

 ses ingen holdepunkter i hverken aktieselskabsloven eller forarbejderne til  

 loven til støtte for dette synspunkt.
 K Invest K/S kan derfor på grund af kapitalens  

 størrelse ikke registreres som et kommanditaktieselskab.
Derimod opfylder K Invest K/S kapitalkravet for et  

 anpartsselskab.
Såfremt Erhvervs- og Selskabsstyrelsens opfattelse i  

 øvrigt følges, må konsekvensen være, at K Invest  

 K/S skal registreres som et kommanditselskab, da dette er den eneste mulighed  

 for at registrere et kommanditselskab, hvor kapitalen er fordelt på  

 anparter.
3. Fast kapital Erhvervs- og Selskabsstyrelsen anfører i udtalelsen  

 af 4. juli 1997, at aktieselskabslovens § 173, stk. 7, 2. led, hvorefter  

 "kommanditisterne i selskabet har indskudt en bestemt kapital, som er  

 fordelt på aktier" skal fortolkes således, at et  

 kommanditaktieselskab skal have en fast kapital.
 Vi er ikke enige med Erhvervs- og Selskabsstyrelsen i  

 denne fortolkning af bestemmelsen i aktieselskabslovens § 173, stk. 7, 2.  

 led, da fortolkningen hverken har støtte i ordlyden af  

 aktieselskabslovens § 173, stk. 7 eller forarbejderne hertil.
Ordene "bestemt kapital" relaterer sig efter  

 ordlyden af aktieselskabslovens § 173, stk. 7 til det indskud, som  

 kommanditisterne har foretaget i kommanditaktieselskabet og ikke til  

 selskabets kapital som sådan.
Har kommanditisterne derfor ikke indskudt  

 en bestemt kapital, vil der ikke være tale om en kommanditaktieselskab,  

 uanset om kapitalen i selskabet er fast.
Efter vedtægterne for K Invest K/S § 5 er den  

 samlede "indskudskapital, DKK 210.000, stedse .. ligeligt fordelt mellem  

 kommanditisterne." Ved ændringer i antallet af kommanditister fordeles  

 kommanditselskabets kapital ligeligt mellem kommanditisterne i selskabet.
Den  

 enkelte kommanditists indskud er således af en varierende  

 størrelse.
 Dermed er der ikke tale om, at kommanditisterne i K Invest  

 K/S har indskudt en bestemt kapital, da kommanditisternes indskud netop er  

 varierende alt efter antallet af kommanditister i kommanditselskabet.
Da indskuddene endvidere er uden beløbsangivelse,  

 savner indskuddene endvidere helt de karakteristika, der er kendetegnende for  

 aktier.
Vi henviser i øvrigt til punkt 1.4. i vores klage til  

 Erhvervsankenævnet af 15. maj 1997.
 Der er derfor efter ordlyden af aktieselskabslovens § 173,  

 stk. 7, 2. led også af denne grund ikke holdepunkter for at anse K  

 Invest K/S for et kommanditaktieselskab.
2. Klagevejledning Erhvervs- og Selskabsstyrelsen anfører i udtalelsen  

 af 4. juli 1997, at den ikke anser forvaltningsloven for overtrådt, da  

 Styrelsen har opfattet korrespondancen som af vejledende og foreløbig  

 karakter.
 Erhvervs- og Selskabsstyrelsen har både ved brev af  

 3. januar 1997 og 17. april 1997 nægtet registrering af K Invest K/S  

 som et kommanditselskab.
Disse breve er forvaltningsretlige afgørelser, der  

 skal opfylde de krav, der stilles i forvaltningsloven.
Den anførte  

 kritik i klagen af 15. maj 1997 af Styrelsens sagsbehandling fastholdes  

 derfor.
Vi stiller os i øvrigt uforstående over for,  

 at Erhvervs- og Selskabsstyrelsen betegner afslag på anmodning om  

 registrering som kommanditselskab som foreløbig og  

 vejledende." Erhvervs- og Selskabsstyrelsen har herefter i en  

 supplerende udtalelse af 17. december 1997 udtalt:
 "1) Modparten anfører, at det er  

 selskabsdeltagernes indbyrdes aftale, der bestemmer, hvilken selskabsform en  

 virksomhed skal udøves igennem.
Erhvervs- og Selskabsstyrelsen bestrider ikke, at den  

 fortsatte hovedregel i dansk selskabsret er aftalefrihed.
Der gøres  

 imidlertid gældende, at en selskabsdannelse kan nærmes så  

 meget til en af de lovregulerede selskabsformer (her  

 kommanditaktieselskabet), at selskabet omfattes heraf.
 Det følger heraf, at hvis et selskab efter sin  

 struktur skal anses for et lovreguleret selskab, må selskabets struktur  

 i det hele tilpasses lovens krav til den pågældende selskabsform.  

 Hvis ikke dette var tilfældet, ville lovreguleringen kunne omgås  

 ved, at en selskabsvedtægt på mindre væsentlige punkter  

 adskilte sig fra det lovmæssigt foreskrevne.
 2) Modparten gør gældende, at der ikke i K  

 Invest K/S´ vedtægter er truffet aftale om at kapitalen i  

 kommanditselskabet er fordelt på aktier.
Aktieselskabsloven opstiller visse formkrav til selskaber  

 omfattet af loven.
Bl.a. stiller aktieselskabslovens § 4, stk. 1, nr. 4 og 5,  

 krav om at vedtægterne skal oplyse om aktiekapitalens størrelse  

 og aktiernes pålydende værdi, og aktieselskabslovens § 21 stiller  

 krav til udformningen af et aktiebrev.
Imidlertid er det Erhvervs- og  

 Selskabsstyrelsens opfattelse, at spørgsmålet om hvorvidt et  

 selskab er omfattet af loven eller ej, ikke kan afgøres alene ud fra  

 en vurdering af, om aktieselskabslovgivningens formelle krav er opfyldt eller  

 ej.
Derimod må der i overensstemmelse med dansk retstradition  

 også foretages en vurdering af selskabernes reelle struktur.
Erhvervs-  

 og Selskabsstyrelsen er derfor ikke enig i, at spørgsmålet om,  

 hvorvidt K Invest K/S´ kapital er fordelt på aktier alene skal  

 afgøres ud fra vedtægternes ordlyd.
I øvrigt henvises til  

 tidligere udtalelse.
3) Modparten anfører, at såfremt strukturen i  

 K Invest K/S har lighed med et aktieselskabs kunne selskabet lige så  

 vel have lighed med et anpartsselskab og at kapitalen dermed er fordelt  

 på anparter.
Hertil skal Erhvervs- og Selskabsstyrelsen bemærke,  

 at uanset at modparten hævder at have etableret et  

 kommanditanpartsselskab, vil selskabet med den nuværende udformning af  

 vedtægterne fortsat have så mange lighedspunkter med den  

 lovregulerede selskabsform kommanditaktieselskab, at selskabet ikke kan  

 registreres som kommanditselskab.
 Der findes ikke i lovgivningen beskrevet en selskabsform,  

 som betegnes "kommanditanpartsselskab". Hvis der er tale om et  

 kommanditselskab, må dette være enten et kommanditaktieselskab  

 eller et almindeligt kommanditselskab, som er strukturmæssigt  

 forskelligt fra kommanditaktieselskabet.
 I øvrigt henvises til tidligere udtalelse.
4) Modparten bestrider Erhvervs- og Selskabsstyrelsens  

 opfattelse af retstilstanden med hensyn til kommanditselskaber.
Hertil  

 bemærker styrelsen, at da spørgsmålet ikke har været  

 prøvet ved domstolene er den af klager postulerede praksis ikke  

 nødvendigvis identisk med retstilstanden.
I Industriministereiets betænkning nr. 937/1981,  

 Lovgivning Om Kommanditselskaber, side 55ff, er en beskrivelse af  

 kommanditselskabers ledelsesstruktur.
Det fremgår, at ansvarets  

 fordeling og beslutningskompetencen i selskaber, som ikke er lovreguleret  

 (hvilket kommanditselskaber ikke var da betænkningen blev afgivet)  

 fastlægges i selskabets vedtægter m.m.
Det anføres  

 herefter:
"I et kommanditselskab må det som deklaratorisk  

 regel gælde, at det er komplementaren, der har ledelsen i selskabet,  

 som en naturlig følge af at han hæfter personligt." Og  

 videre fremgår det: "I nyere tid har det imidlertid været  

 almindeligt, at det i selskabsaftalen fastlægges, at den øverste  

 myndighed skal være hos en generalforsamling, bestående af  

 samtlige selskabsdeltagere, der skal træffe de beslutninger, der efter  

 selskabets forhold er af usædvanlig karakter eller særlig  

 vigtighed, mens det fortsat er komplementaren, der har ledelsen af selskabet  

 i øvrigt." Det er derfor det traditionelle udgangspunkt, at  

 komplementaren er den, som har det ledelsesmæssige ansvar i  

 kommanditselskaber, svarende til, at komplementaren har det største  

 økonomiske ansvar   dette gælder uanset kommanditselskabets  

 struktur i øvrigt.
Med aktieselskabslovens § 173, stk. 8, er det  

 fastslået, at i et kommanditselskab skal komplementaren have  

 økonomiske og forvaltningsmæssige beføjelser.
Disse  

 beføjelser skal nu være tilstede, før der foreligger et  

 kommanditselskab.
Såfremt kommanditselskabets vedtægter  

 tillægger kommanditisterne beføjelser, der modsvarer  

 aktionærernes i et aktieselskab, skal komplementarens  

 forvaltningsmæssige og økonomiske beføjelser være  

 endnu tydeligere for at undgå, at kommanditselskabet bliver et  

 kommanditaktieselskab.
5) Modparten finder ikke, at nærværende sag  

 har lighedspunkter med den af Erhvervs- og Selskabsstyrelsen  

 påberåbte erhvervsankenævnskendelse af 7. januar 1993, idet  

 K Invest K/S på flere punkter adskiller sig afgørende fra et  

 aktie- eller anpartsselskab, bl.a. fordi K Invest K/S jf. vedtægternes  

 § 3, har en komplementar der hæfter med hele sin formue.
Hertil  

 bemærker styrelsen, at kendelsen påberåbes til  

 støtte for det synspunkt, at K Invest K/S - uanset at kapitalen ikke  

 opfylder aktieselskabslovens krav - ligger så tæt på  

 kommanditaktieselskabsformen, at det ikke kan registreres som et  

 kommanditselskab af de i tidligere udtalelse nævnte grunde.
 6) Modparten bestrider Erhvervs- og Selskabsstyrelsens  

 fortolkning af ordene "bestemt kapital" i aktieselskabslovens §  

 173, stk. 7.
Styrelsen skal henvise til det tidligere anførte,  

 som findes klart at udtrykke styrelsens fortolkning." Klager, der er gjort bekendt den supplerende udtalelse,  

 har ikke fremsat yderligere bemærkninger i sagen.
 Ankenævnet udtaler:
 Efter  aktieselskabslovens § 173, stk. 7, anses et  

 erhvervsdrivende kommanditselskab for at være et kommanditaktieselskab,  

 1) når et aktieselskab med hele sin kapital er kommanditist, eller 2)  

 når kommanditisterne har indskudt en bestemt kapital, som er fordelt  

 på aktier.
Aktieselskabsloven af 1930 omfattede alene type nr. 1), og  

 det fremgår af forarbejderne til aktieselskabsloven af 1973, jf.  

 Betænkning nr. 540/1969 om En Fællesnordisk  

 Aktieselskabslovgivning s. 52, at man fandt det overflødigt at medtage  

 regler om kommanditaktieselskaber i en ny aktieselskabslov.
Ifølge  

 lovmotiverne til § 173, jf.
Folketingstidende. 1972/73, Tillæg A,  

 spalte 4558 f., valgte man imidlertid at bibeholde regler om  

 kommanditaktieselskaber i aktieselskabsloven af hensyn til EF's første  

 selskabsdirektiv om samordning af medlemslandenes selskabsretlige regler og  

 at medtage den i andre EF-lande kendte selskabstype, kommanditselskaber  

 på aktier.
 Ankenævnet finder, at der ikke er grundlag for at  

 anvende aktieselskabslovens § 173, stk. 7, analogt på  

 kommanditselskaber på anparter, og at bestemmelsen heller ikke i  

 øvrigt giver hjemmel for pålæg til kommanditselskaber,  

 hvis kapital ikke er fordelt på aktier.
 Det af klagen omfattede kommanditselskab har en bestemt  

 kapital, som ikke er fordelt på aktier, og en betryggende regulering af  

 forholdet mellem selskabet og selskabsdeltagerne og mellem disse indbyrdes.  

 Selskabets vedtægter opfylder kravene i lov om erhvervsdrivende  

 virksomheder  § 2, stk. 2, til kommanditselskabers hæftelsesforhold og  

 strider ikke mod andre lovbestemmelser, hvorved bemærkes, at selskabet  

 er stiftet inden den 1. juni 1996 og således ikke omfattet af kravene i  

 aktieselskabslovens § 173, stk. 8, vedrørende komplementarens  

 beføjelser.
 Ankenævnet ophæver efter det anførte  

 Erhvervs- og Selskabsstyrelsens afgørelser og hjemviser sagen til  

 fortsat behandling i styrelsen.
 Det tilføjes, at Erhvervs- og Selskabsstyrelsen  

 burde have givet klagevejledning i skrivelserne af 3. januar 1997 og 17.  

 april 1997, som indeholder afgørelser.
 I ankenævnets afgørelse har Merete Cordes,  

 Suzanne Helsteen, Gert Kristensen, Eskil Trolle og Vagn Joensen deltaget.
