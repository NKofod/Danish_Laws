Nr BR 3 Beretning om Ambisagen   

 Nr 3 1992-93, 1. samling Afgivet af Udvalget for Forretningsordenen Afgivet: 19930317 Indholdsfortegnelse I.
INDLEDNING 1. Arbejdsmarkedsbidraget (ambien) 2. EF-Domstolens dom 31. marts 1992 3. Sagens behandling i Folketinget efter EF-Domstolens dom 4. Udvalget for Forretningsordenens behandling af sagen 5. Markedsudvalgets overvejelser II.
REGERINGENS OVERVEJELSER OM AMBIEN FREM TIL LOVFORSLAGETS FREMSÆTTELSE (PERIODEN JULI 1987 - DECEMBER 1987) 1. Indledende fase (perioden juli - september 1987) Arbejdsgruppens modeller Indledende EF-retlige vurderinger Statusrapport fra arbejdsgruppen Arbejdsminister Henning Dyremoses brev til statsministeren Foreløbig vurdering af overvejelserne i ministerierne om de EF-retlige  

 problemer (den indledende fase) 2. EF-retlige vurderinger frem til trepartsforhandlingerne (perioden september - november 1987) De relevante artikler i Romtraktaten m.v.
Belysning af EF-problemerne Arbejdsminister Henning Dyremoses brev vedrørende den endelige rapport til  

 statsministeren Justitsministeriets EF-retlige vurdering Finansministeriets vurdering 3. Informering af EF-Kommissionen (november 1987) 4. Trepartsforhandlingerne m.v. (november - december 1987) III.
ORIENTERINGEN AF FOLKETINGET I FORBINDELSE MED GENNEMFØRELSEN AF FORSLAGET TIL LOV OM ARBEJDSMARKEDS- BIDRAG I DECEMBER 1987 IV.
SAGSFORLØBET I FORHOLD TIL EF-KOMMISSIONEN (NOVEMBER 1987 - SEPTEMBER 1991) OG ORIENTERINGEN AF FOLKETINGET HEROM 1. Indledende brevveksling og spørgsmål stillet til Kommissionen i  

 Europa-Parlamentet om ambien 2. Kommissionens åbningsskrivelse (22. maj 1989). Regeringens svar 3. Kommissionens begrundede udtalelse (27. september 1990). Regeringens  

 svar 4. Kommissionens stævning (12. september 1991) 5. Orienteringen af Folketinget om sagsforløbet V.
UDVALGETS INDSTILLING BILAG 23 I.
INDLEDNING 1. Arbejdsmarkedsbidraget (ambien) Den 9. december 1987 fremsatte skatteministeren forslag til lov om  

 arbejdsmarkedsbidrag.
Lovforslaget indebar sammen med en række andre  

 lovforslag, der fremsattes samtidig hermed, at arbejdsgivernes bidrag til fem  

 arbejdsmarkedsordninger bortfaldt.
I stedet indførtes et nyt  

 arbejdsmarkedsbidrag (ambien) på 2,5 pct. af virksomhedens momsgrundlag.  

 Baggrunden for denne omlægning var et ønske om at forbedre erhvervenes  

 konkurrenceevne oven på de meget store omkostnings- og lønstigninger i 1987.  

 Forslagene blev vedtaget den 18. december 1987, og hovedloven om  

 arbejdsmarkedsbidrag blev bekendtgjort i Lovtidende som lov nr. 840 af 18.  

 december 1987. Loven trådte i kraft den 1. januar 1988.
Ambien afløstes af en såkaldt tillægsmoms på 3 pct. den 1. januar 1992. Om  

 baggrunden herfor blev det i bemærkninger til lovforslagene og i  

 fremsættelsestalen nævnt, at regeringen ønskede at fjerne enhver usikkerhed  

 om de fremtidige afgiftsforhold i forbindelse med den dom, der forventedes i  

 første halvdel af 1992 fra EF-Domstolen om arbejdsmarkedsbidragets forhold  

 til EF-retten.
Lovforslagene om tillægsmomsen, der fremsattes den 27.  

 november 1991, indeholder overgangsbestemmelser om betaling af de seneste  

 rater af ambien i 1992.
2. EF-Domstolens dom 31. marts 1992 I oktober og november 1988 udtog Dansk Denkavit Aps. og P.
Poulsen Trading  

 Aps. stævning mod den danske stat (Skatteministeriet) ved Østre Landsret, med  

 påstand om, at ambibidraget »kendes ugyldigt, og at den danske stat  

 tilpligtes at tilbagebetale dem de beløb, som de hævder at have betalt med  

 urette.
Til støtte for deres påstand har de principalt gjort gældende, at  

 arbejdsmarkedsbidraget var en omsætningsafgift, som er omfattet af forbudet i  

 artikel 33 i Rådets sjette direktiv 77/388/EØF, subsidiært at bidraget var en  

 afgift med tilsvarende virkning som told, der er i strid med EØF-Traktatens  

 artikel 9 ff., eller, såfremt disse bestemmelser ikke finder anvendelse, en  

 diskriminerende intern afgift efter Traktatens artikel 95.« (Dommen side  

 3).
 Østre Landsret forelagde sagen til præjudiciel afgørelse ved EF-Domstolen  

 den 2. juli 1990 i medfør af Romtraktatens artikel 177. Kommissionen  

 intervenerede i sagen til støtte for de to sagsøgende firmaer.
I EF-Domstolens dom den 31. marts 1992 konkluderes vedrørende den  

 principale påstand, at ambibidraget er i strid med 6. momsdirektiv, artikel  

 33. Denne artikel indebærer, at der ikke må indføres skatter og afgifter, der  

 har karakter af omsætningsafgifter.
Til Østre Landsrets spørgsmål angående de  

 subsidiære påstande om, at ambien er i strid med Traktatens artikel 9 eller  

 artikel 95, anfører EF-Domstolen, at spørgsmålene bortfalder som følge af  

 domstolens afgørelse af spørgsmålet vedrørende den principale påstand.
Endvidere fastslår dommen, at der ikke findes anledning til at begrænse  

 dommens tidsmæssige virkninger.
Der henvises til, at den danske regering ikke  

 har godtgjort, at fællesskabsretten på det tidspunkt, da det omtvistede  

 bidrag blev indført, med rimelighed kunne udlægges således, at en sådan  

 afgift var tilladt.
Endvidere påpeges det i dommen, at Kommissionen allerede  

 i januar 1988 henledte regeringens opmærksomhed på de problemer,  

 arbejdsmarkedsbidraget kunne give anledning til i relation til 6.  

 momsdirektiv.
Man skal være opmærksom på, at det alene er det præjudicielle spørgsmål,  

 der er faldet dom i ved EF-Domstolen den 31. marts 1992. Østre Landsrets dom  

 er endnu ikke afsagt, men de EF-retlige spørgsmål er afgjort ved  

 EF-Domstolens dom af 31. marts 1992. Hertil kommer, at den såkaldte direkte  

 ambisag, der er anlagt af EF-Kommissionen mod Danmark den 12. september 1991  

 ved EF-Domstolen i medfør af Romtraktatens artikel 169, jf. nedenfor afsnit  

 IV, 4, endnu ikke er afsluttet.
Der kan gå op til et år, inden der falder dom  

 i denne sag.
 Det tilføjes dog, at hovedspørgsmålet i den præjudicielle sag og den af  

 Kommissionen anlagte direkte ambisag må betegnes som nogenlunde identiske,  

 hvorfor EF-Domstolens dom i den direkte ambisag for så vidt angår selve  

 ambien (opgjort efter momsmetoden) må forventes at blive identisk med den  

 allerede afsagte dom af 31. marts 1992.
Det ser dog ud til, at Kommissionen på nuværende tidspunkt er af den  

 opfattelse, at den særlige ambi opgjort efter lønsumsmetoden, der blev pålagt  

 finansielle institutioner m.v., også er omfattet af EF-Domstolens dom af 31.  

 marts 1992, som værende i strid med 6. momsdirektiv.
Den danske regering  

 afviser imidlertid af flere grunde dette.
3. Sagens behandling i Folketinget efter EF-Domstolens dom Sagen blev umiddelbart efter EF-Domstolens dom taget op i Folketinget af  

 såvel Folketingets Markedsudvalg som Skatteudvalget, der afholdt samråd med  

 skatteministeren herom.
Som følge af EF-Domstolens dom fremsatte skatteministeren den 3. april  

 1992 to lovforslag i Folketinget.
Forslagene gik dels ud på at fastsætte  

 nærmere regler for behandlingen af ansøgninger om tilbagebetaling eller  

 erstatning i forbindelse med beløb, der er indbetalt i medfør af lov om  

 arbejdsmarkedsbidrag, og dels på at finansiere provenutabet i forbindelse  

 med, at regeringen ikke havde grundlag for at opkræve ambi, der forfaldt  

 efter den 31. marts 1991. De vedtagne lovforslag blev bekendtgjort i  

 Lovtidende som lov nr. 389 af 20. maj 1992 og lov nr. 362 af 14. maj 1992.
Den 23. april 1992 blev der i Folketinget foretaget en forespørgsel af Ole  

 Espersen (S) og Stavad (S) til statsministeren om konsekvenserne af og  

 ansvaret for EF-Domstolens dom i ambisagen.
Under forespørgslen blev følgende  

 forslag om motiveret dagsorden vedtaget:
 »Folketinget konstaterer, at sagsforløbet i ambisagen har været  

 utilfredsstillende.
På den baggrund - og med henblik på at afgive en beretning om ambisagen -  

 opfordres Udvalget for Forretningsordenen til at klarlægge sagsforløbet,  

 herunder i hvilket omfang Folketinget har modtaget mangelfulde eller forkerte  

 oplysninger.
Det forudsættes, at udvalget medinddrager Markedsudvalgets  

 materiale og eventuelle beretning i sagen.
 Endvidere opfordres Markedsudvalget til at overveje behovet for regler,  

 som for fremtiden sikrer, at Folketinget gennem Markedsudvalget modtager alle  

 nødvendige informationer om retslige skridt imod Danmark fra EF-Kommissionen.
Herefter går Tinget over til næste sag på dagsordenen.« Der henvises om forespørgslen til Folketingstidende 1991-92,  

 forhandlingerne sp. 8651, 8900 og 9154.
4. Udvalget for Forretningsordenens behandling af sagen Udvalget for Forretningsordenen har efter vedtagelsen af dagsordenen den  

 23. april 1992 behandlet sagen i en række møder og har herunder stillet  

 spørgsmål til statsministeren, udenrigsministeren og arbejdsministeren, som  

 disse har besvaret skriftligt, til finansministeren og justitsministeren, som  

 disse har besvaret mundtligt, og til skatteministeren, som denne har besvaret  

 skriftligt og mundtligt.
Nogle af disse spørgsmål er omtalt i det følgende og  

 optrykt sammen med svarene som bilag til beretningen.
Udvalget har i behandlingen af sagen i overensstemmelse med den vedtagne  

 dagsorden af 23. april 1992 inddraget det materiale, som forelå for  

 Markedsudvalget, samt referaterne fra de møder i Markedsudvalget, hvor sagen  

 har været behandlet.
Væsentligst i denne forbindelse er den materialesamling  

 af 6. april 1992 vedrørende ambisagen, som blev udarbejdet af en  

 arbejdsgruppe under Statsministeriets ledelse på baggrund af et spørgsmål fra  

 Markedsudvalget.
Det meste af denne beretning hviler på oplysninger fra  

 materialesamlingen af 6. april 1992. Materialesamlingen er tillige  

 offentliggjort.
5. Markedsudvalgets overvejelser Markedsudvalget har i overensstemmelse med den vedtagne dagsorden af 23.  

 april 1992 igangsat et arbejde med henblik på konkret at vurdere procedurer  

 m.v., som for fremtiden sikrer, at Folketinget gennem Markedsudvalget  

 modtager alle nødvendige informationer om retslige skridt imod Danmark fra  

 EF-Kommissionen.
 I den forbindelse kan nævnes, at Markedsudvalget allerede den 15. juni  

 1992 (alm. del - bilag 709) har stillet regeringen et spørgsmål, hvorefter  

 der ønskes en uddybning af de traktatkrænkelsessager, der er nævnt i  

 Udenrigsministeriets beretning af juni 1992 vedrørende udviklingen i EF i  

 1991, jf. nedenfor afsnit IV, 5.
II.
REGERINGENS OVERVEJELSER OM AMBIEN FREM TIL LOVFORSLAGETS  

 FREMSÆTTELSE (PERIODEN JULI 1987 - DECEMBER 1987) Regeringens overvejelser om ambien kan opdeles i forskellige faser.
 I første fase (juli-september 1987) drøfter man primært, hvilken  

 omlægningsmodel der, set fra et økonomisk synspunkt, er den mest  

 hensigtsmæssige samtidig med, at der finder en foreløbig vurdering sted af de  

 EF-retlige aspekter.
 I næste fase (september-november 1987) koncentrerer regeringen sig  

 herefter om en endelig vurdering af de EF-retlige aspekter.
 I en tredje fase (medio november-medio december 1987) orienterer  

 regeringen EF-Kommissionen om sine planer vedrørende indførelsen af ambien  

 samtidig med, at man inddrager arbejdsmarkedets parter i drøftelserne om  

 ambien (trepartsforhandlinger m.v.). Herefter fremsættes selve lovforslaget  

 den 9. december 1987.
 Nedenfor gives en nærmere redegørelse for de enkelte faser, der beskriver  

 det faktiske forløb af regeringens og centraladministrationens overvejelser,  

 og herunder fremdrages de vigtigste EF-retlige aspekter.
1. Indledende fase (perioden juli - september 1987) I foråret 1987 afsluttedes overenskomsterne med lønstigninger, der  

 medførte, at omkostningerne i Danmark ville stige mere end i udlandet.
Det  

 ville klart forringe konkurrenceerhvervenes stilling.
Der var, ifølge Arbejdsministeriet, ikke mulighed for at ændre indholdet  

 af de indgåede overenskomster, og de samlede lønomkostninger måtte derfor  

 nedsættes ved at påvirke de indirekte lønomkostninger.
Dette kunne ske enten  

 ved at nedsætte bidragene til de forskellige sociale og  

 arbejdsmarkedsordninger eller ved at yde et generelt tilskud til nedbringelse  

 af de indirekte lønomkostninger, jf. notat fra Arbejdsministeriet af 9. juli  

 1987.
 Med henblik på at få belyst og opstillet konkrete forslag til forbedring  

 af konkurrenceevnen besluttedes det på møde i regeringens koordinationsudvalg  

 i august 1987 at nedsætte en arbejdsgruppe om arbejdsgiverafgifter med  

 følgende kommissorium:
 »Som led i regeringens overvejelser om initiativer til forbedring af  

 konkurrenceevnen nedsættes en arbejdsgruppe om arbejdsgiverafgifter.
Baggrunden for arbejdsgruppens nedsættelse er den betydelige forringelse  

 af konkurrenceevnen samt behovet for, at der foretages en gennemgang af det  

 nuværende system for opkrævning af arbejdsgiverafgifter.
Hensigten er at  

 analysere og fremkomme med forslag til omlægning af beregningsgrundlaget for  

 arbejdsgiverafgifterne, så omkostningerne for de udlandskonkurrerende erhverv  

 lettes.
Resultatet af gruppens arbejde skal foreligge snarest muligt.  

 Arbejdsgruppens oplæg vil indgå i regeringens drøftelser med arbejdsmarkedets  

 parter, hvorefter det endelige forslag vil blive udarbejdet.
Medio september  

 1987 skal arbejdsgruppen afgive statusrapport.
Arbejdsgruppen består af repræsentanter fra Arbejdsministeriet (formand),  

 Finansministeriet, Økonomiministeriet samt Skatteministeriet.« Før der redegøres for arbejdsgruppens overvejelser, kan det være  

 formålstjenligt at se, hvilke arbejdsgiverafgifter der var tale om i 1987, og  

 som der altså var mulighed for helt eller delvis at afskaffe eller omlægge.  

 Det drejede sig om følgende afgifter, jf. arbejdsgruppens statusrapport af  

 september 1987 (udateret):
Indirekte lønomkostninger (arbejdsgiverafgifter m.v.) i den private  

 sektor i 1987 I gennemsnit skulle der i 1987 betales ca. 11.000 kr. pr. fuldtidsansat i  

 arbejdsgiverafgift, svarende til en samlet udgift på 13,8 mia. kr. for den  

 private sektor.
Arbejdsgruppens modeller I sine indledende overvejelser når arbejdsgruppen frem til følgende fem  

 modeller for en omlægning af arbejdsgiverafgifterne i konkurrenceøjemed, jf.  

 notat fra arbejdsgruppen af 27. august 1987:
Model 1 (den generelle model) Her peges på den mest enkle model, der medfører, at der finder en generel  

 nedsættelse sted af arbejdsgiverafgifterne, subsidiært at der indføres et  

 arbejdsgivertilskud.
Modellen anses for at være relativt provenukrævende.
Model 2 (branchedifferentiering) I stedet for som i model 1 at indføre en generel nedsættelse af  

 arbejdsgiverafgifterne overvejes det at differentiere arbejdsgiverbidraget  

 efter branchens »konkurrenceudsathed« for på den måde at tage  

 hensyn til specielt de eksport- og importkonkurrerende brancher.
Modellen  

 giver dog anledning til nogle problemer i relation til udvælgelsen af de  

 brancher, der skal begunstiges.
Model 3 (momsmodellen) For at undgå ulemperne ved en branchedifferentiering af  

 arbejdsgiverafgifterne opstiller udvalget en såkaldt momsmodel, der i særlig  

 grad tilgodeser de udlandskonkurrerende erhverv.
I momsmodellen beregnes  

 arbejdsgiverafgifterne på grundlag af momsgrundlaget.
Model 3 anføres at være  

 parallel til en momsforhøjelse, idet virksomhederne kan overvælte bidraget i  

 forbrugerpriserne uden at møde øget konkurrence på import (moms på import)  

 eller have sværere ved at eksportere (fritagelse for eksport).
 Modellen indebærer, at arbejdsgiverafgifterne (helt eller delvis) omlægges  

 fra at være ensidig »beskatning« af produktionsfaktoren  

 arbejdskraft til at være beskatning af værditilvækst.
 For de momsfri aktiviteter foreslås det, at der beregnes et momsgrundlag,  

 f.eks. ved en lønsum tillagt en vis procent (f.eks. 80 pct.). Hermed  

 inddrages andre erhverv (serviceerhverv m.v.) også i modellen.
 Modellen beskrives som indebærende store fordele for især virksomheder med  

 stor eksportandel.
Model 4 (promsmodellen) I stedet for at anvende momsgrundlaget som beregningsgrundlag opstilles en  

 model, der anvender virksomhedernes indenlandske værditilvækst som  

 beregningsgrundlag, dvs. momsgrundlaget tillagt eksporten men fratrukket  

 importen.
Der er tale om en ny afgift, der betyder en mindre lettelse for de  

 konkurrenceudsatte erhverv.
Model 5 (indkomstskattemodellen) Endelig opstilles en model, der bygger på, at man udskriver  

 arbejdsgiverafgiften på det grundlag, hvorpå der i forvejen udskrives  

 indkomstskat af selskaber.
Afgiften vil reelt blot blive et tillæg til  

 selskabsskatteprocenten for virksomheden.
Arbejdskraftforbruget vil således  

 slet ikke komme til at indgå i grundlaget for afgiftens beregning, men alene  

 virksomhedens overskud.
 Indkomstskattemodellen medfører ikke som momsmodellen (model 3)  

 afgiftsfritagelse for eksportindtægter, og modellen får tilsyneladende en  

 kort levetid i udvalgets overvejelser.
 Modellerne kan alle i større eller mindre grad kombineres, men det er  

 vurderingen, at det skaber problemer, hvis man kombinerer de forskellige  

 modeller.
I forbindelse med opstillingen af modellerne udtaler arbejdsgruppen, at en  

 foreløbig vurdering siger, at model 1, 4 og 5 ikke vil være i strid med EF's  

 regler, mens model 2, og måske model 3, vil kunne indebære problemer i  

 relation til EF.
Dette vil imidlertid blive undersøgt nærmere.
 De fem modeller bliver nu nærmere vurderet af embedsmandsgruppen med  

 henblik på at finde den mest fordelagtige i relation til forbedringen af  

 erhvervenes konkurrenceevne m.v.
I notat fra Skatteministeriet af 14. september 1987 om omlægningen af  

 arbejdsgiverafgifterne via en momsmodel (jf. ovenfor), siges det, at »en  

 omlægning af de nuværende arbejdsgiverafgifter til et bidrag af  

 momsgrundlaget vil kunne baseres på oplysninger, som allerede er i  

 toldvæsenets registre«.
Om virkningerne for import og eksport hedder det  

 i notatet blandt andet:
 »Omlægningen af arbejdssgiverafgiften til bidrag af momsgrundlaget  

 vil kunne gennemføres således, at det fuldt ud følger momsgrundlaget.  

 Konsekvensen heraf vil blive, at de virksomheder, som udelukkende producerer  

 til hjemmemarkedet, vil blive belastet af bidraget fuldt ud, idet hele  

 værditilvæksten anvendes på hjemmemarkedet.
De virksomheder, som udelukkende leverer importerede varer til forbrug her  

 i landet, vil blive belastet fuldt ud med bidraget.
Fordelen vil blive  

 mærkbar for de virksomheder, der eksporterer deres produktion, eller de  

 virksomheder, der foretager store investeringer.
Jo større eksport, jo mindre  

 momsgrundlag og dermed mindre bidrag.« Og videre siges det i notatets punkt 5:
»Det kan måske i en række tilfælde virke noget anstødeligt, at det  

 sidste led i en produktionskæde her i landet får godtgjort et beløb, som er  

 blevet opkrævet hos de øvrige led.
Hertil bemærkes, at omlægningen af de  

 nuværende arbejdsgiverafgifter til bidrag af momsgrundlaget vil have en  

 devalueringslignende virkning, idet importpriserne stiger, medens  

 eksportpriserne nedsættes.« Skatteministeriets notat indgår i de videre forhandlinger, og  

 arbejdsgruppens interesse samler sig i høj grad om model 3 (momsmodellen),  

 der efterfølgende bliver omdøbt til omlægningsmodellen.
Sidstnævnte  

 betegnelse dækker over, at arbejdsgiverafgifterne bliver kraftigt beskåret og  

 omlagt til et arbejdsmarkedsbidrag (ambi) på momsgrundlaget.
Indledende EF-retlige vurderinger Inden arbejdsgruppen foretager et egentligt valg mellem de forskellige  

 modeller, foreligger der en række foreløbige vurderinger af de EF-retlige  

 spørgsmål.
De vigtigste af disse vurderinger skal kort nævnes.
Det Økonomiske Sekretariat udarbejder i september 1987 et notat vedrørende  

 EF's regler for statsstøtte, der giver en vurdering af model 2, der omhandler  

 en branchedifferentiering af arbejdsgiverafgifterne (modellen kaldes senere  

 differentieringsmodellen), således at der f.eks. ikke betales (fuld)  

 arbejdsgiverafgift for udlandskonkurrerende erhverv.
Det konkluderes i  

 notatet, »at det formentlig ikke er sandsynligt, at en ordning, hvor  

 udlandskonkurrerende erhverv fritages for arbejdsgiverafgifter, kan godkendes  

 af EF-Kommissionen som værende i overensstemmelse med EF's regler om  

 statsstøtte.
Det kan ikke udelukkes, at Kommissionen vil opfatte ordningen i  

 lighed med ordninger for eksportstøtte, hvilket udelukker godkendelse.
Selv  

 hvis det anerkendes, at ordningen ikke har til formål at forbedre  

 konkurrencestillingen for de udlandskonkurrerende erhverv, er det heller ikke  

 på forhånd givet, at ordningen kan godkendes af EF-Kommissionen.
Kommissionen  

 har ved flere lejligheder udtrykt en forbeholden holdning for generelle  

 støtteordninger, særlig hvis disse ikke bidrager til at skabe en mere  

 dynamisk erhvervsstruktur.
Det vil formentlig være vanskeligt under  

 henvisning til art. 92, stk. 3, litra b), at påberåbe sig, at ordningen  

 afhjælper en alvorlig forstyrrelse i medlemsstatens økonomi.
Kommissionen har  

 ved en tidligere lejlighed - i 1971 - udtalt, at den i så fald kun vil  

 godkende en midlertidig ordning.« I de indledende faser deltager Udenrigsministeriet »officielt«  

 ikke i udvalgsarbejdet, men har alene rollen som »samtalepartner«,  

 jf. brev af 17. september 1987 fra Udenrigsministeriets EF-juridiske afdeling  

 (Markedssekretariatet) til Justitsministeriet.
I brevet meddeles det bl.a.,  

 at »vi har her i ministeriet valgt ikke at gøre noget for at komme med i  

 udvalgsarbejdet.
Vi ved jo, at der skal gøres noget for konkurrenceevnen.
Vi  

 har derfor kun spillet rollen som samtalepartner . . .«.
 Videre hedder det bl.a. i brevet omkring EF-problematikken:
»Det umiddelbare indtryk er, at Kommissionen og andre medlemsstater  

 givetvis vil spærre øjnene op, når de opdager, at importen her vil skulle  

 bære ca. 2/3 af udgifterne til de sociale arbejdsmarkedsordninger, som  

 forudses omlagt.
Det er derfor nødvendigt, at vi ser grundigt på sagen, men  

 således at det bliver muligt at fremme den.« Udvalget har i et spørgsmål anmodet udenrigsministeren om en uddybning af  

 disse udtalelser.
Spørgsmålet og besvarelsen heraf er optrykt som bilag 1 til  

 denne beretning.
Selv om Udenrigsministeriet ikke deltager »officielt« i  

 udvalgsarbejdet, er det alligevel meget aktivt medinddraget.
Der foreligger  

 således en række - foreløbige - notater fra Udenrigsministeriet vedrørende  

 spørgsmålet om foreneligheden med EF-retten af en omlægning af  

 arbejdsgiverafgifterne.
Der kan således nævnes notater af 11., 16. og 17.  

 september 1987 alle udarbejdet af Markedssekretariatet.
 Angående model 3 (moms- eller omlægningsmodellen) synes vurderingerne i  

 ovennævnte notater at kunne sammenfattes således:
I forhold til 6. momsdirektiv, artikel 33, vil der formentlig ikke  

 være noget til hinder for gennemførelsen af omlægningsmodellen.
Derimod er  

 det vurderingen, at omlægningsmodellen kan vise sig at være i strid med andre  

 artikler i Romtraktaten.
Især artiklerne 9 og 95 fremhæves.
I en telefax af 18. september 1987 fra Udenrigsministeriet til  

 Skatteministeriet, sammenfatter Udenrigsministeriet sine synspunkter som  

 anført nedenfor.
Synspunkterne angives i sin helhed, idet de indgår i den  

 senere statusrapport, der danner grundlag for videre arbejde med ambien.
 »De to modeller skal tillige vurderes i lyset af EF-retten, idet det  

 må forventes, at den valgte model vil blive genstand for en kritisk analyse  

 såvel i EF-regi som i andre lande.
 Set i EF-sammenhæng er det den foreløbige vurdering, at  

differentieringsmodellen tvivlsomt vil kunne accepteres, fordi den vil  

 blive opfattet som tilsigtet støtte til eksportvirksomheder.
 Udenrigsministeriet har givet en foreløbig vurdering af  

omlægningsmodellen i relation til EØF-traktaten og EF-Domstolens  

 praksis.
 Ved at opretholde sammenhængen mellem de enkelte sociale ordninger og  

 disses finansiering, fremtræder afgiften som en ikkefiskal afgift.
Det er Udenrigsministeriets vurdering, at den skitserede omlægningsmodel  

 vil være i overensstemmelse med momsdirektivernes regler, fordi den nye  

 afgift ikke kan opfattes som en egentlig omsætningsafgift, selv om der består  

 væsentlige fælles træk.
EF-Domstolen har tidligere godkendt en fransk  

 ikkefiskal afgift, som var indført med det særlige formål at skaffe midler  

 til sociale ordninger.
Udenrigsministeriet har dog betonet, at den i sagen  

 vurderede afgift blev beregnet på grundlag af den samlede omsætning, og at  

 det ikke kan udelukkes, at Domstolen i en senere sag vil gøre det klart, at  

 netop dette er en forudsætning for godkendelsen af en ikkefiskal afgift.
 Den nye afgift må tillige vurderes i forhold til de generelle bestemmelser  

 i Traktaten, som forbyder toldlignende afgifter og interne afgifter, som  

 begunstiger den indenlandske produktion i forhold til importen.
Udenrigsministeriet har påpeget, at den nye ordnings byrdefordeling kan  

 opfattes som ulige behandling af importen, navnlig fordi importen i sagens  

 natur ikke samtidig bliver aflastet for arbejdsgiverbidrag.
I givet fald vil  

 afgiften ikke kunne opretholdes for så vidt angår importen.
Udenrigsministeriet har foreslået, at det undersøges nærmere, om det ud  

 fra en EF-retlig vurdering vil være mere hensigtsmæssigt, at omlægningen  

 ændres til en fiskal afgift, dvs. uden forbindelse med de sociale ordninger,  

 som herefter må finansieres af statskassen.
En sådan omlægning ville lette  

 mulighederne for at fordele byrden ligeligt på det indenlandske forbrug,  

 altså importen og egen produktion til hjemmemarkedet, men vil til gengæld,  

 hvis afgiften stadig knyttes tæt til momsgrundlaget, forøge risiciene for  

 uforenelighed med EF's momsregler.
Der er ikke her taget stilling til, hvilken betydning det vil have over  

 for EF, at man samtidig med præsentationen annoncerer, at omlægningen også  

 skal ses i et langsigtet perspektiv, hvor overgang til en proms-model med  

 tiden bliver mulig.« Statusrapport fra arbejdsgruppen Den 18. september 1987 foreligger den første udgave af statusrapporten fra  

 arbejdsgruppen.
Det påpeges dog, at der resterer en række uafklarede forhold  

 af mere teknisk karakter, som der vil blive arbejdet videre med.
Hertil  

 kommer spørgsmålet om EF-medholdeligheden, der også skal vurderes nærmere.
 I rapporten opereres kun med to modeller: differentieringsmodellen, der  

 giver et arbejdsgivertilskud til virksomheder i de konkurrenceudsatte  

 brancher, og omlægningsmodellen, der erstatter/omlægger fem  

 arbejdsgiverafgifter, der beregnes på grundlag af antallet af  

 fuldtidsbeskæftigede, med en ny arbejdsgiverafgift (ambi), der beregnes på  

 momsgrundlaget.
Udvalget mener, at differentieringsmodellen er uhensigtsmæssig og i øvrigt  

 giver store problemer i forhold til EF.
Derfor indstilles det (foreløbigt),  

 at omlægningsmodellen gennemføres, dog således at de EF-retlige forhold  

 undersøges nærmere.
Rent konkret går omlægningsmodellen ud på, at arbejdsgiverbidragene til de  

 fem ordninger: Lønmodtagernes Garantifond, Arbejdsmarkedets Elevrefusion,  

 førtidspension, arbejdsløshedsforsikring og AUD omlægges til finansiering  

 efter en ensartet bidragssats beregnet på momsgrundlaget (ambien). Endvidere  

 gives der et tilskud til arbejdsgivernes betaling af sygedagpenge.
Tilskuddet  

 modregnes i ambibidraget.
 Med et ambibidrag på f.eks. 2 1/2 pct. påregnes et provenu på 8 mia. kr.  

 Ved omlægning af de fem arbejdsgiverbidrag og tilskuddet til sygedagpengene  

 mistes imidlertid 12 1/2 mia. kr. i provenu.
 Statusrapportens afsnit om de EF-retlige forhold er skrevet i  

 Udenrigsministeriet og svarer nøjagtigt til det ovenfor anførte (jf. telefax  

 af 18. september).
I Skatteministeriet udarbejdes et notat af 22. september 1987 vedrørende  

 statusrapporten.
Vedrørende de EF-retlige forhold hedder det:
»Udenrigsministeriet har ikke taget endelig stilling til, om  

 omlægningen vil være i overensstemmelse med EF-retten.
Efter  

 Udenrigsministeriets foreløbige opfattelse ses der ikke at være sådanne  

 problemer, der umiddelbart må føre til, at man må fraråde ordningen.« Udvalget har i et spørgsmål til udenrigsministeren spurgt, om dette findes  

 at være en korrekt gengivelse af Udenrigsministeriets opfattelse på daværende  

 tidspunkt.
Spørgsmålet og besvarelsen heraf er optrykt som bilag 2 til denne  

 beretning.
Arbejdsminister Henning Dyremoses brev til statsministeren Den 28. september 1987 orienterer daværende arbejdsminister Henning  

 Dyremose i et brev statsministeren om hovedindholdet i statusnotatet, og der  

 peges i den forbindelse på omlægningsmodellen som den mest velegnede.
Visse  

 tekniske problemer skal dog stadig afklares i en senere rapport fra  

 arbejdsgruppen.
 Vedrørende de EF-retlige problemer hedder det i skrivelsen til  

 statsministeren, at »omlægningen må desuden vurderes i lyset af  

 EF-retten, og en foreløbig vurdering tilsiger, at der kan opstå problemer i  

 den forbindelse«.
Det fremgår af brevet, at der skal arbejdes videre med de EF-retlige  

 problemer, ligesom der i arbejdsgruppen vil blive påbegyndt et arbejde  

 omkring forberedelse af de nødvendige lovforslag.
Den endelige model skal  

 endvidere indgå i de efterfølgende trepartsforhandlinger.
Foreløbig vurdering af overvejelserne i ministerierne om de EF-retlige  

 problemer (den indledende fase) Med færdiggørelsen af den første statusrapport ultimo september 1987 synes  

 regeringen at være af den opfattelse, at det er omlægningsmodellen, der bør  

 søges gennemført efter nogle tekniske justeringer.
 Som det fremgår af de foranstående afsnit, knytter de største  

 vanskeligheder ved gennemførelsen sig imidlertid til de EF-retlige problemer,  

 men det er tilsyneladende regeringens umiddelbare vurdering, at det i første  

 omgang ikke er 6. momsdirektiv, der stiller sig hindrende i vejen for en  

 gennemførelse.
 Ved desuden at fravælge differentieringsmodellen anses det endvidere for  

 mindre sandsynligt, at EF's regler vedrørende (forbud mod) statsstøtte kan  

 komme på tale (artikel 92 i Romtraktaten).
 Derimod er regeringen opmærksom på, at der kan opstå problemer i forhold  

 til de generelle bestemmelser i Romtraktaten vedrørende de frie  

 varebevægelser (artikel 9) og de fiskale bestemmelser (artikel 95).
 Som ovenfor anført skal der nu arbejdes videre med disse problemer.
2. EF-retlige vurderinger frem til trepartsforhandlingerne (perioden  

 september - november 1987) I næste fase frem til trepartsforhandlingerne forstærkes overvejelserne  

 som ovenfor nævnt om de EF-retlige problemer.
Endvidere inddrages  

 Udenrigsministeriet nu »officielt« i arbejdet, og på et senere  

 tidspunkt kommer Justitsministeriet også ind i billedet.
 De relevante artikler i Romtraktaten m.v.
Det kan være nyttigt som indledning til dette afsnit i beretningen kort at  

 præsentere de relevante artikler i Romtraktaten samt andre EF-regler, der kan  

 tænkes at give problemer i forhold til ambien.
De nedenfor nævnte artikler  

 bliver alle vurderet af regeringens embedsmænd i det videre forløb.
 Det drejer sig i hovedtræk om følgende:
 Artikel 9 (stk. 1) i Traktaten, der primært drejer sig om de frie  

 varebevægelser og forbud mod told og alle andre afgifter med tilsvarende  

 virkning (dvs. som hindrer den frie bevægelighed af varer over grænserne).  

 Artiklen lyder således:
»Fællesskabets grundlag er en toldunion, som omfatter en  

 vareudveksling, og som indebærer forbud mod told ved indførsel fra og ved  

 udførsel til andre medlemsstater, såvel som mod alle afgifter med tilsvarende  

 virkning samt indførelse af en fælles toldtarif over for tredjeland.« Artikel 92 i Traktaten (statsstøtte), der drejer sig om forbud mod  

 statsstøtte eller støtte, der fordrejer konkurrencevilkårene.
Artiklen lyder  

 således (stk. 1):
»Bortset fra de i denne traktat hjemlede undtagelser er statsstøtte  

 eller støtte, som ydes ved hjælp af statsmidler under enhver tænkelig form,  

 og som fordrejer eller truer med at fordreje konkurrencevilkårene ved at  

 begunstige visse virksomheder eller visse produkter, uforenelige med  

 fællesmarkedet i det omfang, den påvirker samhandelen mellem  

 medlemsstaterne.« Artikel 92, stk. 2 og 3, indeholder nogle undtagelser, der dog er uden  

 interesse for den foreliggende sag.
Artikel 95 i Traktaten (fiskale bestemmelser), der forbyder, at  

 der pålægges interne afgifter af nogen art på varer fra andre medlemsstater,  

 som er højere end de afgifter, der pålægges indenlandske varer.
Artiklen  

 lyder således:
 »Ingen medlemsstat må direkte eller indirekte pålægge varer fra andre  

 medlemsstater indirekte afgifter af nogen art, som er højere end de afgifter,  

 der direkte eller indirekte pålægges lignende indenlandske varer.
Endvidere må ingen medlemsstat pålægge varer fra andre medlemsstater  

 interne afgifter, som indirekte vil kunne beskytte andre produkter.« (Sidste afsnit er udeladt).
6. momsdirektiv, artikel 33 , der i korthed drejer sig om, at man  

 gerne må indføre nye afgifter m.v., blot disse ikke har karakter af en  

 omsætningsafgift.
Artiklen lyder således:
»Med forbehold af andre Fællesskabsbestemmelser er bestemmelserne i  

 dette direktiv ikke til hinder for, at en medlemsstat opretholder eller  

 indfører afgifter på forsikringskontrakter og på spil og væddemål,  

 punktafgifter, indregistreringsafgifter og i det hele taget alle former for  

 skatter og afgifter, der ikke har karakter af omsætningsafgift.« Ovenstående udgør de legale bestemmelser, som omlægningsmodellen og ambien  

 i hovedtræk skal »løbe spidsrod« imellem.
Hvis der er konflikt med  

 blot een af artiklerne, er det nok til at skabe EF-retlige problemer for  

 ambien.
Der foreligger desuden i efteråret 1987 en række EF-domme, der  

 fortolker ovennævnte paragraffer.
Disse domme - eller fortolkningsbidrag -  

 indgår tillige i regeringens overvejelser.
For så vidt angår 6. momsdirektivs artikel 33, forelå der i 1987, hvor  

 ambien blev vedtaget, kun een dom vedrørende denne artikel.
Det drejede sig  

 om den såkaldte Rousseau Wilmot-dom fra 1985 (sag 285/84), der drejede sig om  

 bidrag, der ifølge fransk lov skulle betales af alle større handelsselskaber  

 til en social sikringsinstitution (»Organic«). Bidragene udgjorde  

 en vis promille af den årlige omsætning og skulle indgå i en  

 forsikringsordning for selvstændige erhvervsdrivende.
Domstolen udtalte om den pågældende afgift, at der var tale om en afgift  

 af ikkefiskal karakter, der påhvilede den samlede omsætning og ikke direkte  

 påvirkede prisen på varer og tjenesteydelser.
Afgiften blev af Domstolen  

 anset som forenelig med Fællesskabsretten.
 Det fremgår af ministeriernes overvejelser, at det konkluderes, at dommen  

 ikke giver megen vejledning, fordi det er uklart, hvorfor den konkrete afgift  

 ikke blev bedømt til at have karakter af omsætningsafgift.
 I de EF-retlige vurderinger sondres der mellem fiskale og ikkefiskale  

 afgifter.
Hvis afgiften (f.eks. ambien) er eller opfattes som fiskal, er provenuet  

 ikke øremærket til at finansiere bestemte formål.
Det vil typisk være  

 tilfældet ved generelle afgifter.
Opfattes afgiften derimod som ikkefiskal, skal provenuet bruges til  

 bestemte formål.
For ambien vil det betyde, at denne specielle afgift  

 finansierer (helt eller delvis) de ordninger, der omlægges.
I hovedtræk kan  

 man sige, at hvis afgiften opfattes som en generel, fiskal afgift, vil den  

 (sandsynligvis) ikke være i strid med artiklerne 9 og 95.
 Opfattes afgiften som ikkefiskal (til finansiering af sociale ordninger),  

 er der omvendt stor mulighed for konflikt med artiklerne 9 og 95, medens 6.  

 momsdirektiv (sandsynligvis) ikke berøres.
 Der følger nu en række notater m.v. til nærmere belysning af de EF-retlige  

 problemer.
Belysning af EF-problemerne Fra Udenrigsministeriets side foreligger en række notater fra  

 Markedssekretariatet, hvor ministeriet prøver at fastlægge sin endelige  

 holdning til de EF-retlige konsekvenser af omlægningsmodellen.
Det sidste  

 notat i rækken synes at være dateret 6. oktober 1987.
Det siges direkte i notatet af 6. oktober, at Kommissionen og andre  

 medlemsstater vil kunne angribe den foreslåede omlægning af  

 arbejdsgiverbidragene på mange måder.
Endvidere er det vurderingen i notatet,  

 at det ikke er muligt at anvise korrektioner til den foreslåede omlægning  

 bortset fra en almindelig momsforhøjelse, som med sikkerhed vil gøre den nye  

 ordning traktatmedholdelig.
 I øvrigt foreslås det, at den juridiske og økonomiske sammenhæng mellem  

 ambiens indførsel, afskaffelsen af de gamle arbejdsgiverafgifter og  

 provenuets anvendelse brydes (dvs. gøres til en fiskal afgift). Det tilføjes  

 dog, at med sådan en ændring kan det ikke udelukkes, at afgiften vil blive  

 bedømt negativt på grundlag af momsreglerne, dvs. 6. momsdirektiv.
Notatet slutter således med at foreslå, at såfremt sagen i øvrigt fremmes,  

 skønnes risikoen for, at afgiften bliver bedømt negativt, alt i alt nok noget  

 mindre, hvis den nye afgift omformes til en fiskal afgift, som har karakter  

 af en indirekte forbrugsskat.
En sådan omformning kræver imidlertid, at  

 omlægningen ændres, således at de enkelte elementer præsenteres hver for sig  

 i regeringens lovgivningsprogram og uden nogen sammenhæng overhovedet.
 Notatet sendes til arbejdsgruppens medlemmer samt til Justitsministeriet  

 og Statsministeriet.
 I følgebrevet til Statsministeriet henvises endvidere til pressens  

 behandling af ambisagen, og herunder behandlingen af de juridiske sider.  

 Brevet afsluttes med en passus om, at man gerne vil være sikker på, at  

 ministrene er klar over, at den juridiske vurdering reelt er noget anderledes  

 (end pressens).
Med skrivelse af 6. oktober 1987 fra Finansministeriet  

 (Budgetdepartementet) fremsendes et notat til Udenrigsministeriet om den  

 økonomiske politik.
Notatet omhandler blandt andet omlægningen af  

 arbejdsgiverafgifterne og herunder forholdet til EF-reglerne.
Notatet er til  

 intern orientering af såvel statsministeren som finansministeren.
Vedrørende  

 omlægningen og EF-reglerne hedder det:
 »Hvis omlægningen opfattes som en generel nedsættelse af alle  

 arbejdsgiveres bidrag til sociale ordninger, og at provenutabet herved dækkes  

 ved en momsforhøjelse, må det være oplagt, at omlægningen ikke vil stride mod  

 EF-reglerne.
For at undgå et prishop sættes momsen ikke i vejret, men der indføres et  

 arbejdsgiverbidrag på momsgrundlaget, som opkræves på samme terminer m.v. som  

 de tidligere arbejdsgiverafgifter.
Det betyder, at det nye arbejdsgiverbidrag  

 ikke vil optræde på fakturaer m.v., som en almindelig momsforhøjelse, men på  

 længere sigt vil virkningerne være nogenlunde de samme.
I det omfang det kan  

 klargøres, at det nye arbejdsgiverbidrag på momsgrundlaget har karakter af en  

 generel indirekte afgift, vil den ikke være i strid med EF-reglerne.
Det er imidlertid klart, at omlægningen i sin helhed alene letter de  

 danske konkurrenceudsatte virksomheders omkostninger, hvorfor det samlede  

 forslag vil have EF's bevågenhed.« Der foreligger endvidere et notat om EF-aspekterne fra Arbejdsministeriet,  

 men der tilføjes ikke noget nyt heri i forhold til Udenrigsministeriets notat  

 af 6. oktober 1987 (jf. ovenfor).
Arbejdsminister Henning Dyremoses brev vedrørende den endelige rapport til  

 statsministeren Medio oktober 1987 er embedsmandsgruppen vedrørende omlægningen af  

 arbejdsgiverafgifterne færdig med den endelige rapport, som den 19. oktober  

 1987 oversendes til statsministeren af arbejdsministeren.
Arbejdsministeriet  

 har formandskabet.
Rapporten oversendes i to dele.
Den ene del (hovedrapporten) indeholder  

 alene en beskrivelse m.v. af omlægningsmodellen uden at gå i dybden med  

 EF-problemerne.
Den anden del er en separat og fortrolig notits, dateret 16.  

 oktober 1987, om de EF-retlige aspekter, udarbejdet på grundlag af  

 Udenrigsministeriets vurdering, som Justitsministeriet ifølge notitsen har  

 erklæret sig enig i.
 Omkring EF-problemerne hedder det i hovedrapporten blot:
»Med udgangspunkt i denne model (omlægningsmodellen) har  

 arbejdsgruppen herefter fortsat sit arbejde med en række uafklarede forhold.  

 I den forbindelse er de EF-retlige aspekter blevet undersøgt.
Det er  

 arbejdsgruppens vurdering, at den nye afgift - uden at være en  

 omsætningsafgift - er en fiskal afgift, som efter EF's bestemmelser kan  

 pålægges ved indenlandsk anvendelse, uanset varens oprindelse.« Medens hovedrapporten således konkluderer, at der ikke er væsentlige  

 EF-retlige problemer, er vurderingerne i den separate (og fortrolige) notits  

 nærmest den modsatte.
Den EF-retlige vurdering gengives i helhed nedenfor:
» Juridisk vurdering Det er udelukket, at den nye afgift kan betragtes som en moms, der klart  

 ikke rejser EF-retlige problemer.
Den nye afgift afviger på flere punkter fra  

 de regler om moms, der fremgår af EF's momsdirektiver.
 Det er usikkert, om modellen for omlægning af arbejdsgiverafgifter efter  

 EF's regler vil blive betragtet som en direkte skat på virksomhederne,  

 som en ikkefiskal afgift (arbejdsgiverafgift, dvs. en afgift  

 til finansiering af sociale formål til fordel for arbejdstagere) eller en  

fiskal afgift .
 Hvis EF-Kommissionen vælger at betragte den nye afgift isoleret, kan den  

 anses som en forbrugsafgift (dvs. fiskal afgift). I dette tilfælde er det  

 sandsynligt, at afgiften vil være EF-medholdelig.
Et problem kan dog opstå i relation til art. 33 i 6. momsdirektiv, der -  

 bortset fra moms - udelukker EF-landene fra at opretholde eller indføre  

 afgifter, der har karakter af omsætningsafgift.
Selv om der i  

 EF-bestemmelserne (eller domspraksis) ikke findes nærmere vejledning med  

 hensyn, til hvad det er, der giver en afgift karakter af omsætningsafgift, er  

 det dog synspunktet, at en mulig argumentation kan etableres for det  

 standpunkt, at den nye afgift ikke har karakter af en omsætningsafgift, jf.  

 nedenfor.
Der består imidlertid usikkerhed om, hvorvidt den nye afgift set isoleret  

 vil blive anset for i EF-sammenhæng at være en fiskal afgift, idet det er  

 muligt, at afgiften kan betragtes som en direkte skat på virksomheder.
Det  

 afgørende i denne sammenhæng vil formentlig være, om afgiften vurderes som en  

 vareafgift eller en afgift pålagt virksomheden, altså med virksomheden som  

 skattesubjekt.
Hvis afgiften anses som en direkte skat, er der modstrid med  

 EF's statsstøtteregler (art. 92 i EØF-traktaten), idet eksporterende  

 virksomheder belastes mindre.
Hvis den nye afgift derimod vurderes i sammenhæng med afskaffelsen af  

 arbejdsgiverbidragene (og tilskuddet til sygedagpengeudgifterne), vil  

 afgiften sandsynligvis af EF blive betragtet som en ikkefiskal afgift.
Den  

 nye afgift vil i så fald være i modstrid med art. 9 eller art. 95 i  

 EØF-traktaten, idet den belaster importen mere end den indenlandske  

 produktion.
Den indenlandske produktion begunstiges, da provenuet fra  

 afgiften anvendes til at aflaste virksomhederne for udgifter til sociale  

 formål.
Set fra et andet EF-medlemslands synspunkt (f.eks.
Tyskland) vil  

 omlægningen umiddelbart se således ud, at tyske varer i konkurrence med  

 danske varer på det danske marked skal bære både tyske sociale  

 arbejdsmarkedsudgifter og tilsvarende danske.
Omvendt i konkurrencen på det  

 tyske marked vil danske varer i modsætning til tyske være fritaget for en del  

 af de normale sociale arbejdsmarkedsomkostninger.
På baggrund af de ovenfor anførte EF-retlige synspunkter har  

 arbejdsgruppen konkluderet, at den eneste mulighed for accept af den nye  

 afgift i EF er at betragte den som en ren forbrugsafgift (dvs. en fiskal  

 afgift), der ikke er en omsætningsafgift.
Som det fremgår af diskussionen  

 ovenfor, er det dog ingenlunde givet, at dette synspunkt vil kunne føres  

 igennem.
Det er vanskeligt at vurdere, hvilken vægt det vil få, såfremt man  

 fra dansk side gør gældende, at en momsforhøjelse, der set fra et  

 EF-synspunkt klart vil være at foretrække, vil have de samme virkninger.
Hvis der i modellen for omlægning af arbejdsgiverafgifterne indføres  

 bestemmelser, således at afgiften opkræves på en anden måde over for den  

 indenlandske produktion end over for import, f.eks. ved at der gennemføres  

 undtagelser for enkelte erhverv, vil modellen ikke kunne anerkendes ifølge  

 EF's bestemmelser.« Den afgørende konklusion fremgår af næstsidste afsnit ovenfor.
 Notitsen sendes endvidere ud til drøftelse i regeringens  

 koordinationsudvalg.
Justitsministeriets EF-retlige vurdering Justitsministeriet har i den juridisk opklarende fase tilsyneladende ikke  

 været direkte involveret i arbejdsgruppens arbejde, men har nærmest haft  

 »rådgiverstatus«.
Men i et (fortroligt) notat af 3. november 1987  

 om EF's statsstøtteregler tilføjer Justitsministeriet nogle EF-retlige  

 bemærkninger til det af arbejdsminister Henning Dyremose fremsendte notat af  

 19. oktober, jf. ovenfor.
I korthed går notatet ud på, at statsstøttebegrebet skal opfattes meget  

 bredt, således at enhver økonomisk fordel for enkelte virksomheder i forhold  

 til andre virksomheder i det fælles marked kan komme under  

 statsstøttebegrebet.
Der henvises i notatet til en række domme fra  

 EF-Domstolen, der fortolker statsstøttebegrebet.
Det afgørende i Justitsministeriets opfattelse synes at være, at danske  

 virksomheder, der eksporterer, friholdes for at deltage i finansieringen af  

 udgifterne til diverse sociale ordninger.
I forhold til rapporten af 19.  

 oktober synes det afgørende nye i Justitsministeriets vurdering at være, at  

 uanset hvordan omlægningsmodellen vurderes af Kommissionen eller andre (dvs.  

 som direkte skat, fiskal afgift eller ikkefiskal afgift), så vil  

 omlægningsmodellen sandsynligvis være i strid med artikel 92 i Romtraktaten.
 I notatet konkluderes det således:
»Sammenfattende finder Justitsministeriet, at det er overvejende  

 sandsynligt, at den påtænkte ordning indebærer et element af ulovlig  

 statsstøtte.
En præsentation af forslaget f.eks. i fremsættelsestalen, der  

 fremhæver ordningens konkurrenceforbedrende karakter, vil antagelig blive  

 bemærket af Kommissionen.« Justitsministeriets notat sendes til Statsministeriet, Arbejdsministeriet  

 og Udenrigsministeriet.
Finansministeriets vurdering Det fremsendte materiale viser også, at Finansministeriet  

 (Budgetdepartementet) i denne fase drøfter de EF-retlige problemer med  

 Justitsministeriet.
Således fremfører Finansministeriet i et brev den 6.  

 november 1987 til Justitsministeriet, at Kommissionen i sine egne økonomiske  

 årsrapporter anbefaler en nedsættelse af arbejdsgiverafgifterne som et led i  

 den beskæftigelsesfremmende politik.
 Endelig fremgår det af et brev fra Finansministeriet den 10. november 1987  

 også til Justitsministeriet, at der ifølge aftale med finansministeren  

 (daværende finansminister Palle Simonsen) skal udarbejdes en tale til brug  

 ved statsministerens indledning af de nært forestående trepartsforhandlinger.  

 Taleudkastet fremsendes til Justitsministeriet.
 I denne tale, der bliver holdt af statsministeren den 17. november 1987,  

 hedder det om forholdet til EF-reglerne m.v.:
»Det er vigtigt for regeringen, at omlægningen ikke strider mod vore  

 internationale forpligtelser.
Det gælder i første række EF-reglerne.
I EF's økonomiske årsrapport for 1986-87 fremlægges en vækststrategi, hvor  

 Kommissionen bl.a. anbefaler, at medlemslandene overvejer en omlægning af det  

 offentliges udgifts- og indtægtsposter på en sådan måde, at den samlede  

 statsfinansielle stilling er uændret, men at omlægningen fremmer produktion  

 og beskæftigelse.« 3. Informeringen af EF-Kommissionen (november 1987) Efter at regeringen i begyndelsen af november 1987 de facto har besluttet  

 at søge omlægningen af arbejdsgiverafgifterne gennemført og ambien indført,  

 udarbejdes et notat om, hvordan Kommissionen og offentligheden orienteres om  

 ambien og herunder om forholdet til EF-retten.
Statsministeriet indkalder således til et møde i regeringens  

 koordinationsudvalg den 18. november 1987 med henblik på drøftelse af et  

 fortroligt notat fra Justitsministeriet af 16. november 1987 om den videre  

 procedure.
I notatet gennemgås de forskellige muligheder for  

 traktatkrænkelsesprocedurer, som Kommissionen i givet fald kan iværksætte.
I Justitsministeriets notat anbefales det endvidere at søge en vis sporing  

 af Kommissionens analysearbejde ved at rette henvendelse til det  

 kommissionsmedlem, der er ansvarlig for afgiftsområdet.
Hermed anses det  

 ifølge notatet for mindre sandsynligt, at Kommissionen starter en sag ud fra  

 et synspunkt om ulovlig statsstøtte, der åbenbart anses for at være det  

 største problem.
 Det anbefales at give Kommissionen en redegørelse for sagen og herunder  

 tilkendegive, at arbejdsmarkedsafgiften er en forbrugsafgift, der ikke er i  

 strid med momsreglerne.
Den 19. november 1987 afsendes et brev til kommissær Lord Cockfield, der  

 var ansvarlig for afgiftsområdet, og i brevet redegøres kort for omlægningen  

 af arbejdsgiverafgifterne.
Endvidere siges det, at det nye bidrag i praksis  

 vil have karakter af en forbrugsafgift, men at bidraget ikke strider mod  

 momsdirektiverne.
4. Trepartsforhandlingerne m.v. (november-december 1987) Regeringen ønsker, at dansk økonomis problemer og herunder forslag til  

 forbedring af konkurrenceevnen drøftes med arbejdsmarkedets to parter.
Som  

 indledning til trepartsforhandlingerne er det tanken, at et såkaldt  

 10-dages-udvalg blandt andet skal gennemgå forslaget til omlægning af  

 arbejdsgiverafgifterne og herunder medvirke ved udarbejdelsen af udkast til  

 lovforslaget om ambien m.v.
 Vedrørende de EF-retlige problemer fremgår det ikke af det forelagte  

 materiale, at 10-dages-udvalget kommer ind på disse problemer.
 Statsministeren holder sin indledende tale den 17. november 1987, jf.  

 ovenfor, og nævner, at det er vigtigt for regeringen, at omlægningen ikke  

 strider mod Danmarks internationale forpligtelser, herunder i første række  

 EF-reglerne.
Endvidere afgives der en fælleserklæring fra regeringen, DA, LO, FTF og  

 SALA den 8. december 1987 og heri nævnes blot, at regeringen fremsætter  

 lovforslag i Folketinget om omlægningen.
Der nævnes ikke noget om  

 EF-problematikken i fælleserklæringen.
Spørgsmålet om forholdet til EF-retten var på daværende tidspunkt rejst i  

 den offentlige debat, og forskellige erhvervsorganisationer rejste  

 spørgsmålet over for regeringen.
Således svarede daværende finansminister  

 Palle Simonsen på baggrund af en henvendelse fra Butikshandelens Fællesråd om  

 omlægningen af arbejdsgiverafgifterne den 26. oktober 1987, at en sådan  

 omlægning kun vil blive gennemført, hvis regeringen vurderer, at den er i  

 overensstemmelse med Danmarks forpligtelser over for EF.
Daværende arbejdsminister Dyremose svarer endvidere Det Danske  

 Handelskammer i et brev den 4. december 1987, »at arbejdsmarkedsbidraget  

 efter regeringens bedste overbevisning ikke er i strid med EF's regler.
Der  

 er imidlertid ikke fortilfælde, som kan udelukke al tvivl herom.
Regeringen  

 har derfor skrevet til EF-Kommissionen og forklaret, hvad vore forslag går ud  

 på, for at vi kan være sikre på, at vi ikke er i gang med en operation, der  

 senere vil vise sig at være EF-stridig.« III.
ORIENTERINGEN AF FOLKETINGET I FORBINDELSE MED GENNEMFØRELSEN AF  

 FORSLAGET TIL LOV OM ARBEJDSMARKEDSBIDRAG I DECEMBER 1987 Såvel lovforslag om arbejdsmarkedsbidrag som de lovforslag, hvorved de  

 gamle arbejdsgiverbidrag ophævedes, blev fremsat i Folketinget den 9.  

 december 1987.
 De EF-retlige problemer med forslaget til lov om arbejdsmarkedsbidrag er  

 ikke omtalt i fremsættelsestalen eller i bemærkningerne til lovforslaget.
Under 1. behandling af lovforslaget blev spørgsmålet rejst af Kim Behnke  

 (FP), der i sin ordførertale fremfører følgende, jf.
Folketingstidende  

 1987-88 (1. samling), forhandlingerne sp. 3750:
»Noget helt andet er spørgsmålet om, hvorvidt EF-samarbejdet  

 tillader, at man indfører den nye 2,5 pct.s skat.
I EF-samarbejdet er en af  

 grundforudsætningerne for det øgede handelssamarbejde, at man ikke laver  

 nationale ordninger, der forhindrer varernes frie bevægelighed.
Når der  

 kommer varer fra en tysk virksomhed til Danmark og de bliver pålagt disse  

 ekstra afgifter, vil mange af de andre EF-lande med rette kunne sige, at  

 Danmark udøver konkurrenceforvridning, specielt når det har det helt klare  

 formål, at Danmark skal forøge sin egen eksport, mens man altså gerne vil  

 have forbruget hos den danske befolkning sat væsentligt ned.« Denne del af Kim Behnkes ordførertale blev ikke kommenteret under den  

 fortsatte 1. behandling.
 De EF-retlige problemer med forslaget til lov om arbejdsmarkedsbidrag blev  

 berørt under behandlingen i Skatteudvalget igennem spørgsmål til  

 skatteministeren og dennes kommentarer til henvendelser til udvalget.  

 Udvalgsspørgsmål 14 og 16 til lovforslaget og ministerens svar herpå har  

 følgende ordlyd:
 »Spørgsmål 14:
 Der udbedes en indgående redegørelse for problematikken om, hvorvidt  

 ordningen juridisk og/eller moralsk er overensstemmende med Danmarks  

 placering i EF, og hvilke synspunkter der taler for og imod, at Danmark ved  

 ordningens etablering ikke lever op til de krav, som de andre EF-lande kan  

 stille til os.
 Spørgsmål 16:
 Agter regeringen, hvis forslaget vedtages, at forelægge det for  

 EF-Kommissionen til udtalelse, evt. således at dets ikrafttræden udskydes,  

 til det måtte have modtaget EF's »blå stempel«.
 Svar:
Regeringen har forud for fremsættelsen af lovforslagene om omlægning af  

 arbejdsmarkedsbidragene nøje overvejet, om omlægningen skulle være i strid  

 med EØF-traktatens bestemmelser.
Resultatet af disse overvejelser har været,  

 at regeringen ikke har betænkeligheder ved de fremsatte lovforslag.
EF-Kommissionen er fra dansk side blevet underrettet om det fremsatte  

 lovforslag.
Man har endvidere fra dansk side erklæret sig parat til  

 drøftelser med Kommissionen, hvis dette måtte ønskes.' Tilsvarende besvarelse blev anvendt i forbindelse med et par andre  

 spørgsmål.
 De EF-retlige problemer med forslaget til lov om arbejdsmarkedsbidrag blev  

 ikke nævnt under 2. og 3. behandling af lovforslaget eller i Skatte- og  

 Afgiftsudvalgets betænkning eller tillægsbetænkning.
 Udvalget har på den baggrund bedt skatteministeren oplyse, om  

 procestekniske grunde i relation til et eventuelt sagsanlæg fra Kommissionens  

 side har haft betydning ved udformingen af svarene på udvalgets spørgsmål.
 Udvalget har endvidere haft samråd med skatteministeren om besvarelsen af  

 spørgsmålene fra Skatte- og Afgiftsudvalget.
 Endelig har udvalget haft samråd med finansministeren og  

 justitsministeren, hvor man bad om en uddybning af baggrunden for  

 skatteministerens besvarelse af spørgsmålene fra Skatte- og Afgiftsudvalget.
 Skatteministerens besvarelse af det nævnte spørgsmål og efterfølgende  

 fremsendte notater fra ministrene, som var udarbejdet til disse til brug  

 under samrådene, er optrykt som bilag 3-6 til beretningen.
IV.
SAGSFORLØBET I FORHOLD TIL EF-KOMMISSIONEN (NOVEMBER 1987 -  

 SEPTEMBER 1991) OG ORIENTERINGEN AF FOLKETINGET HEROM 1. Indledende brevveksling og spørgsmål stillet til Kommissionen i  

 Europa-Parlamentet om ambien Som nævnt ovenfor orienterer regeringen ved et brev fra statsministeren  

 den 19. november 1987 Kommissionen (Generaldirektoratet for Toldunionen og  

 Indirekte Beskatning) om de (fremskredne) danske planer om at omlægge  

 arbejdsgiverafgiften og indføre et ambibidrag.
Der vedlægges endvidere et  

 udkast til lovforslag om arbejdsmarkedsbidraget, og det tilføjes, at bidraget  

 ikke strider mod momsdirektiverne.
 Kommissionen (Lord Cockfield) kvitterer for modtagelsen af brevet den 24.  

 november 1987 og anfører, at Kommissionen i mangel af detaljerede oplysninger  

 ikke kan give nogen vurdering af ambiens forenelighed med EF's lovgivning.  

 Endvidere tilføjes, at forslaget skal undersøges af Kommissionens  

 tjenestegrene.
 Loven om arbejdsmarkedsbidraget vedtages som bekendt i Folketinget den 18.  

 december 1987 til ikrafttrædelse den 1. januar 1988.
Den 29. januar 1988 svarer Kommissionen, at man nu har foretaget en  

 foreløbig gennemgang af ambiforslaget.
Det anføres i svarbrevet, at ambien  

 både har ligheder og forskelligheder fra merværdiafgiften.
Desuden gøres i  

 brevet opmærksom på, at det ifølge 6. momsdirektiv ikke længere er muligt for  

 medlemsstaterne at indføre afgifter, der har karakter af omsætningsafgifter,  

 og at Traktaten indeholder bestemmelser på det fiskale område om ensartet  

 beskatning af importerede og eksporterede varer.
 Kommissionen anmoder om, inden der tages endelig stilling, at modtage den  

 danske regerings vurdering af disse spørgsmål.
Den 2. marts 1988 sender regeringen et svar, der indeholder en vurdering  

 af de spørgsmål, Kommissionen rejser.
I svaret gøres bl.a. opmærksom på, at  

 ambien er en forbrugsafgift, der pålægges al økonomisk aktivitet i Danmark.  

 Endvidere påpeges, at man fra dansk side ikke finder, at bidraget er i strid  

 med momsdirektivet, idet der er tale om en forbrugsafgift (indirekte skat),  

 som hverken er en omsætningsafgift eller en punktafgift.
Det nævnes tillige,  

 at bidraget ikke er en kaskadeafgift (dvs. en afgift, der pålægges en anden  

 afgift), og at der ikke på nogen måde gribes forstyrrende ind i det fælles  

 momssystem.
 Desuden gøres opmærksom på, at bidraget fuldt ud respekterer Traktatens  

 forbud mod diskriminerende interne afgifter, idet bidraget er neutralt over  

 for varernes oprindelse.
 I forbindelse med en beskrivelse af sagsforløbet i forhold til  

 EF-Kommissionen bør det endvidere nævnes, at Kommissionen  

 (Generaldirektoratet for Konkurrence) den 2. marts 1988 på baggrund af en  

 modtaget klage over forskelsbehandling beder om oplysninger, der er  

 nødvendige for, at Kommissionen kan foretage en vurdering på baggrund af  

 Traktatens bestemmelser om statsstøtte.
 Fra dansk side svarer man den 14. marts 1988, at der er fremsendt  

 oplysninger til belysning af sagen, og at der derfor må foreligge en  

 misforståelse.
Den 20. juni 1989 anmoder Kommissionen dog om supplerende oplysninger om  

 ambien og dennes implikationer i statsstøttehenseende.
Anmodningen trækkes  

 imidlertid tilbage i lyset af, at Kommissionen på det tidspunkt har indledt  

 en traktatkrænkelsesprocedure mod Danmark, jf. nedenfor.
Ved en skriftlig forespørgsel den 25. maj 1988 fra et belgisk medlem af  

Europa-Parlamentet til Kommissionen angående den danske ambi spørges  

 om, hvorvidt ambien ifølge Kommissionens opfattelse er i strid med Traktaten.  

 Det nævnes i forespørgslen, at ambien diskriminerer mellem danske  

 virksomheder og virksomheder i de øvrige EF-lande.
Spørgeren mener, at dette  

 er i strid med Traktaten.
 Kommissionen svarer ganske kort den 16. september 1988, at man er i  

 kontakt med de danske myndigheder med henblik på at skabe klarhed over  

 situationen, og at Kommissionen naturligvis vil træffe de foranstaltninger,  

 som er nødvendige for at sikre en korrekt anvendelse af fællesskabsretten.
 I august 1988 stiller et tysk medlem af Europa-Parlamentet et  

 spørgsmål til Kommissionen om det, som det hedder, diskriminerende  

 arbejdsmarkedsbidrag i Danmark.
Kommissionen svarer den 6. december 1988 blandt andet ved at henvise til  

 svaret af 16. september 1988 og gør desuden opmærksom på, at den danske ambi  

 principielt ikke er diskriminatorisk, da den gælder for såvel indenlandske  

 som importerede varer.
Men Kommissionen afslutter sit svar med, at man er ved  

 at undersøge, om ambien er forenelig med 6. momsdirektiv.
2. Kommissionens åbningsskrivelse.
Regeringens svar Den 22. maj 1989 fremsender Kommissionen en såkaldt åbningsskrivelse, hvor  

 der redegøres for Kommissionens synspunkter på ambien og forholdet til  

 EF-retten.
 Åbningsskrivelsen er ganske kort, og det fastslås bl.a., at ambibidraget  

 er en ad valorem-afgift (dvs. en værdiafgift), der er generelt udformet.
 Kommissionen konkluderer, at ambien må karakteriseres som en  

 omsætningsafgift, der indebærer en overtrædelse af 6. momsdirektiv.
 I åbningsskrivelsen gøres endvidere opmærksom på, at Kommissionen allerede  

 i et brev af 29. januar 1988 (jf. ovenfor) til den danske regering henledte  

 opmærksomheden på 6. momsdirektiv.
 Herudover nævnes, at Kommissionen ikke kan udelukke, at ambien tillige  

 udgør en overtrædelse af Traktatens bestemmelser på det fiskale område om  

 ensartet beskatning af importerede og eksporterede varer samt tillige en  

 overtrædelse af reglerne for statsstøtte.
 Den 21. september 1989 svarer den danske regering på åbningsskrivelsen.  

 Man gør indledningsvis opmærksom på, at ambien blev indført som et led i  

 regeringens genopretningspolitik.
 På baggrund af en detaljeret gennemgang af ambien og de EF-retlige regler  

 anføres, at det er regeringens opfattelse, at ambien ikke er en  

 omsætningsafgift, der er omfattet af forbudet i artikel 33, idet den danske  

 lov fuldt ud respekterer principperne i 6. momsdirektiv og på ingen måde  

 hindrer dette direktivs effektive virkning.
3. Kommissionens begrundede udtalelse.
Regeringens svar Kommissionen er ikke overbevist om den danske regerings argumentation i  

 svaret af 21. september 1989 om ambiens EF-medholdelighed og indleder derfor  

 en reel traktatkrænkelsesprocedure mod Danmark ved den 27. september 1990 at  

 sende en såkaldt begrundet udtalelse.
 Kommissionen slutter heri med at påpege, at den danske ambi, der er en  

 parallel afgift, vil gøre den fortsatte harmonisering illusorisk og desuden  

 er en åbenlys tilbagevenden til de før 1967 eksisterende separate nationale  

 afgiftssystemer.
Den danske regering svarer på Kommissionens begrundede udtalelse den 4.  

 december 1990. Indledningsvis slår regeringen fast, at Kommissionens  

 udtalelse ikke har ændret ved den danske regerings opfattelse af  

 arbejdsmarkedsbidragets forhold til 6. momsdirektiv.
Følgelig holder dette  

 svar sig tæt op ad det svar, regeringen afgav på Kommissionens  

 åbningsskrivelse.
 Sammenfattende er det regeringens opfattelse, at arbejdsmarkedsbidraget  

 ikke er en omsætningsafgift, der er omfattet af forbudet i artikel 33, idet  

 loven om arbejdsmarkedsbidraget fuldt ud respekterer principperne i 6.  

 momsdirektiv og på ingen måde hindrer dette direktivs effektive virkning.
4. Kommissionens stævning Den 12. september 1991 udtager Kommissionen stævning mod Danmark for at få  

 konstateret ved EF-Domstolen, at det danske arbejdsmarkedsbidrag er i strid  

 med 6. momsdirektivs artikel 33.
Som nævnt ovenfor er der endnu ikke faldet dom i den af Kommissionen  

 rejste ambisag.
Men det må som nævnt i indledningen forventes, at Domstolen  

 vil afgøre hovedspørgsmålet (strid med 6. momsdirektiv for så vidt angår  

 selve ambien) på samme måde som det præjudicielle spørgsmål forelagt af Østre  

 Landsret.
5. Orientering af Folketinget om sagsforløbet Udvalget har i et spørgsmål til udenrigsministeren anmodet om at få  

 oplyst, hvorledes regeringen har orienteret Folketinget om brevvekslingen med  

 Kommissionen om de danske planer om at omlægge arbejdsmarkedsafgifterne og  

 indføre ambien samt om Kommissionens åbningsskrivelse af 22. maj 1989,  

 begrundede udtalelse af 27. september 1990 og stævning af 17. september 1991.  

 Spørgsmålet og besvarelsen heraf er optrykt som bilag 7 til beretningen.
I medfør af tiltrædelseslovens § 6, der omhandler Folketingets kontrol med  

 beslutningsprocessen i EF, afgiver regeringen årligt en beretning om  

 udviklingen i EF.
I praksis afgives denne beretning hvert år i juni-juli  

 måned det efterfølgende år.
 Vedrørende traktatkrænkelsessager mod Danmark rejst af Kommissionen nævnes  

 det i beretningen for 1989 (der fremkom i juli 1990), at der i 1989 var  

 indledt 29 traktatkrænkelsessager (åbningsskrivelser) mod Danmark, jf. side  

 48, punkt 33. Det specificeres ikke, hvilke sager det drejer sig om, men en  

 af sagerne må være ambien.
 På side 19 i ovennævnte beretning under punkt 14 (afgifter) står det  

 imidlertid nævnt:
»I en erklæring til Rådets protokol anførtes, at Danmark ikke vil  

 være bundet af ovennævnte "stand-still", såfremt  

 arbejdsmarkedsbidraget falder væk. (Danmark er for nærværende stævnet af  

 EF-Domstolen vedrørende omhandlede spørgsmål).« Rent konkret blev erklæringen til protokollen afgivet under et Rådsmøde af  

 økonomi- og finansministre den 18. december 1989, der drejede sig om en  

 harmonisering af momssatserne m.v.
 Med bemærkningen om, at Danmark er stævnet af EF-Domstolen, må tænkes på  

 det præjudicielle spørgsmål, som Østre Landsret forelægger for EF-Domstolen  

 den 2. juli 1990.
I regeringens beretning for 1990 (der fremkom i juni 1991) er det nævnt,  

 at Kommissionen har afgivet 7 begrundede udtalelser, jf. side 60, punkt 40,  

 der drejer sig om traktatkrænkelsessager mod Danmark.
Der er ingen  

 specifikation, men een af disse må dreje sig om ambisagen.
I beretningen for 1991 (der fremkom i juni 1992) er det specifikt nævnt,  

 at der ved årsskiftet 1991/92 verserer 3 traktatkrænkelsessager mod Danmark,  

 hvoraf fremgår, at den ene sag er det danske arbejdsmarkedsbidrag.
Dommen i  

 det præjudicielle spørgsmål, der blev afsagt 31. marts 1992, er ikke nævnt.
I forbindelse med Markedsudvalgets møde den 15. december 1989 op til  

 økonomi- og finansministermødet den 18. december 1989 (jf. ovenfor) nævner  

 økonomiministeren ganske kort, at Danmark med henvisning til den verserende  

 sag om ambibidraget, kan fravige »stand-still«-forpligtelsen,  

 såfremt ambien skulle blive underkendt af EF-Domstolen.
Der finder ingen  

 yderligere drøftelse sted af ambien på mødet i Markedsudvalget.
 Herudover beder Markedsudvalget i et spørgsmål til regeringen den 27.  

 februar 1990 (alm. del - bilag 318) om en kommentar til en artikel i  

 dagbladet Børsen, der omhandler ambien og en retssag ved EF-Domstolen om  

 denne afgift.
 Regeringen svarer Markedsudvalget den 18. april 1990, at der er sendt en  

 åbningsskrivelse fra Kommissionen den 22. maj 1989 vedrørende ambien, og at  

 det hele tiden har været regeringens klare opfattelse, at  

 arbejdsmarkedsbidraget ikke strider mod EF-reglerne.
V.
UDVALGETS INDSTILLING Efter at den tværministerielle arbejdsgruppe medio oktober 1987 grundigt  

 har vurderet omlægningsmodellen, der blandt andet indfører ambien, må det nok  

 konstateres, at arbejdsgruppen ikke anser det for videre sandsynligt, at  

 ambien kan godkendes af Kommissionen og i givet fald EF-Domstolen.  

 Problemerne beskrives i den fortrolige følgenotits af 16. oktober 1987, jf.  

 ovenfor, der fremsendtes til regeringens koordinationsudvalg.
Det fremgår  

 således, at ambien kunne komme i konflikt med flere artikler i Romtraktaten.
 Justitsministeriets separate vurdering (notat af 3. november 1987, jf.  

 afsnit II, 2), der synes at være afgivet uden for arbejdsgruppens rapport,  

 støtter tvivlen om, hvorvidt godkendelse kunne forventes.
 På den anden side afviser arbejdsgruppen og Justitsministeriet heller  

 ikke, at ambien kan tænkes at være EF-medholdelig, men chancerne herfor synes  

 alt i alt at blive vurderet som ret små.
 Et flertal (Socialdemokratiets, Socialistisk Folkepartis,  

 Centrum-Demokraternes og Det Radikale Venstres medlemmer af udvalget) anser  

 skatteministerens (Fogh Rasmussen) besvarelse af Skatte og Afgiftsudvalgets  

 spørgsmål nr. 14 til forslag til lov om arbejdsmarkedsbidrag for ikke at være  

 rigtigt, fordi det ikke afspejler de mange betænkeligheder vedrørende ambiens  

 gennemførelse i forhold til EF-retten, og fordi gennemgangen af sagen i  

 Udvalget for Forretningsordenen har vist, at regeringen nærede frygt for  

 problemer i forhold til EF.
 Flertallet ønsker klart at udtrykke misbilligelse i anledning af den  

 urigtige besvarelse.
Under et samråd i udvalget har finansministeren (Henning Dyremose) og  

 justitsministeren (Engell) givet udtryk for, at Folketingets Skatte- og  

 Afgiftsudvalg åbenbart har anset besvarelsen på spørgsmål 14 for at være  

 tilfredsstillende, idet der ikke blev stillet opfølgende spørgsmål.
Der  

 henvises for justitsministerens vedkommende til udvalgets alm. del, bilag 15  

 (bilag 6 til beretningen).
 Flertallet må præcisere, at ethvert svar fra en minister i sig selv skal  

 opfylde kravene i ministeransvarlighedsloven, og at det ikke kan forudsættes,  

 at man blot senere kan supplere eller korrigere svar, såfremt udvalget måtte  

 ønske dette f.eks. i form af opfølgende spørgsmål.
Da Kommissionens åbningsskrivelse af 22. maj 1989 og Kommissionens  

 begrundede udtalelse af 27. september 1990 forelå, må det have stået klart  

 for regeringen, at svaret på spørgsmål nr. 14 fra Skatte- og Afgiftsudvalget  

 i endnu større omfang måtte anses for ukorrekt og mangelfuldt henset til  

 Kommissionens holdning.
Flertallet må, især under hensyn til sagens helt  

 specielle karakter, herunder dens muligt meget vidtrækkende konsekvenser,  

 anse, at det havde været korrekt, om ministeren, i al fald da den begrundede  

 udtalelse forelå, havde orienteret Folketingets Skatte- og Afgiftsudvalg og  

 Markedsudvalget herom med henblik på en drøftelse om, hvordan der skulle  

 reageres på den foreliggende nye situation.
 Et mindretal (Det Konservative Folkepartis og Venstres medlemmer af  

 udvalget) kan tilslutte sig det af Kristeligt Folkeparti udarbejdede  

 beretningsbidrag.
Et andet mindretal (Fremskridtspartiets medlemmer af udvalget)  

 ønsker at udtale sin alvorligste kritik af regeringen.
Dette mindretal  

 finder, at den mest korrekte udgang på sagen ville have været, at der blev  

 rejst tiltale ved Rigsretten mod tidligere økonomiminister og skatteminister  

 Anders Fogh Rasmussen.
Det ville tillige være mest korrekt at overveje, om  

 der burde rejses tiltale også mod andre ministre.
 Mindretallet gør i denne forbindelse navnlig opmærksom på følgende:
 1. Ministeransvarlighedsloven fører ikke kun til, at der påhviler den  

 enkelte minister et juridisk ansvar for ministerens embedsførelse, men den  

 forudsætter også, at der i mange sager påhviler kredsen af ministre et  

 kollegialt ansvar.
Særligt for statsministeren gælder naturligt en særlig pligt til tilsyn og  

 kontrol med ministrene.
Dette følger af det kollegiale samvirke, der finder  

 sted imellem de enkelte ministre, og af statsministerens stilling som  

 regeringens chef.
 2. Det står efter ministeransvarlighedsloven fast, at en minister kan  

 straffes, hvis ministeren forsætligt eller af grov uagtsomhed  

 »tilsidesætter de pligter, der påhviler ham . . . efter hans stillings  

 beskaffenhed« (§ 5, stk. 1). Det står dernæst tillige fast, at en  

 minister straffes, hvis ministeren . . . . »giver Folketinget urigtige  

 eller vildledende oplysninger, eller under Folketingets behandling af en sag  

 fortier oplysninger, der er af væsentlig betydning for Tingets bedømmelse af  

 sagen« (§ 5, stk. 2).
3. Regeringen har erkendt, at den ved fremsættelsen af lovforslaget om  

 ambien i 1987 var orienteret om, at ambiordningen kunne være stridende mod  

 EF-regler.
Dette er oplyst af statsministeren ved besvarelsen af forespørgsel  

 F 24 den 23. april 1992 (Folketingstidende 1991-92, spalte 9158-59) og er  

 desuden godtgjort flere steder i materialesamlingen af 6. april 1992, der  

 omfatter en lang række af Statsministeriets og andre ministeriers interne  

 dokumenter.
En række af de dokumenter, der er afdækket, således f.eks. den fortrolige  

 notits af 16. oktober 1987 fra en arbejdsgruppe under Arbejdsministeriet,  

 Finansministeriet, Økonomiministeriet og Skatteministeriet til  

 statsministeren, udenrigsministeren og 11 andre ministre, leverer  

 dokumentation for, at den overvejende del af regeringens medlemmer havde  

 kendskab til, at EF formentlig ville anse ambien for stridende mod EF-retlige  

 regler.
Arbejdsgruppen har i sin notits forsøgt, hvad der kaldes »at  

 etablere . . . en mulig argumentation« for det standpunkt, at ambien  

 ikke har karakter af en omsætningsafgift.
Det må have stået klart for alle,  

 der har udarbejdet, og alle, der har læst notitsen, at man bevægede sig på  

 helt tynd is, og at det var overvejende sansynligt, at man var i færd med at  

 disponere i strid med EF-retlige regler.
 I denne beretning fra Udvalget for Forretningsordenen fremgår det i  

 særdeleshed af de citerede afsnit af Udenrigsministeriets brev til  

 Justitsministeriet af 17. september 1987, af Udenrigsministeriets telefax til  

 Skatteministeriet af 18. september 1987 og - mest tydeligt - af  

 Justitsministeriets fortrolige notat til Statsministeriet, Arbejdsministeriet  

 og Udenrigsministeriet af 3. november 1987, at en række af regeringens mest  

 betroede embedsmænd har vurderet ambien som værende i strid med EF-regler.  

 Justitsministeriets notat konkluderer lige ud, at ordningen sandsynligvis er  

 ulovlig (»overvejende sandsynligt . . . at . . . indebærer et element af  

 ulovlig statsstøtte«), og at ulovligheden vil blive opdaget (»vil  

 antagelig blive bemærket af Kommissionen«).
 4. Problemet kan herefter afgrænses til, om regeringen i forbindelse med  

 fremsættelsen, behandlingen og vedtagelsen af ambien har orienteret  

 Folketinget på så omhyggelig og korrekt måde, som Folketinget kan forlange af  

 sin regering.
 Dette er ganske afgjort ikke tilfældet.
Statsministeren har i besvarelsen af F 24 bekræftet, at »set i  

 bakspejlet kunne det måske nok se .. ud«, som om regeringen ikke  

 orienterede Folketinget godt nok.
Udenrigsministeren har i medierne  

 indrømmet, at regeringen »tog en chance«.
Andre regeringsmedlemmer  

 har udtalt sig på linie hermed.
 Det må til enhver tid høre med til en ansvarlig regerings selvfølgelige  

 handlemåde, at den indvier det Folketing, hvoraf regeringen udgår, i de  

 problemer, der med sikkerhed eller med høj grad af sandsynlighed vil  

 udspringe af den påtænkte lovgivning.
Ønsker en regering af skaffe flertal for en lovgivning, der med sikkerhed  

 eller høj grad af sandsynlighed kan forventes at blive tilsidesat som ulovlig  

 i forhold til international ret, herunder EF-ret, må statsministeren og  

 regeringens øvrige medlemmer loyalt og ufortøvet undersøge, om Folketinget er  

 rede til et sådant juridisk eksperiment.
Ellers foreligger der - som i dette  

 tilfælde - bevidst eller groft uagtsom vildledning eller fortielse af  

 væsentlige forhold over for Folketinget.
5. Fremskridtspartiet fremsatte den 21. april 1992 beslutningsforslag B 86  

 (forslag til folketingsbeslutning om rigsretstiltale mod økonomiminister og  

 skatteminister Anders Fogh Rasmussen i anledning af ambisagen), jf.
FF sp.  

 9037 (mundtlig fremsættelse), tillæg A sp. 6447 (forslaget som fremsat) og FF  

 sp. 9241 (1. behandling). Forslaget blev efter 1. behandling den 23. april  

 1992 henvist til Udvalget for Forretningsordenen.
 Beslutningsforslaget går ud på, at Folketinget sætter økonomiminister og  

 skatteminister Anders Fog Rasmussen, født den 26. januar 1953 i Ginnerup,  

 under tiltale for Rigsretten til strafs lidelse i medfør af § 5, stk. 1,  

 subsidiært § 5, stk. 2, i lov nr. 117 af 15. april 1964 om ministres  

 ansvarlighed for i folketingsåret 1987-88, 1. samling, forsætligt eller af  

 grov uagtsomhed at have tilsidesat de forpligtelser, der påhviler ham efter  

 hans embedes beskaffenhed, ved under eller i forbindelse med Folketingets  

 behandling og efterfølgende vedtagelse af lovforslaget om  

 arbejdsmarkedsbidrag at have givet Folketinget urigtige eller vildledende  

 oplysninger og at have fortiet oplysninger, der var af væsentlig betydning  

 for Folketingets behandling af sagen.
Den omfattende dokumentation, der er fremkommet under arbejdet i Udvalget  

 for Forretningsordenen, og herunder de dokumenter, der foran er henvist til,  

 bestyrker den opfattelse, at økonomiministeren og skatteministeren har  

 handlet strafbart.
Det synes således dokumenteret, at ministeren allerede i  

 september-oktober 1987 var vidende om, at embedsmænd i en række ministerier  

 advarede mod forslaget, ligesom det må anses for godtgjort, at ministeren  

 enten direkte eller indirekte har haft positivt kendskab til  

 Justitsministeriets fortrolige notat af 3. november 1987.
Uanset advarslerne om, at ambibidraget ville være i strid med  

 EF-direktiver, valgte skatteministeren over for Folketingets medlemmer at  

 fortie sin viden.
Da spørgsmålet om forholdet til EF-retten blev rejst af Kim  

 Behnke (FP), jf.
Folketingstidende 1987-88 (1. samling), forhandlingerne sp.  

 3750, undlod ministeren at kommentere spørgsmålet.
Da Skatte- og  

 Afgiftsudvalget under sin behandling af lovforslaget bad ministeren om  

 »en indgående redegørelse for problematikken om, hvorvidt ordningen  

 juridisk og/eller moralsk er overensstemmende med Danmarks placering i EF . .  

 . », svarede ministeren, at regeringen »nøje (har) overvejet, om  

 omlægningen skulle være i strid med EØF-traktatens bestemmelser.
Resultatet  

 af disse overvejelser har været, at regeringen ikke har betænkeligheder ved  

 de fremsatte lovforslag«.
Det må herefter anses at være overvejende sandsynligt, at der ved  

 Rigsretten kan føres bevis for, at skatteministeren enten har givet  

 Folketinget urigtige eller vildledende oplysninger eller under Folketingets  

 behandling af sagen har fortiet oplysninger, der var af væsentlig betydning  

 for Folketingets bedømmelse af sagen.
Hermed er det gerningsindhold, der er  

 beskrevet i straffebestemmelsen i ministeransvarlighedslovens § 5, stk. 2,  

 opfyldt.
Tilsvarende kan der næppe anføres noget juridisk argument for, at  

 ministeren ikke har tilsidesat de pligter, der påhviler ham efter hans  

 stillings beskaffenhed, jf. lovens § 5, stk. 1. Ministeren ville derfor efter  

 al sandsynlighed ifalde straf, hvis sagen blev forelagt Rigsretten til  

 afgørelse.
Det materiale, der er fremkommet under udvalgsarbejdet, peger i retning  

 af, at ikke kun skatteministeren, men tillige en række andre ministre har  

 medvirket i en stiltiende eller aftalt systematisk vildledning af eller  

 fortielse over for Folketinget.
Hvis vildledningen eller fortielserne ikke  

 havde været sat i system, ville det næppe have været muligt at holde så  

 tungtvejende og så mange advarsler fra embedsmændene skjult for Folketinget.
6. Mindretallet finder, at det ville være mest korrekt, hvis Folketinget  

 traf beslutning om at rejse rigsretstiltale mod den daværende økonomiminister  

 og skatteminister Anders Fogh Rasmussen.
Mindretallet erkender imidlertid den  

 politiske realitet, der består i, at økonomiministeren og skatteministeren  

 den 19. november 1992 er udtrådt af regeringen som følge af den overordentlig  

 belastende dommerkonklusion i sagen om »kreativ bogføring« i  

 Skatteministeriet.
At Anders Fogh Rasmussen er belastet af, at Folketinget er  

 vildledt i en sag - sagen om kreativ bogføring - gør ham naturligvis ikke  

 ubelastet i ambisagen.
Men det er en politisk realitet, at det store flertal  

 af Folketingets partier ikke ønsker at retsforfølge ambisagen yderligere.  

 Dette tager Fremskridtspartiet til efterretning, men fastholder i enhver  

 henseende sin kritik og alvorlige misbilligelse af ministerens handlemåde.
7. Mindretallet har desuden overvejet spørgsmålet om, hvorvidt der er  

 grundlag for at indføre nye regler, der kan sikre bedre information fra  

 regering til Folketing.
Det er mindretallets opfattelse, at  

 ministeransvarlighedsloven - hvis den til enhver tid blev taget alvorlig af  

 regeringen - ville være fuldt tilstrækkeligt garanti for, at ingen minister  

 vil vildlede eller fortie væsentlige oplysninger for Folketinget.
Derimod finder mindretallet, at der kan være grund til at overveje, at  

 Folketinget nedsætter et stående forfatningsudvalg, der løbende kan følge  

 væsentlige forfatningsretlige spørgsmål, og herunder bl.a. kan virke som  

 kontrolorgan over for statsministeren og de enkelte fagministre.
Dette udvalg  

 kunne f.eks. foretage egentlig afhøring af en minister, der mistænkes for at  

 have tilsidesat sine forpligtelser, og på baggrund af udvalgets konklusioner  

 gøre indstilling til statsministeren herom.
 Et tredje mindretal (Kristeligt Folkepartis medlem af udvalget) gør  

 opmærksom på, at svaret på Skatte- og Afgiftsudvalgets spørgsmål 14 og 16 til  

 forslag til lov om arbejdsmarkedsbidrag set i forhold til sagens kompleksitet  

 er meget kortfattet.
 Da ethvert udvalgsmedlem kunne have foranlediget svaret uddybet ved at  

 stille flere spørgsmål eller kalde ministeren i samråd, vil Kristeligt  

 Folkeparti ikke ensidigt kritisere ministeren, men hævde, at udvalgets  

 medlemmer også har et ansvar for, at problemet ikke blev grundigere belyst  

 for Folketinget.
 Et generelt skærpet krav om, at svar altid skal være fuldstændigt  

 uddybende, vil kunne føre til så lange og omfattende svar, at udvalgsarbejdet  

 i praksis forringes, fordi medlemmerne ikke kan overskue svarene.
 Kristeligt Folkeparti finder med denne beretning ambisagen tilstrækkeligt  

 belyst og ønsker ikke, at der foretages mere i sagen.
 P. u. v.
Henning Rasmussen formand Bilag 1 Udvalgets spørgsmål 5, 1991-92, og udenrigsministerens besvarelse heraf Spørgsmål 5:
Der ønskes en uddybning af følgende 2 afsnit i brev fra  

 Udenrigsministeriet til Justitsministeriet af 17. september 1987 (bilag 15 i  

 materialesamlingen af 6. april 1992): »Vi har i ministeriet valgt ikke  

 at gøre noget for at komme med i udvalgsarbejdet.
Vi ved jo, at der skal  

 gøres noget for konkurrenceevnen.
Vi har derfor (kun) spillet rollen som en  

 samtalepartner . . .« . . . .
»Det umiddelbare indtryk er, at Kommissionen og andre medlemsstater  

 givetvis vil spærre øjnene op, når de opdager, at importen her vil skulle  

 bære 2/3 af udgifterne til de sociale arbejdsmarkedsordninger, som forudses  

 omlagt.
Det er derfor nødvendigt, at vi ser grundigt på sagen, men således at  

 det bliver muligt at fremme den.« Svar:
Som det fremgår af materialesamlingens bilag 14, er der tale om et  

 underhåndsbrev.
Brevet er skrevet en uge efter, at Udenrigsministeriet blev  

 inddraget i sagen, og har til formål at give Justitsministeriet en foreløbig  

 uformel orientering.
Brevets tredje afsnit afspejler, at Udenrigsministeriet havde besluttet,  

 at man ikke ville foreslå, at ministeriet blev medlem af den allerede  

 nedsatte arbejdsgruppe bestående af fire økonomiske ministerier.  

 Arbejdsgruppen havde til opgave at udarbejde et oplæg til et  

 økonomisk-politisk udspil.
I overensstemmelse med normal praksis medvirkede  

 Udenrigsministeriet, på arbejdsgruppens anmodning, til at belyse EF-retlige  

 aspekter.
Denne juridiske rådgivning blev varetaget af ministeriets  

 EF-jurister, det daværende Markedsafdelingens sekretariat for juridiske  

 EF-spørgsmål (MS).
Brevets fjerdesidste afsnit afspejler brevskriverens umiddelbare  

 vurdering, nemlig at den juridiske rådgivning måtte tage sigte på at  

 undersøge, om omlægningen kunne justeres.
Som det fremgår af svaret på  

 spørgsmål 3, foreslog Udenrigsministeriet dagen efter, at man nærmere  

 undersøgte en specifik justering af omlægningen, materialesamlingens bilag  

 15, som herefter blevet taget op af udvalget, bilag 16.
 Udviklingen i den juridiske rådgivning til arbejdsgruppen fra  

 Markedsafdelingens sekretariat er yderligere belyst i de efterfølgende bilag  

 i materialesamlingen, navnlig bilag 20, 21, 22 og 24.
Bilag 2 Udvalgets spørgsmål 3, 1991-92, og udenrigsministerens besvarelse heraf Spørgsmål 3:
I Skatteministeriets notat af 22. september 1987 om den statusrapport, der  

 er udarbejdet i arbejdsgruppen om arbejdsgiverafgifter (jf. materialesamling  

 af 6. april 1992 bilag 17) hedder det vedrørende de EF-retlige forhold:  

 »Udenrigsministeriet har ikke taget endelig stilling til, om omlægningen  

 vil være i overensstemmelse med EF-retten.
Efter Udenrigsministeriets  

 foreløbige opfattelse ses der ikke at være sådanne problemer, der umiddelbart  

 må føre til, at man må fraråde ordningen.« Finder ministeren, at dette er en korrekt gengivelse af  

 Udenrigsministeriets opfattelse på daværende tidspunkt, jf.  

 Udenrigsministeriets telex af 18. september 1987 (materialesamlingen bilag  

 15) og de forskellige notater og notatudkast, der er gengivet i  

 materialesamlingen bilag 20, 21, 22 og 24? Svar:
 Som det fremgår af bilag 17, Skatteministeriets notat af 22. september  

 1987, refererer notatet arbejdsgruppens rapport af september 1987,  

 materialesamlingens bilag 16. Denne rapport indeholder på side 30-31 en  

 opsummering af Udenrigsministeriets foreløbige vurdering på det tidspunkt,  

 således som formuleret i ministeriets telefax af 18. september 1987,  

 materialesamlingens bilag 15.
Det fremgår af rapporten (og telefaxen), at Udenrigsministeriets juridiske  

 vurdering på det tidspunkt var foreløbig, og at Udenrigsministeriet havde  

 foreslået, at en specifik justering af den foreslåede omlægning blev nærmere  

 undersøgt.
På den baggrund er Skatteministeriets korte sammenfatning i  

 notatet af 22. september dækkende.
 En mere endelig juridisk vurdering fra Udenrigsministeriets side fremkom i  

 notatet af 6. oktober 1987, materialesamlingens bilag 24.
Bilag 3 Udvalgets spørgsmål 6, 1991-92, og skatteministerens besvarelse heraf Spørgsmål 6:
 Med henblik på et senere samråd om ministerens besvarelse af spørgsmål fra  

 Skatte- og Afgiftsudvalget i forbindelse med gennemførelsen af forslag til  

 lov om arbejdsmarkedsbidrag (L 118) i folketingsåret 1987-88, jf.  

 samrådsspørgsmål A, udvalgets bilag 46, bedes oplyst, om procestekniske  

 grunde i relation til et eventuelt sagsanlæg fra Kommissionens side har haft  

 betydning ved udformningen af svarene på udvalgets spørgsmål.
 Svar:
 Folketingets Skatte- og Afgiftsudvalg stillede under behandlingen af  

 lovforslaget om arbejdsmarkedsbidrag (L 118; 1987/88) følgende spørgsmål (nr.  

 14):
»Der udbedes en indgående redegørelse for problematikken om, hvorvidt  

 ordningen juridisk og/eller moralsk er overensstemmende med Danmarks  

 placering i EF, og hvilke synspunkter der taler for og imod, at Danmark ved  

 ordningens etablering ikke lever op til de krav, som de andre EF-lande kan  

 stille til os.« Endvidere stillede udvalget bl.a. følgende spørgsmål (nr. 16):
»Agter regeringen, hvis forslaget vedtages, at forelægge det for  

 EF-Kommissionen til udtalelse, eventuelt således, at dets ikrafttræden  

 udskydes, til det måtte have modtaget EF's »blå stempel«.' De to spørgsmål besvarede jeg på vegne af den daværende regering således:
»Regeringen har forud for fremsættelsen af lovforslagene om omlægning  

 af arbejdsmarkedsbidragene nøje overvejet, om omlægningen skulle være i strid  

 med EØF-traktatens bestemmelser.
Resultatet af disse overvejelser har været,  

 at regeringen ikke har betænkeligheder ved de fremsatte lovforslag.
EF-Kommissionen er fra dansk side blevet underrettet om det fremsatte  

 lovforslag.
Man har endvidere fra dansk side erklæret sig parat til  

 drøftelser med Kommissionen, hvis dette måtte ønskes.« De nævnte spørgsmål og mit svar fremgår af bilag 51 i materialesamlingen  

 af 6. april 1992.
I regeringens udformning af svaret indgik forskellige overvejelser.
Jeg  

 kan i den forbindelse henvise til bilag 34 og bilag 38 i materialesamlingen  

 af 6. april 1992. Det fremgår heraf, at det blev forudset, at omlægningen  

 ville blive gjort til genstand for nærmere analyse i EF-Kommissionen og andre  

 EF-lande, f.eks. på grundlag af klager fra erhvervsdrivende eller spørgsmål  

 fra medlemmer af Europa-Parlamentet.
Endvidere kunne det ikke udelukkes, at  

 ordningen ville blive kommenteret kritisk i dele af pressen ud fra en  

 betragtning om ordningens forhold til EF-retten.
Der blev derfor, som det  

 fremgår af materialesamlingens bilag 38, tilvejebragt et grundlag for  

 ministres og embedsmænds udtalelser til offentligheden om de EF-retlige  

 spørgsmål.
 Mit svar på de nævnte spørgsmål 14 og 16 fra Folketingets Skatte- og  

 Afgiftsudvalg er udformet efter de retningslinier, som fremgår af bilag 38.
 Formålet var dels at opnå en vis ensartethed i besvarelserne under hensyn  

 til, at en række ministerier deltog i arbejdet, dels - som det fremgår af  

 bilag 34 - at undgå udtalelser, som senere kunne skabe misforståelser og  

 derved eventuelt skade Danmarks stilling.
 Jeg vil uddybe dette i det kommende samråd.
Bilag 4 Notat udarbejdet til brug for skatteministeren ved samråd i udvalget den  

 28. oktober 1992 Notat til brug ved samrådet den 28. oktober 1992 i Folketingets Udvalg  

 for Forretningsordenen 1. Gengivelse af svaret Udvalget har stillet følgende Spørgsmål A:
»Ministerens besvarelse af spørgsmål fra Skatte- og Afgiftsudvalget i  

 forbindelse med gennemførelsen af forslag til lov om arbejdsmarkedsbidrag (L  

 118) i folketingsåret 1987-88 vedrørende lovforslagets aspekter i relation  

 til EF, jf. bilag 51 i materialesamlingen af 6. april 1992.« Skatteudvalget stillede spørgsmål 14 og 16.
 Spørgsmålet blev besvaret således:
»Regeringen har forud for fremsættelsen af lovforslagene om omlægning  

 af arbejdsmarkedsbidragene nøje overvejet, om omlægningen skulle være i strid  

 med EØF-traktatens bestemmelser.
Resultatet af disse overvejelser har været,  

 at regeringen ikke har betænkeligheder ved de fremsatte lovforslag.
EF-Kommissionen er fra dansk side blevet underrettet om det fremsatte  

 lovforslag.
Man har endvidere fra dansk side erklæret sig parat til  

 drøftelser med Kommissionen, hvis dette måtte ønskes.« 1. sætning i 1. afsnit er en faktisk oplysning om, at regeringen nøje har  

 overvejet omlægningens EF-retlige aspekter.
 Hele sidste afsnit er en faktisk oplysning om, at regeringen har  

 underrettet EF-Kommissionen om de fremsatte lovforslag.
Interessen må derfor samle sig om 2. sætning i 1. afsnit: »Resultatet  

 af disse overvejelser har været, at regeringen ikke har betænkeligheder ved  

 de fremsatte lovforslag.« Samrådet må derfor dreje sig om besvarelsen af to spørgsmål:
1. Hvorledes nåede regeringen frem til den konklusion, at der ikke var  

 betænkeligheder ved at fremsætte lovforslagene? 2. Har regeringen med dette svar opfyldt sin oplysningsforpligtelse over  

 for Folketinget? 2. Regeringens overvejelser 1. Ambi-omlægningen bestod i, at gamle arbejdsgiverafgifter, der var skat  

 på arbejdskraft, blev afskaffet og erstattet af et nyt arbejdsmarkedsbidrag,  

 der var skat på værditilvækst - ligesom momsen.
Hovedvirkningen var, at  

 danske eksportvirksomheder fik en betydelig forbedring af konkurrenceevnen,  

 idet de blev lettet for gamle arbejdsgiverafgifter uden at blive pålagt det  

 nye arbejdsmarkedsbidrag - idet ambi ligesom momsen afløftes ved eksport.
 2. Regeringen skulle bedømme ambien i relation til tre EF-bestemmelser:
 2.1. Hvis ambien blev anset for en direkte skat på virksomhederne,  

 bestod risikoelementet i EF's statsstøtteregler, det vil sige EØF-traktatens  

artikel 92, der siger:
»Bortset fra de i denne traktat hjemlede undtagelser er statsstøtte  

 eller støtte, som ydes ved hjælp af statsmidler under enhver tænkelig form,  

 og som fordrejer eller truer med at fordreje konkurrencevilkårene ved at  

 begunstige visse virksomheder eller visse produkter, uforenelige med  

 fællesmarkedet i det omfang, den påvirker samhandelen mellem  

 medlemsstaterne.« Problemet i relation til artikel 92 var således, om man fra  

 Domstolens side ville anse ambien for en egentlig skat, der blev pålagt de  

 enkelte virksomheder - modsat en vareafgift.
I og med at eksporterende  

 virksomheder ikke ville blive omfattet af denne »skat«, kunne der  

 heri ligge en indirekte statsstøtte i forhold til andre virksomheder, der  

blev belastet med »skatten«.
 2.2. Hvis ambien blev bedømt i sammenhæng med afskaffelsen af  

 arbejdsgiverafgifterne, ville der være tale om en ikke-fiskal  

 afgift, der i så fald ville være i strid med art. 9 (frie varebevægelser)  

 eller art. 95 (forbud mod fiskale bestemmelser, der belaster importen mere  

 end den indenlandske produktion).
 Artikel 95, 1. pkt., siger:
»Ingen medlemsstat må direkte eller indirekte pålægge varer fra andre  

 medlemsstater indirekte afgifter af nogen art, som er højere end de afgifter,  

 der direkte eller indirekte pålægges lignende indenlandske varer.« Problemet i relation til artikel 95 var, om ambiens indførelse  

 ville blive betragtet i sammenhæng med arbejdsgiverafgifternes ophævelse.  

 Eksporterede danske varer ville dermed blive lettet for en hidtidig  

 arbejdsmarkedsomkostning, mens varer, der importeredes til Danmark, ville  

 blive belastet med både arbejdsmarkedsomkostninger i oprindelseslandet og - i  

 Danmark med ambi, som trådte i stedet for de hidtidige arbejdsgiverafgifter.  

 Dette kunne bedømmes som en diskrimination mod især import.
 2.3. Hvis ambien blev bedømt som en fiskal afgift, der betragtes  

isoleret fra den samtidig gennemførte omlægning af  

 arbejdsgiverafgifterne, udgjorde 6. momsdirektiv, art. 33 et risikoelement.  

Artikel 33 lyder således:
»Med forbehold af andre fællesskabsbestemmelser er bestemmelserne i  

 dette direktiv ikke til hinder for, at en medlemsstat opretholder eller  

 indfører afgifter på forsikringskontrakter og på spil og væddemål,  

 punktafgifter, indregistreringsafgifter og i det hele taget alle former for  

 skatter og afgifter, der ikke har karakter af omsætningsafgift.« Problemet var altså i relation til artikel 33, om ambien måtte  

 betragtes som en omsætningsafgift.
Herved måtte man på grundlag af de  

 sparsomme oplysninger, der forelå i 1987, formentlig forstå en afgift, der  

 bragte det fælles momssystems funktionsduelighed i fare og dermed omgik den  

 opnåede harmonisering af momssystemet.
3. Regeringen anså det for mest sandsynligt, at ordningen skulle bestå sin  

 prøve i relation til statsstøttereglerne og reglerne om ikkediskrimination af  

 udenlandske varer.
Ordningen blev derfor udformet med særligt hensyn til  

 disse bestemmelser.
 Af materialesamlingen fremgår klart, at overvejelserne koncentrerede sig  

 om eventuelle problemer i relation til statsstøttereglerne og reglerne om  

 ikke-diskrimination.
 Således vil det være naturligt at fremhæve følgende:
 3.1. Bilag 11, (beretningsudkast side 12), hvor Økonomiministeriet  

 bedømmer en bestemt såkaldt »differentieringsmodel« som stridende  

 mod statsstøttereglerne.
 I konsekvens heraf blev denne model forkastet af regeringen.
 3.2. Bilag 24, side 5 (beretningsudkast side 20 og 21), hvor  

 Udenrigsministeriet i et notat af 6. oktober anbefaler, at den nye afgift  

 udformes og præsenteres uafhængigt af arbejdsgiverafgifternes ophævelse - for  

 på den måde at undgå konflikt med reglerne om ikke-fiskale, diskriminerende  

 afgifter (dvs. art. 95).
 Regeringen fulgte denne anbefaling.
 3.3. Bilag 27, side 3, (beretningsudkast side 22-23), hvor den  

 tværministerielle arbejdsgruppe i en fortrolig notits af 16. oktober 1987  

 fokuserer på statsstøtteproblemet og konkluderer, »at den eneste  

 mulighed for accept af den nye afgift i EF er at betragte den som en ren  

 forbrugsafgift, der ikke er en omsætningsafgift«.
 Regeringen fulgte denne anbefaling for at undgå konflikt med  

 statsstøttereglerne.
 3.4. Bilag 29, side 7, (beretningsudkast side 24), hvor Justitsministeriet  

 i notat af 3. november 1987 konkluderer, »at det er overvejende  

 sandsynligt, at den påtænkte ordning indebærer et element af ulovlig  

 statsstøtte«.
 Regeringen fulgte ikke Justitsministeriets vurdering af bl.a. følgende  

 grunde:
Justitsministeriets notat indeholdt i og for sig ikke noget nyt.
Notatet  

 drager på grundlag af uændrede præmisser den modsatte konklusion med hensyn  

 til statsstøttespørgsmålet i forhold til den tværministerielle arbejdsgruppe.
 Justitsministeriet sammenkæder ophævelsen af arbejdsmarkedsafgifterne med  

 ambiens indførelse, hvilket får ministeriet til at anføre, at der er tale om  

 ulovlig statsstøtte, jf. art. 92. Men hermed benytter  

 Justitsministeriet blot en argumentation, som havde været grundigt bearbejdet  

 - dog særligt i relation til artikel 95 - og som var blevet afvist.
 Justitsministeriets egentlige konklusion er imidlertid, at blot faren for,  

 at der er tale om en overtrædelse af artikel 92, må føre til, at Kommissionen  

 underrettes.
 Selv om regeringen ikke var enig med Justitsministeriet, blev  

 Kommissionen underrettet - nemlig med brevet af 19. november 1987.
 4. Det fremgår således klart af materialet, at interessen hovedsageligt  

 var knyttet til at undgå konflikter med EF's statsstøtteregler.
 Regeringen konkluderede, at den ikke havde betænkeligheder i relation til  

 statsstøttereglerne.
 Og på det grundlag blev svaret til Folketinget afgivet som refereret.
5. Sagens senere udvikling viste, at regeringen havde ret i denne del af  

 sin vurdering.
Ambien stred ikke mod EF's statsstøtteregler: EF-dommen om  

 ambien går netop ikke på statsstøttereglerne.
 Allerede den omstændighed, at Kommissionen ikke på  

 gennemførelsestidspunktet søgte ordningen øjeblikkeligt standset, indicerer,  

 at statsstøtte- og diskriminationsbetragtningerne ikke vandt gehør i  

 Kommissionen.
Hvis Kommissionen havde anset ambien for ulovlig statsstøtte, kunne den -  

 formentlig i løbet af 2 til 3 måneder - have pålagt Danmark at standse  

 ambiordningen.
Herefter ville Danmark være henvist til enten at appellere til  

 Rådet eller ved Domstolen anlægge annullationssøgsmål med kommissionen.
6. Der er således afgivet et korrekt svar til Folketinget.
Regeringen  

 havde nøje overvejet de EF-retlige aspekter.
Disse kredsede især om  

 statsstøttereglerne.
Regeringen havde på den baggrund ikke betænkeligheder  

 ved at fremsætte lovforslaget.
For en sikkerheds skyld sendte regeringen dog et brev til Kommissionen.
Og  

 Folketinget fik oplysning herom.
Ikke blot har regeringen afgivet et korrekt svar.
Men den senere udvikling  

 har tillige vist, at regeringen havde ret i at afvise de juridiske  

 betænkeligheder vedrørende reglerne om statsstøtte og om ikke-diskrimination.
7. EF-Domstolen dømte Danmark for overtrædelse af artikel 33 i 6.  

 momsdirektiv.
Dette rejser spørgsmålet: Kunne eller burde regeringen have  

 forudset, at ambien ville stride mod momsreglerne? Bilag 29, Justitsministeriets notat af 3. november 1987, siger  

 ikke noget om 6. momsdirektiv, men kun om statsstøtte.
Justitsministeriet  

 anførte endog, at ambien ikke havde karakter af en omsætningsafgift, jf. side  

 6 nederst (materialesamlingen, side 218's bagside).
 Bilag 24, Udenrigsministeriets notat af 6. oktober 1987 vurderer  

 art. 33 i 6. momsdirektiv som den mest fremkommelige.
 Bilag 22, Udenrigsministeriets notat af 1. juni 1987 siger  

 direkte, at den nye afgift ikke strider mod artikel 33 (notatets side 3).
 Art. 33 må opfattes som en bestemmelse, der skal beskytte det fælles  

 momssystem mod underminering.
Ambien bragte netop ikke det fælles momssystem i fare.
Tværtimod gik  

 ambien fint i spænd med momsen.
 Regeringen havde således ingen betænkeligheder med hensyn til krænkelse af  

 art. 33.
 Også på dette punkt er regeringens svar til Folketingets Skatteudvalg  

 således en korrekt beskrivelse af regeringens overvejelser og konklusion.
3. Regeringens oplysningsforpligtelser over for Folketinget 1. Regeringen har således under Folketingets behandling af ambilovene  

 givet korrekt oplysning om regeringens EF-retlige overvejelser.
Dernæst er spørgsmålet: Burde der være afgivet yderligere oplysninger, som  

 kunne være af væsentlig betydning for Folketingets bedømmelse af  

 lovforslaget? Eller sagt på en anden måde: Burde regeringen have afgivet skriftlige  

 besvarelser indeholdende alle regeringens argumenter og afvejninger vedr.  

 ambiens forenelighed med de forskellige EF-bestemmelser.
 2. Det forekommer ret oplagt, at regeringen hverken burde eller kunne  

 fremlægge alle disse overvejelser.
 Regeringen gjorde sig umage med at udforme ambien, således at den ikke  

 krænkede statsstøttereglerne, som blev anset for de mest problematiske.
 Det ville være ejendommeligt at udforme ordninger med størst mulig  

 hensyntagen til disse faremomenter, at sikre sig størst mulig garanti  

 for, at disse bestemmelser ikke bringes i anvendelse, og samtidig at  

 bekendtgøre den tvivl, der altså ikke længere blev anset som særlig aktuel.  

 Dette ville i realiteten indebære en opgivelse af forsøget på at bevæge sig  

 uden om, hvad der blev opfattet som de største og mest farefulde skær.
3. Dertil kommer, at enhver regering i en sådan situation som omtalt i  

 besvarelsen af udvalgets spørgsmål 6 må gøre sig procestekniske  

 overvejelser.
Herved skal ikke forstås prokuratorkneb, hvor noget iklædes et  

 udseende, der ikke svarer til det reelle indhold.
Derimod ligger i udtrykket  

 helt legitime overvejelser om at undgå ved udtalelser, analyser eller  

 argumenter at fremføre ting, som senere kan blive brugt mod een i en retssag.
 Eller sagt med andre ord: Legitime mellemregninger, som skal laves, før  

 man kan se det endelige resultat.
4. Det er også værd at hæfte sig ved, at Folketingets Skatteudvalg dengang  

 må have anset svaret for dækkende.
Der blev ikke stillet supplerende  

 spørgsmål, og ingen blev kaldt i samråd for evt. mundtligt at redegøre mere  

 detaljeret for de EF-retlige overvejelser.
Bilag 5 Notat udarbejdet til brug for finansministeren ved samråd i udvalget den  

 13. november 1992 Notat til brug ved samrådet i Folketingets Udvalg for  

 Forretningsordenen den 13. november 1992 Spørgsmål:
»En uddybning af baggrunden for skatteministerens besvarelse af  

 spørgsmål fra Skatte- og Afgiftsudvalget i forbindelse med gennemførelsen af  

 forslag til lov om arbejdsmarkedsbidrag (L 118) i folketingsåret 1987-88, jf.  

 bilag 34 og bilag 38 i materialesamlingen af 6. april 1992, jf.  

 skatteministerens besvarelse af Forretningsordensudvalgets spørgsmål nr. 6 af  

 21. september 1992.« Svar:
 Som det fremgår af den materialesamling, som udenrigsministeren oversendte  

 til Folketingets Markedsudvalg den 7. april 1992, blev hele sagen om  

 omlægning af arbejdsgiverafgifter (ambi) indgående behandlet i regeringen i  

 hele andet halvår af 1987. Inden fremsættelsen af lovforslagene i Folketinget  

 blev omlægningen endvidere behandlet i det såkaldte 10-dages-udvalg med  

 deltagelse af arbejdsmarkedets parter.
 Jeg var dengang arbejdsminister, og som det fremgår af materialesamlingen,  

 var jeg meget optaget af at finde brugbare løsninger, som kunne forbedre  

 konkurrenceevnen og øge produktion og beskæftigelse.
I dette arbejde stødte vi på en række vanskeligheder, som især hang sammen  

 med EF's statsstøtteregler.
Flere mulige modeller blev forkastet netop med  

 den begrundelse, at de var i strid med EF's regler om statsstøtte.
Udformningen af en model, der ikke var i strid med  

 statsstøttereglerne blev, som det fremgår af materialesamlingen, ved flere  

 lejligheder diskuteret i regeringens koordinationsudvalg.
Regeringen valgte  

 en model med en generel nedsættelse af arbejdsgiverafgifterne og en ligeledes  

 generel afgiftsforhøjelse (ambien).
 Jeg lagde i den forbindelse vægt på, at modellen var i overensstemmelse  

 med de anbefalinger, som EF-Kommissionen havde fremlagt i sin årsrapport  

 1986/87, jf. materialesamling bilag 30.
 I forbindelse med behandlingen i koordinationsudvalget den 18. nov. 1987,  

 hvor jeg deltog, har jeg efterfølgende fra materialesamlingen konstateret, at  

 Finansministeriet, således som det fremgår af bilag 34, havde bedt  

 Justitsministeriet om at udarbejde det notat, der fremgår af bilag 38.
 Da spørgsmålet om EF-medholdelighed havde været genstand for en betydelig  

 offentlig debat, måtte det forudses, at omlægningen ville blive gjort til  

 genstand for nærmere analyse i EF-Kommissionen og andre EF-lande, f.eks. på  

 grundlag af klager fra erhvervsdrivende eller spørgsmål fra medlemmer af  

 Europa-Parlamentet.
 Jeg fandt det derfor rigtigt, jf. bilag 38, at regeringen måtte sikre sig,  

 at udtalelser til offentligheden var ensartede.
Jeg var ligeledes overbevist om, at det var rigtigt straks at orientere  

 Kommissionen.
Jeg støttede derfor, at regeringen allerede inden fremsættelsen  

 af lovforslagene i Folketinget skrev til EF-Kommissionen, igen jf. bilag 38.
For så vidt angår den efterfølgende behandling i Folketinget havde jeg  

 ansvaret for lovforslagene nr.
L 125 - L 128 om ATP, AUD, Lønmodtagernes  

 Garantifond og arbejdsløshedsforsikring.
Derimod havde jeg ikke lejlighed til  

 at følge behandlingen af skatteministerens lovforslag om ambien (L 118).
 Jeg er derfor ikke i stand til at give nærmere oplysninger om, hvorfor  

 skatteministerens svar til Folketinget var en anelse omformuleret i forhold  

 til det af Justitsministeriet foreslåede svar til offentligheden.
Bilag 6 Notat udarbejdet til brug for justitsministeren ved samråd i udvalget den  

 13. november 1992 Notat til brug ved samrådet den 13. november 1992 kl. 14.00 i  

 Folketingets Udvalg for Forretningsordenen angående ambi-sagen 1. Jeg har forstået det stillede spørgsmål således, at udvalget med  

 spørgsmålet søger at få klarlagt omstændighederne omkring den besvarelse, som  

 skatteministeren i 1987 gav til Folketingets Skatte- og Afgiftsudvalg om den  

 EF-retlige vurdering af forslaget til lov om arbejdsmarkedsbidrag.
Mine muligheder for at bidrage med oplysninger herom er begrænsede.  

 Hverken jeg selv eller de embedsmænd, der i dag er beskæftiget i  

 Justitsministeriet, var involveret i sagen i 1987, og der er derfor ingen i  

 ministeriet i dag, der har en førstehåndsviden om forløbet dengang.
Det, jeg  

 kan oplyse, må således nødvendigvis basere sig på dokumenterne i sagen.
 Når udvalget har bedt mig om en nærmere uddybning af baggrunden for  

 skatteministerens besvarelse af de spørgsmål om de EF-retlige aspekter, der  

 blev stillet i forbindelse med forslaget til lov om arbejdsmarkedsbidrag i  

 1987, går jeg ud fra, at udvalget navnlig sigter til Justitsministeriets  

 notat af 16. november 1987. Notatet er optaget som bilag 38 i  

 materialesamlingen af 6. april 1992.
Jeg mener ikke, at der er grund til, at jeg her går i detaljer med hensyn  

 til indholdet af notatet.
Jeg vil derfor begrænse mig til følgende:
Det fremgår, at notatet er skrevet efter anmodning fra Finansministeriet,  

 jf. bilag 34 i materialesamlingen.
Til opfyldelse af denne anmodning  

 gennemgår notatet for det første de forskellige reaktionsmuligheder, som  

 Kommissionen råder over, hvis den måtte finde, at den nye afgift var i strid  

 med EF-retten, og hvilke procedureregler der ville gælde i den forbindelse.  

 Der er redegjort såvel for muligheden af en traktatkrænkelsesprocedure efter  

 EF-traktatens art. 169 som for muligheden af en sag efter statsstøttereglerne  

 i traktatens art. 92 og 93.
 For det andet er der i notatet - også til opfyldelse af anmodningen fra  

 Finansministeriet - forslag til, hvordan der kunne svares, hvis der af danske  

medier blev rejst spørgsmål om ordningens forhold til EF-retten.  

 Spørgsmålet om, hvordan man i givet fald skulle besvare spørgsmål fra  

Folketinget, er der ikke taget stilling til i notatet.
For det tredje indeholder notatet en angivelse af, hvordan man kunne  

 orientere Kommissionen om ordningen.
Med henblik herpå var der vedlagt et  

 udkast til brev til den EF-kommissær, der bl.a. havde afgiftssagerne som  

 sagsområde.
 2. Jeg har forstået på skatteministerens besvarelse af dette udvalgs  

 spørgsmål nr. 6, at besvarelsen af spørgsmål nr. 14 og 16 fra Folketingets  

 Skatte- og Afgiftsudvalg i forbindelse med behandlingen af lovforslaget om  

 arbejdsmarkedsbidrag - materialesamlingens bilag 51 - blev udformet efter  

 samme retningslinier som dem, der var anført i Justitsministeriets notat af  

 16. november 1987 vedrørende udtalelser til medierne.
Jeg kan oplyse, at der ikke i Justitsministeriet findes noget materiale,  

 der nærmere kan belyse baggrunden for den besvarelse, som skatteministeren i  

 sin tid gav af spørgsmålene fra Skatte- og Afgiftsudvalget, og der er således  

 heller ikke noget materiale, der kan belyse, om Justitsministeriet var  

 involveret i udformningen.
Men dette udelukker på den anden side ikke, at der  

 kan have været mundtlig kontakt om spørgsmålet.
Men nogen viden herom har vi  

 altså ikke.
 Ud fra det forløb, der fremgår af dokumenterne i sagen, er det vel  

 nærliggende at gå ud fra, at baggrunden for, at skatteministeren alene har  

 oplyst om resultatet af regeringens EF-retlige vurdering uden at gengive  

 enkeltheder i disse overvejelser, har været den, at man - nu da den politiske  

 beslutning var truffet - ikke ønskede offentligt at skabe tvivl om ordningens  

 forenelighed med EF-retten.
 Og når Skatte- og Afgiftsudvalget afgav betænkning over lovforslaget uden  

 at have fået en sådan mere detaljeret redegørelse, må man vel også kunne  

 lægge til grund, at udvalget - eller i hvert fald de medlemmer af udvalget,  

 der indstillede forslaget til vedtagelse - har været enig i, at det ikke  

 ville være hensigtsmæssigt at gå i nærmere enkeltheder med dette spørgsmål,  

 og at dette altså var baggrunden for, at man stillede sig tilfreds med  

 skatteministerens helt kortfattede redegørelse for resultatet af regeringens  

 overvejelser.
 Men i øvrigt må jeg om dette punkt henvise til det, som skatteministeren  

 har oplyst over for dette udvalg.
Bilag 7 Udvalgets spørgsmål 4, 1991-92, og udenrigsministerens besvarelse heraf Spørgsmål 4:
I hvilket omfang og på hvilken måde har regeringen orienteret Folketinget  

 om brevveksling med Kommissionen om de danske planer om at omlægge  

 arbejdsmarkedsafgifterne og indføre ambien samt om Kommissionens  

 åbningsskrivelse af 22. maj 1989, begrundede udtalelse af 27. september 1990  

 og stævning af 17. september 1991? Svar:
 Som det fremgår af materialesamlingens bilag 51, oplyste regeringen i svar  

 på spørgsmål nr. 14 og 16 fra Folketingets Skatte- og Afgiftsudvalg, stillet  

 i forbindelse med behandlingen af forslaget til lov om arbejdsmarkedsbidrag  

 (L 118), at EF-Kommissionen var blevet underrettet om det fremsatte  

 lovforslag, og at man fra dansk side havde erklæret sig parat til drøftelser  

 med Kommissionen, hvis dette måtte ønskes.
 For så vidt angår brevvekslingen med Kommissionen i traktatkrænkelsessager  

 og udvekslingen af processkrifter, har det hidtil været regeringens praksis  

 ikke på eget initiativ at orientere Folketinget herom, medmindre der har  

 været en særlig anledning hertil.
Hvor et folketingsudvalg har bedt derom, har regeringen givet en mundtlig  

 eller skriftlig redegørelse for status i traktatkrænkelsessager, herunder  

 retssager.
Undtagelsesvis er processkrifter efter anmodning tilsendt  

 Folketingets Markedsudvalg med pålæg om fortrolig behandling.
Pålægget om  

 fortrolighed skyldes, at processkrifter i traktatkrænkelsessager såvel efter  

 Kommissionens som Domstolens regler er fortroligt materiale.
Efter  

 Kommissionens regler er også den forudgående brevveksling mellem Kommissionen  

 og regeringen fortrolig.
 I ambi-sagen har regeringen fulgt sin sædvanlige praksis.
På et møde i Folketingets Markedsudvalg den 15. december 1989 forud for  

 rådsmødet (økonomi- og finansministre) den 18. december 1989 oplyste  

 økonomiministeren, at der verserede sager om arbejdsmarkedsbidraget.
Det var  

 baggrunden for, at regeringen på rådsmødet ønskede at opnå et tilsagn om, at  

 Danmark - såfremt arbejdsmarkedsbidraget skulle bortfalde - til trods for  

 »stand still«-forpligtelsen for momsen ville kunne erstatte  

 arbejdsmarkedsbidraget med en momsforhøjelse.
 I svar, oversendt Folketingets Markedsudvalg den 18. april 1990, på  

 spørgsmål nr. 69 af 27. februar 1990 orienterede regeringen om Kommissionens  

 åbningsskrivelse og regeringens svar herpå.
 I bemærkningerne til forslag til lov om ophævelse af lov om  

 arbejdsmarkedsbidrag og om ændring af merværdiafgiftsloven (L 123), fremsat  

 den 27. november 1991, blev det oplyst, at der verserede flere sager ved  

 EF-Domstolen om, hvorvidt arbejdsmarkedsbidraget var i overensstemmelse med  

 EF-retten, og at en afgørelse fra EF-Domstolen forventedes at foreligge i  

 første halvdel af 1992. For så vidt angår den direkte sag »Kommissionen  

 mod Danmark« blev det oplyst, at Kommissionen den 17. september 1991  

 havde anlagt sag med påstand om, at arbejdsmarkedsbidraget var i strid med  

 art. 33 i EF's 6. momsdirektiv.
Som statsministeren gav udtryk for under forespørgselsdebatten den 23.  

 april 1992 vedrørende EF-Domstolens afgørelse af 31. marts 1992 i den  

 præjudicielle ambi-sag, sag C-200/90, er regeringen rede til at drøfte,  

 hvorledes man i fremtiden kan holde Folketinget orienteret om  

 traktatkrænkelsessager.
Regeringspartierne stemte derfor også for den  

 dagsorden, der blev vedtaget som afslutning på forespørgselsdebatten, og  

 hvori Markedsudvalget opfordres til at overveje behovet for regler, som for  

 fremtiden sikrer, at Folketinget gennem Markedsudvalget modtager alle  

 nødvendige informationer til retslige skridt mod Danmark fra EF-Kommissionen.
