Fremsat den 6. oktober 1999 af justitsministeren (Frank  

 Jensen) Forslag til Lov om ændring af retsplejeloven og  

 straffeloven (Varetægtsfængsling i isolation,  

 varetægtsfængsling under domsforhandlingen, vidnebeskyttelse,  

 vidneudelukkelse for præster fra andre trossamfund, afhøringer i  

 sager ved Højesteret, behandling af retssager uden for retskredsen af  

 lokalemæssige grunde samt klager over anklagemyndighedens  

 sagsbehandling mv.) § 1 I lov om rettens pleje, jf. lovbekendtgørelse nr. 713 af 13.  

 september 1999, foretages følgende ændringer:
 1. Efter § 2 a indsættes:
»§ 2 b.
Fuldmægtige ved  

 Højesteret kan optage bevis i det omfang, Højesteret bestemmer  

 det, jf. § 340, stk. 3.
 Stk. 2. Kun advokater, der har møderet for  

 Højesteret, jf. § 134, kan give møde for andre under  

 bevisoptagelse efter stk. 1.
Stk. 3. Klage over afgørelser truffet under  

 bevisoptagelse efter stk. 1 fremsættes over for Højesteret.  

 Fristen for klage er 2 uger efter, at afgørelsen er truffet, jf.  

 § 219. Afgørelse af klagen sker ved kendelse.« 2. I § 4, stk. 2, ændres »57« til: »63«.
 3. I § 9 a, stk. 1, ændres »stk. 2-7«  

 til: »stk. 2-8«.
 4. § 11, stk. 2, ophæves, og i stedet  

 indsættes:
 »Stk. 2. Landsretten kan bestemme, at retten skal sættes uden  

 for det sædvanlige tingsted, herunder også uden for  

 landsretskredsen, når det findes hensigtsmæssigt af hensyn til  

 sagens oplysning.
 Stk. 3. Landsretten kan endvidere bestemme, at retten  

 skal sættes uden for det sædvanlige tingsted, og herunder  

 undtagelsesvis også uden for landsretskredsen, når det findes  

 hensigtsmæssigt af hensyn til sagens behandling inden for rimelig tid  

 eller af andre særlige grunde.
Stk. 4. Inden landsretten i medfør af stk. 3  

 træffer afgørelse om, hvorvidt en sag skal behandles uden for  

 landsretskredsen, skal parterne have lejlighed til at udtale sig om  

 spørgsmålet.« 5. I § 16, stk. 1, 2. pkt., ændres  

 »oppebørsel« til: »opkrævning«, og i stk. 2,  

 ændres »Oppebørsel« til: »Opkrævning«.
 6. § 19, stk. 4, affattes således:
»Stk. 4. § 11, stk. 2-4, finder tilsvarende anvendelse for  

 byretterne.« 7. I § 28, stk. 1, ændres »Justitsministeren«  

 til: »Domstolsstyrelsen«.
 8. § 42, stk. 6, ophæves.
9. I § 60, stk. 2, 1. pkt., udgår: »inden  

 domsforhandlingen er begyndt,« 10. I § 60 indsættes efter stk. 2 som  

 nyt stykke:
»Stk. 3. Afgørelse under  

 domsforhandlingen i en straffesag om varetægtsfængsling i  

 medfør af § 762, stk. 2, om ophævelse af  

 varetægtsfængsling i medfør af § 762, stk. 2,  

 jf. § 766 eller § 768, eller om brevåbning og brevstandsning  

 i medfør af § 781, stk. 4, skal træffes af en dommer,  

 i landsretten en afdeling, der ikke deltager i domsforhandlingen.
Det  

 gælder dog ikke, hvis sagen behandles efter § 925 eller § 925  

 a, eller sagen i øvrigt vedrørende det forhold, der begrunder  

 indgreb som nævnt i 1. pkt., ikke omfatter bedømmelsen af  

 beviserne for tiltaltes skyld.« Stk. 3 bliver herefter stk. 4.
 11. § 91, stk. 3, affattes således:
»Stk. 3. Domsmænd deltager ikke i de i § 60,  

 stk. 3, § 62, stk. 2, eller § 90, jf. § 85,  

 omhandlede afgørelser eller i afgørelser vedrørende  

 borgerlige krav, der rejses under en straffesag.« 12. I § 102 indsættes som stk. 2:
»Stk. 2. Bestemmelserne i § 98, stk. 4, § 99,  

 stk. 3, og § 101, stk. 2, finder tilsvarende anvendelse  

 på klager over afgørelser om aktindsigt efter forvaltningsloven  

 og offentlighedsloven.
Det samme gælder bestemmelsen i  

 stk. 1.« 13. I § 170, stk. 1, ændres »anerkendte«  

 til: »andre«.
 14. § 747 affattes således:
»§ 747. Retsmøde afholdes, når  

 der fremsættes anmodning om foranstaltninger, som kræver rettens  

 medvirken.
Efter anmodning afholdes endvidere retsmøde, når det  

 er påkrævet for at sikre bevis, som det ellers må frygtes  

 vil gå tabt, eller som ikke uden væsentlig ulempe eller  

 forsinkelse vil kunne føres umiddelbart for den dømmende ret,  

 eller når det må antages at være af betydning for  

 efterforskningen eller af hensyn til en offentlig interesse.
Retsmøde  

 med henblik på at sikre bevis kan endvidere afholdes efter anmodning,  

 såfremt sigtede er varetægtsfængslet i isolation, og  

 sikringen af bevis vil kunne få betydning for spørgsmålet  

 om ophævelse af isolationen.« 15. I § 767 indsættes efter stk. 1  

 som et nyt stykke:
»Stk. 2. Når den frist, der er fastsat  

 efter stk. 1, udløber, efter at domsforhandlingen er begyndt,  

 fortsætter varetægtsfængslingen eller foranstaltningen uden  

 yderligere forlængelser, indtil der er afsagt dom i sagen.
Tiltalte kan  

 efter udløbet af den før domsforhandlingen fastsatte frist  

 anmode retten om at ophæve varetægtsfængslingen eller en  

 foranstaltning, der træder i stedet herfor, efter § 766 eller  

 § 768. Hvis tiltalte efter fristens udløb anmoder retten om at  

 ophæve varetægtsfængslingen eller en foranstaltning, der  

 træder i stedet herfor, skal retten inden 7 dage træffe  

 afgørelse herom.
Hvis retten ikke imødekommer anmodningen, kan  

 tiltalte tidligst 14 dage efter rettens afgørelse fremsætte en  

 ny anmodning.
Hvis der er spørgsmål om  

 varetægtsfængsling efter § 762, stk. 2, træffes  

 afgørelsen om eventuel ophævelse af en dommer eller afdeling,  

 som ikke deltager i domsforhandlingen, jf. § 60, stk. 3, medmindre  

 en af betingelserne i § 60, stk. 3, 2. pkt., er opfyldt.
Tiltaltes  

 anmodning kan efter rettens bestemmelse behandles på skriftligt  

 grundlag, hvis afgørelsen træffes af en dommer eller afdeling,  

 som ikke deltager i domsforhandlingen.« Stk. 2 bliver herefter stk. 3.
 16. §§ 770 a-770 c ophæves, og i stedet  

 indsættes:
»§ 770 a.
Retten kan efter anmodning fra  

 politiet bestemme, at en varetægtsarrestant skal udelukkes fra  

 fællesskab med de øvrige indsatte (isolation), hvis 1)	varetægtsfængslingen er besluttet i medfør af  

 § 762, stk. 1, nr. 3, og 2)	der er bestemte grunde til at antage, at  

 varetægtsfængslingen i sig selv ikke er tilstrækkelig til  

 at hindre arrestanten i at vanskeliggøre forfølgningen i sagen,  

 herunder ved gennem andre indsatte at påvirke medsigtede eller ved  

 trusler eller på anden lignende måde at påvirke  

 andre.
§ 770 b.
Isolation må kun iværksættes eller  

 fortsættes, hvis 1)	formålet hermed ikke kan tilgodeses ved mindre indgribende  

 foranstaltninger, herunder ved at anbringe arrestanten i andet arresthus end  

 bestemte andre indsatte eller på anden måde afskære  

 arrestanten fra samvær med sådanne indsatte eller ved at etablere  

 brevkontrol, besøgskontrol eller besøgsforbud, 2)	indgrebet, herunder den særlige belastning, som indgrebet kan  

 medføre på grund af arrestantens unge alder, fysiske eller  

 psykiske svagelighed eller personlige forhold i øvrigt, ikke  

 står i misforhold til sagens betydning og den retsfølge, som kan  

 ventes, hvis arrestanten findes skyldig, og 3)	efterforskningen fremmes med den særlige hurtighed, som er  

 påkrævet ved varetægtsfængsling i isolation, herunder  

 ved benyttelse af mulighederne for bevissikring efter § 747.
§ 770 c.
Hvis sigtelsen angår en lovovertrædelse,  

 som efter loven ikke kan medføre fængsel i 4 år, må  

 isolation ikke finde sted i et sammenhængende tidsrum på mere end  

 4 uger.
 Stk. 2. Hvis sigtelsen angår en lovovertrædelse,  

 som efter loven kan medføre fængsel i 4 år eller derover,  

 men ikke fængsel i 6 år, må isolation ikke finde sted i et  

 sammenhængende tidsrum på mere end 8 uger.
Stk. 3. Hvis sigtelsen angår en lovovertrædelse,  

 som efter loven kan medføre fængsel i 6 år eller derover,  

 må isolation ikke finde sted i et sammenhængende tidsrum på  

 mere end 3 måneder.
Retten kan dog undtagelsesvis tillade, at en  

 isolation udstrækkes ud over 3 måneder, hvis afgørende  

 hensyn til forfølgningen gør fortsat isolation  

 påkrævet, uanset den tid arrestanten hidtil har været  

 isoleret.
 Stk. 4. Hvis arrestanten er under 18 år, må  

 isolation i ingen tilfælde finde sted i et sammenhængende tidsrum  

 på mere end 8 uger.
§ 770 d.
Rettens afgørelse om isolation træffes  

 ved særskilt kendelse herom.
Træffer retten bestemmelse om  

 isolation, skal retten i kendelsen anføre de konkrete  

 omstændigheder, hvorpå det støttes, at betingelserne i  

 §§ 770 a-770 c for isolation eller fortsat isolation er opfyldt.
Stk. 2. Ved rettens afgørelse om isolation finder  

 reglerne i § 764, stk. 2-4, § 766, § 767, stk. 1, og  

 §§ 768-769 i øvrigt tilsvarende anvendelse.
Ved  

 iværksættelse af isolation må den første frist for  

 indgrebets længde dog ikke overstige 2 uger.
Hvis arrestanten er under  

 18 år, kan fristen for isolation højst forlænges med 2  

 uger ad gangen.
§ 770 e.
Udstrækkes en isolation ud over 8 uger, skal  

 kæremål herom efter anmodning behandles mundtligt.  

 Stadfæstes afgørelsen om isolation, skal senere  

 kæremål om fortsat isolation ligeledes behandles mundtligt efter  

 anmodning, hvis isolationen ved den påkærede kendelse  

 udstrækkes ud over 8 uger fra den seneste mundtlige behandling af  

 kæremål om forlængelse af isolation.
I andre tilfælde  

 afgør kæreinstansen, om en anmodning om mundtlig behandling skal  

 imødekommes.
Bestemmelsen i § 767, stk. 1, sidste pkt.,  

 finder tilsvarende anvendelse.« 17. § 776 affattes således:
»§ 776. Justitsministeren fastsætter  

 nærmere regler om behandlingen af varetægtsarrestanter.
For  

 arrestanter, der er isoleret efter rettens bestemmelse, fastsætter  

 justitsministeren særlige regler om øget personalekontakt,  

 udvidet adgang til besøg, særlig adgang til eneundervisning og  

 bestemte typer af arbejde samt tilbud om regelmæssige og  

 længerevarende samtaler med præster, læger, psykologer  

 eller andre.
Justitsministeren fastsætter endvidere regler om den  

 bistand, der i øvrigt ydes varetægtsarrestanter for at  

 begrænse de erhvervsmæssige, sociale og personlige ulemper, der  

 følger af varetægten.« 18. I § 807 d, stk. 1, 2. pkt., ændres »beslaglagt  

 gods« til: »beslaglagte genstande«.
 19. Efter § 840 indsættes:
»§ 841. Retten kan efter anmodning fra  

 anklagemyndigheden, forsvareren eller et vidne forud for domsforhandlingen  

 træffe afgørelse om dørlukning efter § 29,  

 stk. 2, nr. 2, referatforbud efter § 30, nr. 2, navneforbud efter  

 § 31, stk. 1, nr. 1, eller om, at tiltalte skal forlade  

 retslokalet, mens et vidne afhøres, jf. § 848, stk. 1.« 20. § 927 affattes således:
»§ 927. Bestemmelserne i §§ 832-844  

 finder tilsvarende anvendelse.« 21. I § 1018 e indsættes som stk. 6:
»Stk. 6. Bestemmelserne i stk. 3-5 finder  

 tilsvarende anvendelse på afgørelser om aktindsigt efter  

 forvaltningsloven og offentlighedsloven.« 22. I § 1019 h indsættes som stk. 3:
»Stk. 3. Bestemmelserne i stk. 1 og 2 finder  

 tilsvarende anvendelse på afgørelser om aktindsigt efter  

 forvaltningsloven og offentlighedsloven.« 23. § 1019 i, stk. 1, nr. 3, affattes  

 således:
»3)	der træffes bestemmelse om, at sagen skal undersøges  

 efter  reglerne i lov om undersøgelseskommissioner.« § 2 I straffeloven, jf. lovbekendtgørelse nr. 648 af 12. august 1997,  

 som ændret ved § 3 i lov nr. 403 af 26. juni 1998, § 3 i lov  

 nr. 473 af 1. juli 1998 og lov nr. 141 af 17. marts 1999, foretages  

 følgende ændring:
 1. § 86, stk. 1, 3. pkt., ophæves, og i  

 stedet indsættes:
»Har den dømte under frihedsberøvelsen  

 været isoleret efter rettens bestemmelse, afkortes yderligere et antal  

 dage svarende til en dag for hvert påbegyndt tidsrum af 3 døgn,  

 hvor den dømte har været isoleret.
Dommen skal indeholde  

 oplysning om varigheden af frihedsberøvelser, indlæggelser og  

 isolation, der medfører afkortning.« § 3 Loven træder i kraft den 1. januar 2000.
§ 4 Loven gælder ikke for Færøerne og Grønland.  

 Lovens § 2 kan dog ved kongelig anordning sættes i kraft for  

 Færøerne med de afvigelser, som de særlige  

 færøske forhold tilsiger.
Bemærkninger til lovforslaget Almindelige bemærkninger Indholdsfortegnelse 1.	Indledning		8 2.	Varetægtsfængsling i isolation		8 2.1.	Indledning		8 2.2.	Strafferetsplejeudvalgets betænkninger og  

 isolationsundersøgelsen		9 2.3.	Faktisk anvendelse af isolation		10 2.4.	Forholdet til menneskerettighederne		11 2.4.1.	Den europæiske menneskerettighedskonventions artikel  

 3		11 2.4.2.	FN's Torturkomités anbefalinger		11 2.4.3.	Europarådets Torturkomités  

 anbefalinger		12 2.4.4.	Justitsministeriets overvejelser		12 2.5.	Fuldstændig/delvis isolation		13 2.5.1.	Gældende ret		13 2.5.2.	Strafferetsplejeudvalgets forslag		13 2.5.3.	Justitsministeriets overvejelser		13 2.6.	Betingelserne for iværksættelse og fortsættelse  

 af isolation		13 2.6.1.	Gældende ret		13 2.6.2.	Strafferetsplejeudvalgets forslag		14 2.6.2.1.	Mistanke- og kriminalitetskrav		14 2.6.2.2.	Indikationskrav		14 2.6.2.3.	Proportionalitetskrav mv.		15 2.6.3.	Justitsministeriets overvejelser		15 2.7.	Tidsbegrænsninger for isolation		16 2.7.1.	Gældende ret		16 2.7.2.	Strafferetsplejeudvalgets forslag		17 2.7.3.	Justitsministeriets overvejelser		18 2.8.	Sagsbehandlingsregler		20 2.8.1.	Gældende ret		20 2.8.2.	Strafferetsplejeudvalgets forslag		20 2.8.2.1.	Rettens begrundelse for isolation		20 2.8.2.2.	Behandlingen af kæremål		21 2.8.2.3.	Isolation under anke		21 2.8.3.	Justitsministeriets overvejelser		21 2.9.	Anteciperet bevisførelse		21 2.9.1.	Gældende ret		21 2.9.2.	Strafferetsplejeudvalgets forslag		22 2.9.3.	Justitsministeriets overvejelser		22 2.10.	Behandlingen af isolerede arrestanter		23 2.10.1.	Gældende ret		23 2.10.2.	Strafferetsplejeudvalgets forslag		23 2.10.3.	Justitsministeriets overvejelser		23 2.11	Særlig kompensation for varetægtsfængsling i  

 isolation		23 2.11.1.	Gældende ret		23 2.11.2.	Strafferetsplejeudvalgets forslag		24 2.11.3.	Justitsministeriets overvejelser		24 3.	Varetægtsfængsling under  

 domsforhandlingen		24 3.1.	Gældende ret		24 3.1.1.	Fastsættelse af frister for  

 varetægtsfængsling		24 3.1.2.	Inhabilitet som følge af afgørelser om  

 varetægtsfængsling		25 3.1.3.	Højesterets dom af 16. november 1995		25 3.2.	Justitsministeriets overvejelser		26 4.	Vidnebeskyttelse		30 4.1.	Indledning		30 4.2.	Rapporten om vidnebeskyttelse		30 4.3.	Tidligere initiativer på området		31 4.4.	Forhåndsafgørelse om dørlukning  

 mv.		32 4.4.1.	Gældende ret		32 4.4.2.	Forslaget i rapporten		32 4.4.3.	Justitsministeriets overvejelser		32 4.5.	Udvidet adressebeskyttelse for vidner		33 4.5.1.	Gældende ret		33 4.5.2.	Forslaget i rapporten		33 4.5.3.	Justitsministeriets overvejelser		33 4.6.	Særskilt venterum for vidner i retten		33 4.6.1.	Gældende ordning		33 4.6.2.	Forslaget i rapporten		34 4.6.3.	Justitsministeriets overvejelser		34 4.7.	Vidnebeskyttelse i sager af helt særlig  

 karakter		34 4.7.1.	Gældende ordning		34 4.7.2.	Forslaget i rapporten		34 4.7.3.	Justitsministeriets overvejelser		35 5.	Overvejelser om ophævelse af kravet om dansk  

 indfødsret for nævninger,  

 domsmænd og sagkyndige retsmedlemmer		35 6.	Vidneudelukkelse for præster fra andre  

 trossamfund		35 6.1.	Indledning		35 6.2.	Gældende ret		36 6.3.	Justitsministeriets overvejelser		36 7.	Afhøringer mv. i sager ved  

 Højesteret		37 7.1.	Indledning		37 7.2.	Gældende ret		37 7.3.	Højesterets forslag		37 7.4.	Justitsministeriets overvejelser		38 7.4.1.	Gennemførelse af en ordning med afhøringer ved  

 fuldmægtige i Højesteret		38 7.4.2.	Ordningens geografiske anvendelsesområde		39 7.4.3.	Tvister i forbindelse med gennemførelse af  

 afhøringer		39 7.4.4.	Møderet for advokater		39 8.	Behandling af retssager udenfor retskredsen af lokalmæssige  

 grunde		40 8.1.	Indledning		40 8.2.	Gældende ret		40 8.3.	Justitsministeriets overvejelser		41 8.3.1.	Overvejelsernes baggrund		41 8.3.2.	Justitsministeriets tidligere initiativer til nedbringelse af  

  

 sagsbehandlingstiderne		41 8.3.3.	Lovforslaget		42 9.	Klager over anklagemyndighedens sagsbehandling		42 9.1.	To-instansprincippet i retsplejeloven		42 9.2.	Aktindsigt		43 10.	Forslagets økonomiske og administrative  

 konsekvenser		44 11.	Hørte myndigheder mv.		45 1. Indledning Hovedformålet med lovforslaget er at opnå en  

 væsentlig begrænsning i anvendelsen og varigheden af isolation.  

 De foreslåede nye regler bygger på Strafferetsplejeudvalgets  

 betænkning nr. 1358/1998 om varetægtsfængsling i isolation,  

 men er på en række punkter skærpet i forhold til  

 Strafferetsplejeudvalgets forslag.
På de punkter, hvor der har  

 været uenighed i udvalget, tager lovforslaget udgangspunkt i  

 flertallets forslag, men er udformet således, at anvendelsen og  

 varigheden af isolationsfængsling i endnu højere grad end efter  

 flertallets forslag begrænses.
 Med henblik på at begrænse anvendelsen og  

 varigheden af isolation foreslås således bl.a.:
En præcisering og skærpelse af betingelserne for  

 iværksættelse og opretholdelse af isolation Mere konkret begrundede anmodninger og kendelser om isolation -  

 også hvor sigtede er indforstået med forlængelse af  

 isolationen Kortere tidsbegrænsninger for isolation, herunder En ufravigelig overgrænse for isolation på 4 uger,  

 når der er rejst sigtelse for en lovovertrædelse, der efter loven  

 kan medføre fængsel i 1 år og 6 måneder, men ikke i  

 4 år En ufravigelig overgrænse for isolation på 8 uger,  

 når der er rejst sigtelse for en lovovertrædelse, der efter loven  

 kan medføre fængsel i 4 år, men ikke i 6 år En overgrænse for isolation på 3 måneder, når  

 der er rejst sigtelse for en lovovertrædelse, der efter loven kan  

 medføre fængsel i 6 år eller derover (i disse  

 tilfælde har retten en meget snæver adgang til undtagelsesvis at  

 tillade, at isolation udstrækkes ud over 3 måneder, hvis  

 afgørende hensyn til strafforfølgningen gør fortsat  

 isolation påkrævet, uanset den tid arrestanten hidtil har  

 været isoleret) Særlige regler for arrestanter under 18 år, herunder en  

 ufravigelig overgrænse for isolation på 8 uger, uanset  

 kriminalitetens art Udvidet adgang til mundtlig behandling af kæremål Udvidet adgang til at afhøre sigtede og vidner i retten forud  

 for domsforhandlingen (anteciperet bevisførelse) med henblik på  

 at ophæve isolationen efter en sådan bevissikring Ændrede administrative regler for behandlingen af  

 isolationsfængslede, så de negative virkninger, der er forbundet  

 med isolationsanbringelse, søges imødegået Ændrede regler om afkortning i idømt frihedsstraf,  

 så isolationsfængslede får en særlig kompensation ved  

 et fradrag på 1 dag for hvert påbegyndte 3. døgn, den  

 dømte efter rettens bestemmelse har været  

 varetægtsfængslet i isolation (dvs. 3 ugers  

 isolationsfængsling giver et fradrag på 4 uger i idømt  

 frihedsstraf) Lovforslaget indeholder endvidere regler om  

 varetægtsfængsling under domsforhandlingen, jf. pkt. 3.  

 Forslagene herom skal sikre, at der ikke kan rejses tvivl om dommernes  

 upartiskhed under den videre domsforhandling.
 Desuden indeholder lovforslaget forslag til en forbedret  

 beskyttelse af vidner på grundlag af rapporten om vidnebeskyttelse fra  

 juni 1998, jf. pkt. 4.
 Herudover indeholder lovforslaget overvejelser om  

 ophævelse af kravet om dansk indfødsret for nævninger,  

 domsmænd og sagkyndige retsmedlemmer (pkt. 5), forslag om  

 indførelse af vidneudelukkelse for præster fra andre trossamfund  

 end folkekirken og de anerkendte trossamfund (pkt. 6), en ændring af  

 reglerne om bevisførelse i højesteretssager (pkt. 7) samt  

 indførelse af hjemmel til at retten kan behandle retsager udenfor  

 retskredsen, hvis der ikke i retskredsen findes egnede lokaler (pkt. 8).
 Endelig foreslås en ændring af retsplejelovens  

 regler om adgangen til at klage over anklagemyndighedens sagsbehandling (pkt.  

 9).
 Herudover indeholder lovforslaget enkelte ændringer  

 af redaktionel karakter.
Lovforslaget er en genfremsættelse af lovforslag nr.  

 L 233, der blev fremsat den 21. april 1999. Der henvises herom til  

 Folketingstidende 1998-99, forhandlingerne, s. 6166 ff., og tillæg A,  

 s. 5570 ff.
Som noget nyt i forhold til det tidligere fremsatte lovforslag  

 indeholder dette lovforslag bestemmelser om behandling af retssager uden for  

 retskredsen af lokalemæssige grunde, jf. pkt. 8.
Et notat med lovudkast om dette spørgsmål har  

 været forelagt Retsplejerådet.
Retsplejerådets udtalelse er  

 optaget som bilag 2 til lovforslaget.
2. Varetægtsfængsling i isolation 2.1. Indledning Isolation af varetægtsarrestanter kan efter de  

 gældende regler enten ske af hensyn til opklaringen og  

 pådømmelsen af den lovovertrædelse, for hvilken  

 varetægtsarrestanten er sigtet, eller af hensyn til orden og sikkerhed  

 i arresthuset, f.eks. for at forebygge undvigelse, voldsom adfærd eller  

 for at hindre fortsat strafbar virksomhed.
 Endvidere kan - i sjældne tilfælde - f.eks.  

 bygningsmæssige eller lignende forhold i arresten være til hinder  

 for en varetægtsarrestants adgang til fællesskab med andre  

 indsatte, ligesom arrestanter og strafafsonere i nogle tilfælde efter  

 eget ønske anbringes i isolation, fordi de pågældende ikke  

 ønsker kontakt med medindsatte (frivillig isolation).
Dette lovforslag angår den isolation, der sker efter  

 rettens bestemmelse med hjemmel i retsplejelovens §§ 770 a-770 c.
Dvs.  

 isolation, der iværksættes under sigtedes  

 varetægtsfængsling og har til formål at forhindre, at den  

 sigtede - trods varetægtsfængslingen - modvirker eller  

 vanskeliggør opklaringen og forfølgningen i sagen.
Sigtede kan  

 f.eks. modvirke eller vanskeliggøre efterforskningen ved at true  

 vidner, ved at træffe aftaler om urigtige forklaringer med vidner eller  

 medsigtede, ved at advare eller påvirke andre eller ved at få dem  

 til at fjerne spor og lignende.
Baggrunden for at anvende varetægtsfængsling i  

 isolation efter retsplejelovens § 770 a-770 c er således hensynet  

 til strafforfølgningen.
I nogle straffesager er muligheden for at  

 gennemføre en efterforskning og en rigtig pådømmelse af  

 sagen afhængig af, at det i kortere eller længere tid er muligt  

 at afskære sigtede fra kontakt med medsigtede, vidner eller andre.  

 Aftaler om at afgive urigtige, samstemmende forklaringer over for politiet og  

 i retten eller bistand til at fjerne eller ødelægge spor kan  

 gøre det umuligt at strafforfølge de  

 pågældende.
2.2. Strafferetsplejeudvalgets betænkninger og  

 isolationsundersøgelsen Strafferetsplejeudvalget afgav den 20. august 1998  

 betænkning nr. 1358/1998 om varetægtsfængsling i isolation.  

 Denne betænkning er den tredje betænkning, udvalget har afgivet  

 om dette emne, idet Justitsministeriet allerede i 1982 anmodede  

 Strafferetsplejeudvalget om en udtalelse vedrørende  

 spørgsmålet om isolation af varetægtsarrestanter.  

 Baggrunden for denne anmodning var, at der under drøftelser i  

 Folketinget var bred tilslutning til et ønske om gennem  

 lovændringer at begrænse anvendelsen af isolation.
Med betænkning nr. 975/1983 om isolation af  

 varetægtsarrestanter afgav Strafferetsplejeudvalget sin udtalelse  

 med udkast til forslag til lov om ændring af retsplejeloven.
Udvalget  

 bemærkede samtidig, at man på grund af den tidsramme, der var  

 tilmålt udvalget til behandlingen af spørgsmålet, ikke  

 havde haft mulighed for at foretage alle de undersøgelser, der var  

 ønskelige.
Dette gjaldt navnlig visse lægelige og statistiske  

 undersøgelser samt undersøgelser af retstilstanden i andre  

 europæiske lande end de nordiske.
 Ved lov nr. 299 af 6. juni 1984 blev der gennemført  

 ændringer i retsplejelovens regler om isolation af  

 varetægtsarrestanter på grundlag af bet. 975/1983. Der henvises  

 til Folketingstidende 1983-84 (2. samling), forhandlingerne, sp. 934-937,  

 1683-1741, 6778-6803 og 7084-7085, tillæg A, sp. 1623-1652,  

 tillæg B, sp. 993-1008 og 1117-1118, samt tillæg C, sp.  

 553-556.
Under behandlingen af et privat lovforslag den 11. april  

 1989 om ændring af retsplejeloven (isolation) drøftede  

 Folketinget spørgsmålet om en ændring af  

 isolationsbestemmelserne fra 1984. Der var under forhandlingerne almindelig  

 tilslutning til, at reglerne om isolation påny forelagdes  

 Strafferetsplejeudvalget.
Der henvises til Folketingstidende 1988-89,  

 forhandlingerne, sp. 8551-8572.
 På denne baggrund anmodede Justitsministeriet den  

 18. maj 1989 Strafferetsplejeudvalget om at fortage en gennemgang og  

 vurdering af de gældende bestemmelser om isolationsanbringelse.  

 Udvalget blev i den forbindelse anmodet om at indhente oplysninger om  

 retstilstanden på området i andre lande.
 Der var i Strafferetsplejeudvalget enighed om, at en  

 egentlig videnskabelig undersøgelse af de eventuelle psykiske  

 skadevirkninger af isolationsanbringelse under varetægtsfængsling  

 måtte tilvejebringes for at give udvalget et tilstrækkeligt  

 fyldestgørende grundlag for at kunne vurdere behovet for  

 lovændringer på området.
 Justitsministeriet tiltrådte  

 Strafferetsplejeudvalgets opfattelse, og den 17. september 1990 meddelte  

 Folketingets Retsudvalg sin tilslutning til, at der blev iværksat en  

 undersøgelse som foreslået.
Strafferetsplejeudvalget tog herefter initiativ til at  

 iværksætte en sådan videnskabelig undersøgelse af de  

 eventuelle psykiske skadevirkninger af isolationsfængsling.  

 Undersøgelsen blev delt op i to principielt forskellige dele.
En  

 forløbsundersøgelse, hvis formål var at vurdere de  

 psykiske helbredsfunktioner under forløbet af  

 varetægtsfængsling, og en indlæggelsesundersøgelse,  

 hvis formål var at vurdere indlæggelsesrisikoen for  

 varetægtsarrestanter i isolation og ikke-isolation.
Endvidere  

 planlagdes en efterundersøgelse til belysning af længerevarende  

 eller sent opståede skader.
 Resultaterne af undersøgelserne er offentliggjort i  

 2 rapporter: »Isolationsundersøgelsen« (1994) og  

 »Efterundersøgelsen« (1997).
 I rapporten »Isolationsundersøgelsen« fra  

 1994 er undersøgelsens konklusion sammenfattet således:
»Undersøgelsen viser, at den psykiske  

 helbredstilstand for ikke-isolerede bedres under forløbet af  

 varetægtsfængslingen.
De isolerede forbliver uændrede i den  

 periode, de er isolerede, men også deres belastningsgrad reduceres ved  

 overgang fra isolation til ikke-isolation.
De isolerede har større  

 sandsynlighed for at udvikle psykiske forstyrrelser og større  

 sandsynlighed for overførsel til fængselshospital af psykisk  

 årsag end de ikke-isolerede.
Inden for de undersøgte tidsrammer  

 var den psykiske helbredstilstand blandt de isolerede uafhængig af  

 varigheden af isolation.
Belastningen ved isolation er generelt ikke af en  

 sådan karakter, at det medfører forstyrrelser i kognitive  

 funktioner som f.eks. koncentrationsevnen.
Samlet viser undersøgelsen, at  

 varetægtsfængsling i isolation sammenlignet med ikke-isolation  

 indebærer en belastning og risiko for forstyrrelse af det psykiske  

 helbred.« Rapporten »Efterundersøgelsen« fra 1997  

 indeholder følgende samlede konklusion af undersøgelserne:
 »Samlet - dvs. på grundlag af grund- og  

 efterundersøgelsen - må det herefter konkluderes, at  

 varetægtsfængsling i isolation sammenlignet med ikke-isolation  

 indebærer en belastning og risiko for forstyrrelse af det psykiske  

 helbred.
Det må på den baggrund lægeligt og  

 psykologisk anbefales, at man ikke øger belastninger forbundet med  

 varetægtsfængsling ved at anvende isolation.« Uafhængigt af gennemførelsen af  

 isolationsundersøgelsen indhentede Strafferetsplejeudvalget materiale  

 om retstilstanden vedrørende isolation i 15 andre europæiske  

 lande.
Oplysningerne dannede grundlag for udvalgets betænkning nr.  

 1219/1991 om isolationsfængsling i andre europæiske  

 lande.
 Med det forbehold, at en sammenligning af forskellige  

 landes regler på et bestemt område må foretages med  

 betydelig varsomhed, fordi retssystemerne i deres grundlæggende  

 opbygning og virkemåde er meget uensartede, sammenfattes resultatet af  

 undersøgelsen i betænkningen således:
»Efter udvalgets opfattelse kan de gældende danske  

 regler om isolation af hensyn til efterforskningen ikke siges at adskille sig  

 grundlæggende fra reglerne i andre europæiske lande.
De danske  

 betingelser for isolationsfængsling er i hvert fald ikke lempeligere  

 end generelt i Europa.
Tværtimod kan betingelserne for  

 iværksættelse af isolation formentlig henregnes blandt de  

 strengeste.
Dette gælder såvel selve isolationsbetingelserne som  

 reglerne om domstolsbeslutning i forbindelse med indgrebets  

 iværksættelse.« Senest har Strafferetsplejeudvalget i forbindelse med  

 udarbejdelsen af betænkning nr. 1358/1998 om  

 varetægtsfængsling i isolation indhentet en række  

 statistiske oplysninger om antallet af isolationsfængslinger,  

 varigheden heraf og de former for kriminalitet, som de isolerede  

 varetægtsarrestanter er sigtet for.
Betænkningen indeholder et  

 lovudkast, der - på baggrund af resultaterne i den psykologiske  

 undersøgelse - bl.a. tager sigte på væsentligt at  

 begrænse anvendelsen og varigheden af varetægtsfængsling i  

 isolation.
De enkelte elementer i Strafferetsplejeudvalgets forslag  

 gennemgås i det følgende.
2.3. Faktisk anvendelse af isolation Strafferetsplejeudvalget har i forbindelse med  

 udarbejdelsen af betænkningen hos Direktoratet for Kriminalforsorgen  

 indhentet en række statistiske oplysninger for perioden 1983-1997 over  

 antallet af afsluttede isolationsfængslinger fordelt efter varigheden  

 af isolationsanbringelsen.
 En sammenligning de statistiske oplysninger om antallet af  

 afsluttede isolationsfængslinger i henholdsvis 1983 og 1997 viser, at  

 der siden 1983 samlet er sket næsten en halvering af antallet af  

 isolationsanbringelser.
Ud af de i alt 1096 afsluttede isolationsfængslinger  

 i 1997 varede 50 (5 pct.) mere end 4 måneder.
Den gennemsnitlige  

 varighed var 34,5 dage.
Dette tal har igennem 1990'erne ligget på  

 mellem 28,6 og 35,6 dage.
Det fremgår endvidere, at 740 anbringelser i  

 isolation, eller 68 pct. af det samlede antal af isolationsfængslinger  

 i 1997, blev afsluttet inden for 1 måned, og at 170 anbringelser i  

 isolation varede mellem 1 og 2 måneder.
Dvs., at i alt 83 pct. af det  

 samlede antal anbringelser i isolation blev afsluttet inden for 2  

 måneder.
 Der henvises i øvrigt til betænkningen s. 27  

 (skema 1).
Strafferetsplejeudvalget har endvidere indhentet  

 statistiske oplysninger for perioden 1983-1997 om antallet af  

 varetægtsfængslede pr. år og om antallet og andelen af  

 arrestanter, der er isoleret efter rettens bestemmelse.
Oplysningerne stammer  

 fra Politiets og Direktoratet for Kriminalforsorgens  

 årsberetninger.
 Af de statistiske oplysninger fremgår, at antallet  

 af varetægtsarrestanter i de senere år er steget, mens antallet  

 og andelen af arrestanter, der anbringes i isolation, er faldet i samme  

 periode.
 I 1983 var således 35,3 pct. af det samlede antal  

 varetægtsfængslede isoleret efter rettens bestemmelse, mens det i  

 1997 alene var 16,1 pct. af de varetægtsfængslede, der var  

 isolerede efter rettens bestemmelse.
 Der henvises til betænkningen s. 28 (skema 2).
 Strafferetsplejeudvalget har endelig i 1996 gennem en  

 spørgeskemaundersøgelse indsamlet oplysninger om, hvilke  

 kriminalitetstyper de isolationsfængslede er sigtet for.
Det fremgår af undersøgelsen, at langt den  

 overvejende del - 63 pct. - af de isolationsfængslede uden for  

 København var sigtet for narkotikakriminalitet.
Ca. 10 pct. var sigtet  

 for manddrab og 8 pct. for røveri, der var de næsthyppigst  

 forekommende kriminalitetstyper.
I København var de tilsvarende tal 45  

 pct., 24 pct. og 13 pct.
Undersøgelsen viste endvidere, at 92 pct. af de  

 isolationsfængslinger, der varede mere end 4 måneder,  

 vedrørte narkotikakriminalitet.
De resterende sager angik drab,  

 seksualforbrydelser og røveri.
I en enkelt sag er tiltalte frifundet,  

 mens sagerne i øvrigt er afsluttet med domme på fængsel  

 mellem 7 måneder og 12 år.
 Der henvises til betænkningen s. 29-37.
 Justitsministeriet har hos Direktoratet for  

 Kriminalforsorgen indhentet statistiske oplysninger om antallet af afsluttede  

 isolationsfængslinger i 1998.
Det fremgår af oplysningerne, at antallet af  

 afsluttede isolationsfængslinger er faldet fra 1096 i 1997 til 1030 i  

 1998. Ud af disse isolationsfængslinger varede 52 mere end 4  

 måneder.
Dette svarer til, at 5 pct. af de samlede  

 isolationsfængslinger - ligesom det var tilfældet i 1997 - varede  

 mere end 4 måneder.
Den gennemsnitlige varighed af  

 isolationsfængslingerne var i 1998 34,4 dage.
 I 1998 blev 68 pct. af det samlede antal  

 isolationsfængslinger afsluttet inden for en måned, og 84 pct.  

 blev afsluttet inden for 2 måneder.
Rigspolitiet har oplyst, at det samlede antal  

 varetægtsfængslede er faldet fra 6821 i 1997 til 6789 i 1998.  

 Andelen af arrestanter, der anbringes i isolation, er også faldet.
I  

 1998 var 15,2 pct. af de varetægtsfængslede isolerede efter  

 rettens bestemmelse, mens det tilsvarende tal for 1997 var 16,1 pct.
 Justitsministeriet har i forbindelse med  

 genfremsættelsen af lovforslaget indhentet statistiske oplysninger hos  

 Direktoratet for Kriminalforsorgen om antallet af afsluttede  

 isolationsfængslinger i første halvår af 1999.
Det fremgår af oplysningerne, at det samlede antal  

 afsluttede isolationsfængslinger i første halvår i 1999  

 var 449. Ud af disse isolationsfængslinger varede 12 mere end 4  

 måneder.
Det svarer til, at mindre end 3 pct. af de samlede  

 isolationsfængslinger i denne periode varede mere end 4 måneder.
 I samme periode blev 70 pct. af det samlede antal  

 isolationsfængslinger afsluttet inden for en måned, og 87 pct.  

 blev afsluttet inden for 2 måneder.
2.4. Forholdet til menneskerettighederne 2.4.1. Den europæiske menneskerettigheds-  

 konventions artikel 3 Den europæiske menneskerettighedskonventions artikel  

 3 har følgende ordlyd:
»Ingen må underkastes tortur og ej heller  

 umenneskelig eller nedværdigende behandling eller straf.« På baggrund af denne bestemmelse har Den  

 Europæiske Menneskerettighedskommission behandlet en række klager  

 vedrørende isolation af varetægtsarrestanter og strafafsonere.
I  

 ingen af de forelagte konkrete sager har Kommissionen fundet, at artikel 3  

 var overtrådt, og ingen sager har været forelagt Den  

 Europæiske Menneskerettighedsdomstol til afgørelse.
 I perioden fra 1984 til 1997 har Kommissionen i to danske  

 klagesager taget stilling til, om isolation af varetægtsarrestanter  

 udgjorde en krænkelse af konventionens artikel 3. I ingen af de to  

 klagesager blev der statueret krænkelse, idet begge sager for så  

 vidt angår disse spørgsmål blev afvist som værende  

 åbentbart ugrundede, jf. konventionens artikel 27, stk. 2.
 Der er således ingen holdepunkter for at antage, at  

 isolation af varetægtsarrestanter inden for rammerne af retsplejelovens  

 regler generelt vil blive anset for stridende mod den europæiske  

 menneskerettighedskonvention.
 Derimod vil Kommissionen (nu: Domstolen) efter  

 omstændighederne kunne efterprøve, om konkrete  

 isolationsforanstaltninger er rimeligt begrundede i den påsigtede  

 kriminalitets beskaffenhed og hensynet til retshåndhævelsen, og  

 om de er opretholdt i længere tid, end disse hensyn begrunder.  

 Kommissionen (nu: Domstolen) lægger ved sin vurdering af, om en  

 foranstaltning i et konkret tilfælde falder inden for  

 anvendelsesområdet for artikel 3, vægt på de konkrete  

 forhold, herunder foranstaltningens intensitet, varighed, det forfulgte  

 formål og følgevirkningerne for den pågældende  

 person.
 Der henvises til betænkningens bilag 8.
2.4.2. FN's Torturkomités anbefalinger I 1987 ratificerede Danmark FN's konvention af 10.  

 december 1984 mod tortur og anden grusom, umenneskelig eller  

 nedværdigende behandling eller straf.
Der er i medfør af  

 konventionens artikel 17 oprettet en Komité mod Tortur (FN's  

 Torturkomité), der overvåger staternes opfyldelse af de  

 forpligtelser, som konventionen pålægger, jf. konventionens  

 artikel 19. Denne overvågning sker bl.a. gennem de deltagende staters  

 periodiske rapportering om gennemførelsen af konventionen.
FN's Torturkomité har senest i forbindelse med  

 behandlingen af Danmarks tredje periodiske rapport af 2. juli 1996  

 beskæftiget sig med dette spørgsmål.
I  

 Torturkomitéens anbefalinger indgår bl.a. en opfordring til at  

 sikre, at varetægtsfængsling i isolation kun anvendes under  

 særlige omstændigheder og undergives en nøje regulering  

 bl.a. med hensyn til maksimal varighed.
 Der henvises til betænkningen s. 56.
2.4.3. Europarådets Torturkomités anbefalinger I 1989 ratificerede Danmark Europarådets konvention  

 af 26. november 1987 til forebyggelse af tortur og umenneskelig behandling  

 eller vanærende behandling eller straf.
Der er i medfør af denne  

 konventions artikel 1 nedsat Den Europæiske Komité til  

 forebyggelse af tortur og umenneskelig eller vanærende behandling eller  

 straf (Europarådets Torturkomité). Komitéen har til  

 opgave gennem besøg i deltagerstaterne at undersøge  

 behandlingen af personer, der er berøvet deres frihed, med henblik  

 på, hvor det måtte være nødvendigt, at styrke  

 beskyttelsen af sådanne personer mod tortur og umenneskelig eller  

 vanærende behandling eller straf.
Torturkomitéen har senest  

 aflagt periodisk besøg i Danmark i efteråret 1996.
Spørgsmålet om isolationsfængsling er  

 omtalt i rapporten af 3. april 1997 fra Europarådets  

 Torturkomité vedrørende dette besøg.
I rapporten  

 bemærkes, at noget efter komitéens opfattelse kan tyde på,  

 at Danmark - i hvert fald i sager om alvorlig narkokriminalitet og  

 voldskriminalitet - ikke har fundet den rigtige balance mellem behovet for  

 efterforskning af kriminelle forhold på den ene side og de mulige  

 skadevirkninger ved anvendelse af isolation på den anden side.  

 Komitéen henviser i den forbindelse til, at nogle anklagere og nogle  

 dommere har udtalt, at en varetægtsfængsling i sager om  

 overtrædelse af straffelovens § 191 normalt vil indebære  

 anbringelse i isolation.
Europarådets Torturkomité anbefaler, at  

 anvendelse af isolation kun bør finde sted, når det er absolut  

 nødvendigt.
Endvidere bør afgørelser om isolation og  

 forlængelse af isolation træffes skriftligt, og  

 varetægtsarrestanten bør informeres mundtligt og  

 letforståeligt om baggrunden for beslutningen.
Endelig bør en  

 afgørelse om forlængelse af isolation træffes  

 særskilt og ud fra det generelle princip, at enhver anbringelse i  

 isolation skal være så kortvarig som mulig.
Komitéen  

 opfordrer i øvrigt Danmark til at overveje indførelsen af en  

 absolut grænse for den tidsmæssige udstrækning af  

 anbringelser i isolation.
 Danmark har i et foreløbigt svar af 20. oktober  

 1997 til Europarådets Torturkomité bl.a. redegjort for reglerne  

 om varetægtsfængsling i isolation.
Det foreløbige svar indeholder også en omtale  

 af Rigsadvokatens meddelelse af 14. marts 1997 om retningslinier for  

 behandling af arrestantsager, hvor varetægtsfængslingen  

 overstiger 3 måneder.
Der er i svaret peget på, at formålet  

 med Rigsadvokatens meddelelse er at sikre, at en  

 varetægtsfængsling bliver af så kort varighed som  

 muligt.
 Der henvises til betænkningen s. 56-57.
2.4.4. Justitsministeriets overvejelser I sit høringssvar over betænkningen  

 anfører det Danske Center for Menneskerettigheder indledningsvis, at  

 Danmark ikke internationalt retligt er forpligtet til at afskaffe  

 varetægtsfængsling i isolation.
Centret anfører  

 imidlertid, at Danmark er forpligtet til at begrænse brugen af  

 isolation i så vidt omfang som muligt, herunder navnlig brugen af  

 langvarig isolation af varetægtsfængslede.
Det Danske Center for Menneskerettigheder anser det som  

 udgangspunkt for positivt at søge at opnå en væsentlig  

 begrænsning i omfanget og brugen af isolation af  

 varetægtsarrestanter.
Dette er fuldt i overensstemmelse med Danmarks  

 internationale forpligtelser.
Centret anser det dog principielt som  

 ønskeligt at sigte mod en total afskaffelse af  

 varetægtsfængsling i isolation.
Centret peger på, at mens Danmark ikke er  

 internationalt retligt forpligtet til at afskaffe  

 varetægtsfængsling i isolation, har flere internationale organer  

 udtalt kritik, specielt af Danmarks brug af langvarig isolation af  

 varetægtsfængslede.
Under hensyn til Danmarks internationalt  

 retlige forpligtelser, herunder anbefalinger fra internationale organer,  

 anbefaler Centret, at der indføres en absolut grænse for den  

 tidsmæssige udstrækning af isolation under  

 varetægtsfængsling.
 I lighed med Det Danske Center for Menneskerettigheder  

 finder Justitsministeriet ikke, at Danmark er internationalt retligt  

 forpligtet til at afskaffe varetægtsfængsling i isolation.
 Som anført ovenfor under pkt. 2.4.1., er der ikke  

 nogen holdepunkter for at antage, at isolation inden for rammerne af  

 retsplejelovens regler generelt vil blive anset for stridende mod den  

 europæiske menneskerettighedskonventions artikel 3.
Ved en gennemførelse af dette lovforslag vil  

 Danmark desuden på næsten alle punkter have imødekommet  

 både FN's og Europarådets Torturkomitéers anbefalinger.
Om  

 overvejelserne vedrørende en ufravigelig overgrænse for den  

 tidsmæssige udstrækning af isolation henvises til pkt. 2.7.3.  

 nedenfor.
I øvrigt kan nævnes, at Danmark efter  

 Justitsministeriets opfattelse ikke er internationalt retligt forpligtet til  

 at indføre en sådan ufravigelig overgrænse.
2.5. Fuldstændig og delvis isolation 2.5.1. Gældende ret Efter retsplejelovens § 770 a kan retten efter  

 anmodning fra politiet bestemme, at en varetægtsarrestant  

 fuldstændigt eller delvis skal udelukkes fra fællesskab med andre  

 indsatte (isolation).
Ved fuldstændig isolation er der truffet bestemmelse  

 om, at varetægtsarrestanten skal afskæres fra samvær med  

 alle andre indsatte i fængslet.
Ved delvis isolation er der truffet  

 bestemmelse om, at varetægtsarrestanten ikke må have samvær  

 med bestemte, angivne andre indsatte.
Delvis isolation anvendes kun  

 sjældent i praksis.
2.5.2. Strafferetsplejeudvalgets forslag Strafferetsplejeudvalget foreslår, at den  

 særlige regulering i retsplejeloven af varetægtsfængsling i  

 isolation alene skal finde anvendelse i den situation, hvor der er  

 spørgsmål om udelukkelse af arrestanter fra fællesskab med  

 alle andre indsatte (fuldstændig isolation).
Efter udvalgets opfattelse kan de ulemper, der i  

 almindelighed er forbundet med anbringelse i delvis isolation, ikke med  

 rimelighed sidestilles med de ulemper, der generelt er en følge af  

 anbringelse i fuldstændig isolation.
Udvalget finder det derfor ikke  

 hensigtsmæssigt at lade anvendelsen af de to former for isolation  

 være undergivet et fælles regelsæt.
Efter udvalgets  

 opfattelse vil det i øvrigt ikke kunne udelukkes, at vurderingen af,  

 om betingelserne for fuldstændig isolation er opfyldt, utilsigtet vil  

 kunne påvirkes af, at de samme betingelser skal være opfyldt blot  

 for at iværksætte også mindre restriktive former for delvis  

 isolation.
Udvalget foreslår på den baggrund, at den  

 særlige regulering i retsplejeloven af varetægtsfængsling i  

 isolation alene skal finde anvendelse i de situationer, hvor der efter  

 anmodning fra politiet er tale om udelukkelse af arrestanten fra  

 fællesskab med alle andre indsatte (fuldstændig isolation).
Hvis politiet af hensyn til  

 varetægtsfængslingens øjemed alene ønsker, at  

 arrestanten skal udelukkes fra fællesskab med bestemte andre indsatte  

 (delvis isolation), finder udvalget, at retsplejelovens § 773 vil  

 udgøre en tilstrækkelig beskyttelse af  

 varetægtsarrestantens interesser.
Efter denne bestemmelse kan en  

 arrestant forlange spørgsmålet om opretholdelse af andre  

 begrænsninger (end de særligt regulerede), som politiet af hensyn  

 til varetægtsfængslingens øjemed har foretaget i  

 arrestantens rettigheder, forelagt retten til afgørelse.
 Der henvises til betænkningen s. 62-63.
2.5.3. Justitsministeriets overvejelser Justitsministeriet er enig i, at fuldstændig  

 isolation må anses for at være et indgreb af langt større  

 intensitet end delvis isolation, og at der ikke bør stilles samme  

 strenge betingelser for iværksættelse af delvis isolation, som  

 for iværksættelse af fuldstændig isolation.
 Justitsministeriet kan derfor af de af  

 Strafferetsplejeudvalget anførte grunde, tiltræde udvalgets  

 forslag om, at den særlige regulering i retsplejeloven af  

 varetægtsfængsling i isolation alene skal finde anvendelse i de  

 situationer, hvor der er tale om fuldstændig isolation.
2.6. Betingelserne for iværksættelse og fortsættelse  

 af isolation 2.6.1. Gældende ret Efter den gældende bestemmelse i retsplejelovens  

 § 770 a, stk. 1, nr. 1, kan retten alene træffe  

 afgørelse om isolation, hvis varetægtsfængslingen er  

 besluttet i medfør af retsplejelovens § 762, stk. 1, nr. 3.  

 Det kræves således, at sigtede er varetægtsfængslet,  

 fordi der er grund til at antage, at sigtede vil vanskeliggøre  

 forfølgningen, f.eks. ved at fjerne spor eller ved at advare eller  

 påvirke andre.
 Det følger af kravet om, at sigtede skal være  

 varetægtsfængslet efter § 762, stk. 1, nr. 3, at der  

 skal være begrundet mistanke om, at sigtede har begået en  

 lovovertrædelse, der er undergivet offentlig påtale  

 (mistankekravet). Endvidere skal lovovertrædelsen efter loven kunne  

 medføre fængsel i mindst 1 år og 6 måneder  

 (kriminalitetskravet).
 Varetægtsfængsling i isolation kan endvidere  

 efter retsplejelovens § 770 a, stk. 1, nr. 2, alene  

 iværksættes, når varetægtsfængslingens  

 øjemed gør isolation påkrævet, f.eks. for at hindre  

 sigtede i gennem andre indsatte at påvirke medsigtede ved trusler eller  

 på anden lignende måde at påvirke andre  

 (indikationskravet). Varetægtsfængslingens øjemed skal  

 således i det enkelte tilfælde kræve - ikke blot at den  

 sigtede fængsles - men yderligere, at fængslingen finder sted i  

 isolation.
Endelig stilles i retsplejelovens § 770 b et  

 særligt proportionalitetskrav for iværksættelse og  

 fortsættelse af isolation.
Kravet gælder ved siden af det  

 almindelige proportionalitetskrav i retsplejelovens § 762, stk. 3,  

 der angår selve varetægtsfængslingen.
Efter bestemmelsen i retsplejelovens § 770 b må  

 isolation ikke iværksættes eller fortsættes, såfremt  

 formålet hermed kan tilgodeses ved mindre indgribende foranstaltninger,  

 eller såfremt indgrebet står i misforhold til sagens betydning og  

 den retsfølge, der kan ventes, hvis sigtede findes skyldig.
Ved  

 afgørelser om isolation skal endvidere tages hensyn til den  

 særlige belastning, indgrebet kan medføre for sigtede på  

 grund af dennes unge alder eller fysiske eller psykiske svagelighed.
2.6.2. Strafferetsplejeudvalgets forslag 2.6.2.1. Mistanke- og kriminalitetskrav Strafferetsplejeudvalget har overvejet, om man ved  

 afgørelsen om isolation bør skærpe kravet til sigtelsens  

 grundlag (mistankekravet) og kravet til den påsigtede kriminalitet  

 (kriminalitetskravet). En skærpelse af mistankekravet kunne f.eks. ske  

 ved at indføre et krav om, at der - som i de særlige  

 fængslingsbestemmelser i retsplejelovens § 762, stk. 2 -  

 skulle kræves en særlig bestyrket mistanke og ikke blot en  

 begrundet mistanke.
For så vidt angår mistankekravet er det  

 imidlertid udvalgets opfattelse, at behovet for anvendelse af isolation  

 typisk opstår på et tidspunkt under sagen, hvor efterforskningen  

 endnu ikke er så vidt fremskredet, at mistanken er bestyrket ud over,  

 hvad der kræves til at træffe bestemmelse om  

 varetægtsfængsling.
For så vidt angår  

 kriminalitetskravet, er det efter udvalgets opfattelse således, at der  

 i en del tilfælde i praksis er behov for i hvert fald en kortvarig  

 isolation også i sager vedrørende den mindre grove kriminalitet,  

 der kan danne grundlag for varetægtsfængsling efter § 762,  

 stk. 1.
På denne baggrund foreslår udvalget, at det  

 gældende mistankekrav opretholdes uændret, således at der  

 fortsat skal være begrundet mistanke om, at sigtede har begået en  

 lovovertrædelse, der er undergivet offentlig påtale.
Udvalget  

 foreslår endvidere, at det gældende kriminalitetskrav bibeholdes,  

 således at den påsigtede lovovertrædelse efter loven skal  

 kunne medføre fængsel i mindst 1 år og 6  

 måneder.
 Der henvises til betænkningen s. 64-65.
2.6.2.2. Indikationskrav For så vidt angår kravet til indikationen,  

 dvs. kravet til indgrebets betydning for efterforskningen, foreslår  

 Strafferetsplejeudvalget, at formuleringen af retsplejelovens § 770 a,  

 stk. 1, ændres, så bestemmelsen i højere grad  

 fremhæver kravet om, at en særlig isolationsgrund, ud over  

 fængslingsgrundene i § 762, stk. 1, nr. 3, skal være  

 til stede.
 Udvalget foreslår således, at det i  

 bestemmelsen præciseres, at der skal være bestemte grunde til at  

 antage, at varetægtsfængslingen i sig selv ikke er  

 tilstrækkelig til at hindre arrestanten i at vanskeliggøre  

 forfølgningen i sagen, herunder ved gennem andre indsatte at  

 påvirke medsigtede eller ved trusler eller på anden lignende  

 måde at påvirke andre.
Det kræves efter udvalgets forslag, at der skal  

 være begrundet frygt for, at sigtede, ikke bare på fri fod, men  

 også efter at være blevet frihedsberøvet, vil  

 vanskeliggøre forfølgningen i sagen.
Det kræves  

 endvidere, at denne begrundede frygt skal kunne angives med henvisning til  

 konkrete omstændigheder i den enkelte sag og ikke blot ved en mere  

 generel henvisning til, at der er sket varetægtsfængsling som  

 følge af en antagelse af, at sigtede uberettiget vil  

 vanskeliggøre forfølgningen i sagen.
 Det er især i tre situationer, at der kan blive  

 spørgsmål om anvendelse af isolation, såfremt der er en  

 konkret risiko for, at sigtede, uanset at den pågældende er  

 varetægtsfængslet, kan og vil vanskeliggøre  

 forfølgningen i sagen.
 Det vil for det første være sager med to  

 eller flere sigtede, der alle er varetægtsfængslede efter  

 § 762, stk. 1, nr. 3, og hvor de i varetægtsfængslet  

 må afskæres fra ved direkte samvær eller gennem andre  

 indsatte, med hvem de har samvær, at få mulighed for at aftale  

 forklaringer og lignende.
 For det andet vil det være sager med to eller flere  

 mulige gerningsmænd, hvor en eller flere af disse er på fri fod,  

 og hvor en eller flere sigtede er varetægtsfængslede efter  

 § 762, stk. 1, nr. 3, og må afskæres fra gennem  

 medindsatte, der f.eks. har udgang eller adgang til brevveksling eller  

 besøg eller som løslades, at give meddelelser om sagen til de  

 mulige gerningsmænd, der er på fri fod.
 For de tredje vil det være sager, hvor der efter  

 sagens konkrete omstændigheder er risiko for, at den eller de  

 varetægtsfængslede gennem andre indsatte vil påvirke vidner  

 og andre ved trusler eller ved overtalelse til at give urigtige oplysninger,  

 fortie oplysninger eller fjerne spor, herunder koster.
 I de sager, hvor det særligt er  

 spørgsmålet, om der er risiko for påvirkning af mulige  

 medgerningsmænd, vil der skulle lægges særlig vægt  

 på muligheden for, at der vil kunne blive etableret kontakt mellem de  

 pågældende, og på sandsynligheden for, at denne mulighed  

 vil blive udnyttet til at vanskeliggøre forfølgningen i  

 sagen.
I de sager, hvor det særligt er  

 spørgsmålet, om der er risiko for påvirkning af andre end  

 mulige medgerningsmænd, vil der skulle lægges særlig  

 vægt på sandsynligheden for, at den  

 varetægtsfængslede vil anvende trusler eller overtalelse til at  

 påvirke sådanne personer.
Formodningen om, at sådanne  

 midler vil blive taget i brug, kan f.eks. bygge på, at sigtede  

 tidligere har forsøgt at true vidner, eller på den  

 omstændighed, at vidnet står i et særligt  

 afhængighedsforhold til sigtede i sagen.
I vurderingen må  

 endvidere indgå muligheden for, at den varetægtsfængslede  

 kan etablere kontakt til det pågældende vidne.
Tilknytning til et  

 kriminelt miljø kan i den forbindelse være et forhold, der kan  

 øge sandsynligheden for, at en sådan kontakt vil være en  

 mulighed.
For så vidt angår sager, hvor der ikke er  

 særlig grund til at tro, at den eller de varetægtsfængslede  

 vil anvende trusler eller overtalelse til at påvirke ikke-sigtede  

 personer, vil der kun sjældent blive tale om isolation.
I ganske  

 særlige tilfælde vil isolation dog kunne komme på tale  

 også i sådanne sager.
Dette vil således kunne være  

 tilfældet, hvor sigtelsen vedrører meget grov kriminalitet, og  

 hvor der er særlig grund til at tro, at den  

 varetægtsfængslede - uden at påvirkningen har karakter af  

 trusler eller overtalelse - vil forsøge at formå andre, der  

 må antages villige hertil, til at afgive urigtige forklaringer eller  

 fjerne spor eller koster.
Såfremt politiet ikke kan godtgøre, at  

 varetægtsfængslingen i sig selv ikke er tilstrækkelig til  

 at hindre arrestanten i at vanskeliggøre forfølgningen i sagen,  

 er der ikke grundlag for isolation.
Den foreslåede formulering skal  

 derfor bidrage til, at politiet i sine anmodninger om isolation - og  

 domstolene hvis en anmodning tages til følge - konkret begrunder  

 nødvendigheden ikke kun af varetægtsfængslingen, men  

 også af, at denne finder sted i isolation.
 Særligt for så vidt angår politiets  

 anmodninger om isolation, forudsættes det således, at disse  

 indeholder en konkretisering af de forhold, der efter politiets opfattelse  

 bevirker, at varetægtsfængslingen ikke er tilstrækkelig til  

 at hindre arrestanten i at vanskeliggøre forfølgningen i sagen.  

 Politiet må således fremkomme med en særskilt anmodning om  

 og begrundelse for anbringelse i isolation.
 Der henvises til betænkningen s. 65-68.
 2.6.2.3. Proportionalitetskrav mv.
 Strafferetsplejeudvalget foreslår en  

 tydeliggørelse af det gældende proportionalitetskrav, hvorefter  

 isolation ikke må iværksættes eller fortsættes,  

 såfremt formålet hermed kan tilgodeses ved mindre indgribende  

 foranstaltninger, eller såfremt indgrebet står i misforhold til  

 sagens betydning og den retsfølge som kan ventes, hvis sigtede findes  

 skyldig.
Udvalget foreslår at gennemføre denne  

 tydeliggørelse, dels ved at placere bestemmelsen om proportionalitet  

 umiddelbart i tilknytning til bestemmelsen om de grundlæggende  

 materielle betingelser for isolation, dels ved at ændre affattelsen af  

 bestemmelsen med kravet om proportionalitet, således at de forhold, der  

 kan tale mod anvendelse af isolation, eksemplificeres.
Herved henledes  

 opmærksomheden i særlig grad på, om disse forhold er til  

 stede i den konkrete sag.
Endelig finder udvalget, at der ved afgørelse om  

 varetægtsfængsling i isolation bør stilles særlige  

 krav til efterforskningen.
Udvalget foreslår således en  

 bestemmelse, hvorefter isolation kun må iværksættes eller  

 fortsættes, hvis efterforskningen fremmes med den særlige  

 hurtighed, som er påkrævet ved varetægtsfængsling i  

 isolation, herunder ved benyttelse af mulighederne for bevissikring efter  

 retsplejelovens § 747 om anteciperet bevisførelse.
 Der henvises til betænkningen s. 69-70.
2.6.3. Justitsministeriets overvejelser Justitsministeriet kan af de af Strafferetsplejeudvalget  

 anførte grunde tiltræde udvalgets forslag om, at de  

 gældende mistanke- og kriminalitetskrav opretholdes uændret.
Den  

 påsigtede lovovertrædelses grovhed bør efter  

 Justitsministeriets opfattelse imidlertid have betydning for, hvor  

 længe den sigtede kan være anbragt i isolation, jf. nedenfor pkt.  

 2.7.
 For så vidt angår kravet til indikationen for  

 indgrebet kan Justitsministeriet af de af Strafferetsplejeudvalget  

 anførte grunde tiltræde, at der i forhold til de gældende  

 regler sker en præcisering af, at der skal være bestemte -  

 nærmere angivne - grunde til at antage, at  

 varetægtsfængslingen i sig selv ikke er tilstrækkelig til  

 at hindre sigtede i at vanskeliggøre forfølgningen i sagen.  

 Justitsministeriet er endvidere enig i, at politiets anmodninger bør  

 indeholde en konkretisering af de forhold, der efter politiets opfattelse  

 bevirker, at sigtede også efter varetægtsfængslingen kan og  

 vil vanskeliggøre forfølgningen i sagen.
 Endelig er Justitsministeriet enig i, at det særlige  

 proportionalitetskrav, der skal være opfyldt ved  

 varetægtsfængsling i isolation, bør tydeliggøres  

 som foreslået af Strafferetsplejeudvalget.
 Under høringen over betænkningen har bl.a.  

 Advokatrådet givet udtryk for, at der ikke bør kunne ske  

 isolationsfængsling af personer under 18 år, eller at der i hvert  

 fald bør fastsættes en ufravigelig overgrænse på 2  

 uger for isolation af disse personer.
Efter Justitsministeriets opfattelse må anbringelse  

 i isolation - også når sigtede er under 18 år - i visse  

 tilfælde anses som et nødvendigt indgreb for at  

 gennemføre en efterforskning og en rigtig pådømmelse af  

 en sag.
Justitsministeriet finder derfor ikke, at adgangen til  

 isolationsanbringelse helt bør afskæres, for så vidt  

 angår denne gruppe af personer.
 Justitsministeriet er imidlertid enig i, at der over for  

 personer under 18 år bør udvises meget stor tilbageholdenhed med  

 at anvende isolation, og at der kun i sjældne undtagelsestilfælde  

 kan blive tale om isolation, og da kun i helt kortvarige perioder.
At der bør udvises en sådan tilbageholdenhed  

 følger allerede af den foreslåede bestemmelse i retsplejelovens  

 § 770 b, nr. 2. Det fremgår af denne bestemmelse, at der ved  

 vurderingen af, om kravet om proportionalitet er opfyldt, skal tages hensyn  

 til den særlige belastning, isolationsfængsling kan  

 medføre på grund af f.eks. arrestantens unge alder.  

 Isolationsfængsling af personer under 18 år vil således  

 efter den foreslåede bestemmelse alene kunne iværksættes,  

 når særlig tungtvejende grunde taler for, at  

 varetægtsfængsling i isolation er nødvendig i den konkrete  

 sag.
Ved forlængelser af isolation ud over helt kortvarige perioder vil  

 proportionalitetshensyn med stigende vægt tale imod fortsat isolation  

 af personer under 18 år.
 Det følger efter Justitsministeriets opfattelse  

 således af den foreslåede udformning af  

 proportionalitetsgrundsætningen, at isolationsfængsling af  

 arrestanter under 18 år kun helt undtagelsesvis kan komme på  

 tale, typisk når den påsigtede kriminalitet er meget alvorlig og  

 da kun i et kortere tidsrum.
Henset til at det må antages, at  

 isolationsfængsling udgør særlig belastning af arrestanter  

 under 18 år, finder Justitsministeriet imidlertid, at der bør  

 fastsættes en ufravigelig overgrænse på 8 uger for  

 isolation af disse personer.
Justitsministeriet foreslår, at denne  

 overgrænse skal gælde uanset arten af den påsigtede  

 kriminalitet.
Der henvises til pkt. 2.7. nedenfor.
 Det kan i øvrigt oplyses, at Højesteret den  

 28. maj 1999 afsagde kendelse i en sag om isolationsfængsling af 2  

 personer under 18 år.
Sagen vedrørte to personer, der var sigtet for i  

 forening at have begået et særlig farligt røveri mod en  

 pengetransport under anvendelse af et skarpladt haglgevær.
De to  

 personer, der på det tidspunkt var henholdsvis 16 år og 9  

 måneder og 15 år og 8 måneder, blev under et  

 grundlovsforhør i byretten den 28. maj 1998  

 varetægtsfængslet i isolation i 13 dage.
Byrettens  

 fængslingskendelser blev stadfæstet af Østre Landsret ved  

 kendelser af 29. maj 1998.
Ved kendelser af 10. juni 1998 bestemte byretten, at  

 fortsat varetægtsfængsling skulle ske i surrogat.
Disse kendelser  

 blev kæret til Østre Landsret, der den 11. juni 1998 omgjorde  

 byrettens afgørelse. Østre Landsrets kendelser blev herefter  

 kæret til Højesteret.
Der var under sagen bl.a. rejst  

 spørgsmål om, hvorvidt varetægtsfængsling i  

 isolation af personer under 18 år er i strid med FN-konventionen om  

 barnets rettigheder og den europæiske menneskerettighedskonvention.
 Højesteret fastslog i sin kendelse, at hverken  

 retsplejelovens § 770 b, artikel 37 (c) i FN-konventionen om barnets  

 rettigheder eller artikel 3 i den europæiske  

 menneskerettighedskonvention udelukker, at der kan ske  

 varetægtsfængsling i isolation af unge under 18 år.
Højesteret udtalte imidlertid, at der over for unge  

 under 18 år bør udvises den yderste tilbageholdenhed med  

 anvendelse af varetægtsfængsling i isolation, og at denne  

 foranstaltning kun bør bringes i anvendelse over for unge under 18  

 år, såfremt der foreligger helt ekstraordinære  

 omstændigheder, som kan berettige dette.
Højesteret fandt, at  

 der i den konkrete sag ikke forelå sådanne helt  

 ekstraordinære omstændigheder.
Landsretten burde derfor have  

 truffet bestemmelse om anbringelse af de to unge i egnede sociale  

 institutioner som fængslingssurrogat, jf. retsplejelovens § 765.
 Med lovforslaget opretholdes den retstilstand, der er  

 fastslået af Højesteret.
 Der henvises til lovforslagets § 1, nr. 16  

 (retsplejelovens § 770 a og § 770 b).
2.7. Tidsbegrænsninger for isolation 2.7.1. Gældende ret De gældende bestemmelser om isolation i  

 retsplejelovens § 770 c, til dels jf. § 767, stk. 1,  

 indeholder et krav om, at der ved en afgørelse om isolation  

 fastsættes en frist for indgrebets længde.
Denne frist skal  

 være så kort som mulig.
Ved iværksættelse af  

 isolation må fristen for indgrebets længde ikke overstige 2 uger.  

 Fristen kan forlænges med højst 4 uger ad gangen.
Endvidere gælder efter retsplejelovens § 770 a,  

 stk. 2, en absolut tidsmæssig begrænsning på 8 uger  

 for anvendelse af (fuldstændig) isolation, medmindre sigtelsen  

 angår en lovovertrædelse, som efter loven kan medføre  

 fængsel i 6 år eller mere.
For lovovertrædelser, der efter  

 loven kan straffes med fængsel i 6 år eller mere, gælder  

 der ikke nogen tidsbegrænsning for isolation.
2.7.2. Strafferetsplejeudvalgets forslag Det er udvalgets vurdering, at hensynet til  

 bekæmpelsen af kriminalitet gør det nødvendigt at  

 opretholde muligheden for at anbringe arrestanter i isolation.
Men udvalget  

 finder samtidig, at de forhold, der taler for at begrænse brugen af  

 isolation, i dag må tillægges en sådan øget  

 vægt, at der er anledning til at foreslå en skærpelse af  

 reglerne for varetægtsfængsling i isolation.
Det er udvalgets opfattelse, at der ikke er grundlag for  

 at foreslå ændringer af fristerne på henholdsvis 2 uger og  

 højst 4 uger ved iværksættelse og forlængelse af  

 isolation.
Udvalget er af den opfattelse, at kortere frister vil  

 medføre hyppigere fremstilling i retten, og at politiets og  

 anklagemyndighedens arbejde hermed vil kunne føre til forsinkelse af  

 sagen - også til skade for den sigtede.
Hertil kommer, at retten har  

 mulighed for at fastsætte en kortere frist end de 2 eller 4 uger i de  

 tilfælde, hvor retten under hensyn til sagens omstændigheder  

 skønner, at der bør gælde en sådan kortere frist.  

 Endelig har udvalget lagt vægt på, at politiet har pligt til at  

 ophæve isolationen, når betingelserne herfor ikke længere  

 er til stede, ligesom forsvareren altid har adgang til at anmode om  

 afholdelse af et retsmøde med henblik på at få  

 ophævet isolationen, såfremt der foreligger nye oplysninger om  

 sagen eller om sigtedes tilstand.
Udvalget har ved sin vurdering af behovet for at  

 fastsætte en ufravigelig overgrænse for isolation lagt vægt  

 på, at det af isolationsundersøgelsen fremgår, at den  

 psykiske helbredstilstand blandt de isolerede ikke var afhængig af  

 varigheden af isolationen.
Der kunne således ikke konstateres en  

 større sandsynlighed for udvikling af psykiske forstyrrelser sidst i  

 en isolationsperiode frem for først eller tidligere i perioden.
Udvalget har på den anden side også lagt  

 vægt på, at undersøgelsens hovedkonklusion var, at  

 varetægtsfængsling i isolation sammenlignet med ikke-isolation  

 indebærer en belastning og risiko for forstyrrelse af det psykiske  

 helbred.
Endvidere har udvalget lagt vægt på, at netop  

 usikkerheden med hensyn til den mulige tidsmæssige udstrækning af  

 en isolation er et forhold, som forskerne bag isolationsundersøgelsen  

 under drøftelser med udvalget har peget på som en mulig  

 belastningsudløsende faktor af væsentlig betydning.
 Der henvises til betænkningen s. 70-75.
 Forslag vedrørende sigtelser, der kan medføre  

 fængsel i 6 år eller mere.
Et flertal i Strafferetsplejeudvalget (6 medlemmer)  

 finder, at man ikke kan se bort fra, at selv en overgrænse for  

 isolation på 6 måneder i nogle sager ville kunne være  

 ødelæggende for sagens forfølgning, og at en sådan  

 overgrænse derfor ikke vil være udtryk for en rimelig afvejning  

 mellem hensynet til arrestanten og hensynet til forfølgningen,  

 når der er tale om sager vedrørende meget alvorlig og  

 samfundsskadelig kriminalitet.
Flertallet kan derfor ikke anbefale, at der i  

 loven fastsættes en absolut overgrænse for så vidt  

 angår den meget alvorlige kriminalitet.
Flertallet er imidlertid enige i, at der bør ske en  

 væsentlig begrænsning også af den langvarige isolation.  

 På denne baggrund foreslår flertallet, at der for den alvorligste  

 kriminalitet fastsættes en normal overgrænse for isolation  

 på 4 måneder, og at denne grænse alene kan overskrides,  

 når domstolene finder, at afgørende hensyn til  

 forfølgningen gør fortsat isolation påkrævet,  

 uanset den tid arrestanten hidtil har været isoleret.
Flertallet  

 understreger i den forbindelse, at isolation i mere end 4 måneder  

 normalt må forudsætte, at det ikke kan bebrejdes politiet eller  

 anklagemyndigheden, at efterforskningen ikke har gjort det muligt at  

 tilvejebringe den fornødne bevissikring inden udløbet af den  

 normale overgrænse for isolation.
Det vil ved vurderingen af dette  

 være af betydning, om efterforskningen i væsentlig grad har  

 måtte foregå i udlandet, ligesom det vil kunne tillægges  

 vægt, om den eller de sigtede aktivt har modvirket og  

 besværliggjort efterforskningen, eller om forsvareren for den eller de  

 sigtede endnu ikke har haft mulighed for at medvirke f.eks. til afholdelse af  

 et retsmøde i medfør af retsplejelovens § 747 med henblik  

 på sikring af bevis.
Et mindretal i udvalget (3 medlemmer) finder, at  

 anvendelsen af isolation er et så alvorligt indgreb, at hensynet til  

 forfølgningen selv i de mest alvorlige sager er tilstrækkeligt  

 tilgodeset, såfremt der fastsættes en absolut overgrænse  

 for isolation på 4 måneder.
En sådan absolut grænse  

 for de mest alvorlige sager vil efter mindretallets opfattelse medvirke til,  

 at efterforskningen i disse sager effektiviseres og i alt væsentligt  

 vil kunne afsluttes indenfor de 4 måneder.
Mindretallet foreslår  

 derfor, at der fastsættes en absolut overgrænse for isolation,  

 hvorefter isolation ikke kan finde sted i mere end 4 måneder uanset  

 arten af den påsigtede kriminalitet.
 Forslag vedrørende sigtelser, der kan medføre  

 fængsel i 1 år og 6 måneder eller mere, men ikke i 4  

 år.
Efter de gældende regler kan sigtede maksimalt  

 isoleres i 8 uger, når den påsigtede kriminalitet kan  

 medføre fængsel i 1 år og 6 måneder eller mere, men  

 ikke i 6 år.
Der er i udvalget enighed om, at der også for  

 så vidt angår de sigtelser, der ikke kan medføre  

 fængsel i 4 år, bør ske en begrænsning i anvendelsen  

 af isolation.
Udvalget foreslår derfor, at overgrænsen for  

 isolation sættes ned til 4 uger, for så vidt angår de  

 lovovertrædelser, der kan medføre fængsel i over 1  

 år og 6 måneder, men ikke fængsel i 4 år.
 Forslag vedrørende sigtelser, der kan medføre  

 fængsel i 4 år eller mere, men ikke i 6 år.
For så vidt angår lovovertrædelser, der  

 kan medføre fængsel i 4 år eller mere, men ikke i 6  

 år, foreslår udvalget, at den gældende begrænsning  

 for isolation på 8 uger fastholdes.
Dette område vil bl.a.  

 omfatte sigtelser for grov menneskesmugling efter straffelovens § 125 a,  

 grov vold efter straffelovens § 245, groft tyveri efter straffelovens  

 § 286, jf. § 276, og skattesvig og indsmugling af særlig grov  

 karakter, jf. § 289. Udvalget har i den forbindelse overvejet om disse  

 former for kriminalitet, således som de har udviklet sig siden  

 vedtagelsen af den gældende tidsbegrænsning på 8 uger,  

 kunne begrunde en forlængelse af adgangen til isolation.
I lyset af  

 udvalgets generelle sigte med de ændrede regler er der imidlertid  

 enighed i udvalget om at fastholde den gældende tidsbegrænsning  

 på 8 uger, også for så vidt angår disse  

 kriminalitetsformer.
2.7.3. Justitsministeriets overvejelser Justitsministeriet er enig i, at hensynet til  

 bekæmpelsen af kriminalitet gør det nødvendigt at  

 opretholde muligheden for at anbringe arrestanter i isolation, men at der i  

 dag er forhold - herunder navnlig resultaterne af  

 isolationsundersøgelsen - der med vægt taler for at  

 begrænse brugen af isolation.
Justitsministeriet er på denne  

 baggrund enig i, at der bør ske en skærpelse af reglerne for  

 varetægtsfængsling i isolation, herunder af de tidsmæssige  

 begrænsninger for anvendelse af isolation.
 Justitsministeriet kan af de af Strafferetsplejeudvalget  

 anførte grunde tilslutte sig forslaget om uændret at opretholde  

 de gældende tidsfrister på højst 2 uger og højst 4  

 uger for henholdsvis iværksættelse og fortsættelse af  

 isolation.
 Justitsministeriet finder imidlertid, at der bør  

 fastsættes en kortere frist for forlængelser af isolation for  

 arrestanter, der er under 18 år, da isolationsfængsling må  

 antages at udgøre en særlig belastning for denne  

 persongruppe.
Fastsættelse af en kortere frist for  

 forlængelser af isolation for arrestanter, der endnu ikke er fyldt 18  

 år, vil bl.a. betyde, at retten oftere vil skulle vurdere, om  

 betingelserne for fortsat isolation - herunder kravet om proportionalitet -  

 er opfyldt.
Da proportionalitetshensyn ved forlængelser af isolation ud  

 over helt kortvarige perioder med stigende vægt vil tale imod fortsat  

 isolation af arrestanter under 18 år, vil fastsættelse af en  

 kortere frist for forlængelser bidrage til, at den tidsmæssige  

 udstrækning af isolationsfængsling af arrestanter under 18  

 begrænses mest muligt.
 Justitsministeriet forslår derfor, at fristen for  

 isolation højst kan forlænges med 2 uger ad gangen, når  

 arrestanten er under 18 år.
 Justitsministeriet er enig med Strafferetsplejeudvalget i,  

 at det ved vurderingen af behovet for at fastsætte en ufravigelig  

 overgrænse for isolation må indgå, at det af  

 isolationsundersøgelsen fremgår, at  

 »varetægtsfængsling i isolation sammenlignet med ikke-isolation  

 indebærer en belastning og risiko for forstyrrelse af det psykiske  

 helbred«.
 Det må også indgå i overvejelserne, at  

 der i FN's Torturkomités anbefalinger bl.a. indgår en opfordring  

 til at sikre, at isolation kun anvendes under særlige  

 omstændigheder og undergives en nøje regulering bl.a. med hensyn  

 til maksimal varighed, og at Europarådets Torturkomité opfordrer  

 Danmark til at overveje indførelsen af en absolut grænse for den  

 tidsmæssige udstrækning af anbringelser i isolation.
Justitsministeriet finder imidlertid også - i lighed  

 med Strafferetsplejeudvalget - at det må indgå i overvejelserne,  

 at det af isolationsundersøgelsen fremgår, at den psykiske  

 helbredstilstand blandt de isolerede ikke var afhængig af varigheden af  

 isolationen, idet tilstanden hos de isolerede var uændret over den tid,  

 isolationen pågik.
Der kunne således ikke konstateres en  

 større sandsynlighed for udvikling af psykiske forstyrrelser sidst i  

 en isolationsperiode frem for først eller tidligere i perioden.
På den anden side må det indgå i  

 overvejelserne, at sandsynligheden for, at en given person i isolation  

 udvikler en forstyrrelse af det psykiske helbred, er større ved en  

 langvarig isolation som følge af den længere tid, vedkommende er  

 isoleret og dermed udsat for den nævnte belastning og risiko for  

 forstyrrelse af det psykiske helbred.
Samtidig må det indgå i  

 overvejelserne, at netop usikkerheden med hensyn til den mulige  

 tidsmæssige udstrækning af en isolation er et forhold, som  

 forskerne bag isolationsundersøgelsen under drøftelser med  

 Strafferetsplejeudvalget har peget på som en mulig  

 belastningsudløsende faktor.
 Under høringen over betænkningen er det fra  

 advokatside og af Det Danske Center for Menneskerettigheder anført, at  

 der bør fastsættes en ufravigelig tidsmæssig  

 overgrænse for isolation.
Domstolene har derimod tilsluttet sig  

 Strafferetsplejeudvalgets flertals forslag om, at der fastsættes en  

 normal - men ikke ufravigelig - overgrænse på 4 måneder for  

 lovovertrædelser, der efter loven kan medføre fængsel i 6  

 år eller mere.
Dette forslag støttes også af politiet og  

 anklagemyndigheden.
 Justitsministeriet er enig med Strafferetsplejeudvalgets  

 flertal i, at en ufravigelig overgrænse for isolation i visse sager vil  

 kunne være ødelæggende for sagens forfølgning.  

 Dette gælder navnlig sager, hvor de forhold, der efterforskes, er af  

 meget kompliceret karakter - herunder med internationale forgreninger - eller  

 hvor der er tale om organiseret kriminalitet.
 Adgangen til at udstrække isolationen ud over 4  

 måneder består efter flertallets forslag kun for så vidt  

 angår den mest alvorlige kriminalitet, kun i sjældne  

 undtagelsestilfælde og da under streng domstolskontrol.
 Det vil efter Justitsministeriets opfattelse ikke  

 være rigtigt, hvis efterforskningen i sager, hvor der er tale om meget  

 alvorlig og samfundsskadelig kriminalitet, bliver ødelagt, fordi der  

 er fastsat en ufravigelig tidsmæssig overgrænse for  

 isolation.
 Det kan i øvrigt også nævnes, at der  

 hverken i norsk eller svensk ret gælder en ufravigelig overgrænse  

 for den tidsmæssige udstrækning af isolation, jf.  

 betænkningen s. 24-26.
 Justitsministeriet er på denne baggrund enig med  

 Strafferetsplejeudvalgets flertal i, at en afvejning mellem hensynet til  

 arrestanten og hensynet til strafforfølgningen må føre  

 til, at der ikke bør fastsættes en ufravigelig overgrænse  

 for isolation for den alvorligste kriminalitet, dvs. lovovertrædelser,  

 der kan medføre fængsel i 6 år eller mere.
 Det er imidlertid Justitsministeriets opfattelse, at  

 fastsættelse af en 4-måneders grænse, som foreslået  

 af Strafferetsplejeudvalgets flertal, ikke i fuld tilstrækkelig grad  

 vil sikre den begrænsning af den tidsmæssige udstrækning af  

 isolation, der er et af formålene med lovforslaget.
Der er således allerede i dag tale om meget få  

 sager, hvor isolationsfængsling udtrækkes ud over 4 måneder  

 - i 1997 og 1998 drejede det sig, som anført under afsnit 2.3., om  

 henholdsvis 50 og 52 sager eller 5 pct. af samtlige  

 isolationsfængslinger.
Endvidere peger nye statistiske oplysninger fra  

 Direktoratet for Kriminalforsorgen i retning af en yderligere nedgang i de  

 længerevarende isolationsfængslinger.
Således var der i  

 første halvår af 1999 kun 20 isolationsfængslinger  

 på mere end 3 måneder.
 Justitsministeriet finder på den baggrund, at en  

 overgrænse for isolation på 3 måneder må anses for  

 forsvarlig.
Med hensyn til udformningen af adgangen til at fravige  

 3-måneders fristen foreslår Justitsministeriet, at der bliver  

 tale om en meget begrænset dispensationsmulighed.
Det foreslås  

 derfor, at muligheden herfor beskrives i et særskilt punktum, og at der  

 indsættes ordet »undtagelsesvis«.
 Herefter vil bestemmelsen gå ud på, at retten  

undtagelsesvis kan tillade, at isolation udstrækkes ud over 3  

 måneder, hvis afgørende hensyn til forfølgningen  

 gør fortsat isolation påkrævet, uanset den tid  

 arrestanten hidtil har været isoleret.
 Anvendelse af isolation ud over 3 måneder må  

 desuden forudsætte, at det ikke kan bebrejdes politiet eller  

 anklagemyndigheden, at efterforskningen ikke har gjort det muligt at  

 tilvejebringe den fornødne bevissikring inden udløbet af den  

 normale frist.
 En fravigelse af 3-måneders fristen kan på den  

 baggrund komme på tale i to situationer.
Det vil for det første - og navnlig - dreje sig om  

 alvorlig, grænseoverskridende kriminalitet, hvor der på grund af  

 sagens internationale forgreninger er behov for efterforskning i udlandet.  

 Det kan være tilfældet i sager om organiseret  

 narkotikakriminalitet.
Uanset det stigende internationale politimæssige  

 samarbejde og en løbende tilpasning af reglerne om gensidig bistand  

 ved efterforskning af straffesager er det erfaringsmæssigt fortsat  

 meget tidskrævende at få gennemført efterforskning i  

 udlandet, uden at det kan bebrejdes danske myndigheder.
For det andet vil der undtagelsesvis kunne forekomme  

 sager, der ikke kræver efterforskning i udlandet, men hvor helt  

 særlige grunde fører til, at isolation er påkrævet  

 ud over 3 måneder.
Det må forudsætte, at det på grund  

 af kriminalitetens art og karakter må antages, at de sigtede i  

 særlig grad kan - og vil - modvirke efterforskningen.
Det skal i øvrigt understreges, at  

 proportionalitetsreglen får stigende betydning, jo længere  

 isolationen udstrækkes.
I de tilfælde, hvor det er  

 påkrævet, at sigtede forbliver i isolation, må en hurtig  

 berammelse af domsforhandlingen til gengæld prioriteres meget  

 højt af både anklagemyndigheden, forsvarerne og retterne,  

 så isolationsperioden på denne måde bliver så kort  

 som mulig.
 Som anført ovenfor vil det i et mindre antal sager,  

 hvor særlige forhold gør sig gældende, kunne være  

 ødelæggende for sagens forfølgning, hvis der  

 fastsættes en ufravigelig overgrænse for isolation.
Det må imidlertid antages, at sådanne  

 særlige forhold kun i yderst sjældne tilfælde vil  

 gøre sig gældende i sager, hvor den sigtede er under 18  

 år.
Det må i øvrigt antages, at isolationsfængsling  

 udgør en ganske særlig belastning for personer under 18  

 år, og at hensynet til arrestanten i disse sager må  

 tillægges større vægt end i sager, hvor arrestanten er  

 over 18 år.
På denne baggrund finder Justitsministeriet, at der  

 bør fastsættes en ufravigelig overgrænse på 8 uger  

 for isolation af arrestanter under 18 år.
Det forudsættes  

 samtidig, at der hos politi og anklagemyndighed, forsvarsadvokaterne og  

 retterne sker en særlig opprioritering af sagsbehandlingen i disse  

 sager.
Med henblik på at sikre en meget restriktiv praksis  

 med hensyn til anvendelse af isolation ud over 3 måneder vil der efter  

 en vedtagelse af lovforslaget blive etableret en ordning, hvorefter der skal  

 ske forelæggelse for Rigsadvokaten, inden der i retten  

 nedlægges påstand om fortsat anbringelse i isolation ud over 3  

 måneder.
Der vil således kun kunne nedlægges påstand  

 i retten om fravigelse af 3-måneders fristen, hvis Rigsadvokaten efter  

 en gennemgang af sagen har erklæret sig enig i, at de restriktive  

 betingelser herfor er opfyldt.
Også yderligere fristforlængelser  

 efter 3-måneders fristen skal forelægges Rigsadvokaten.
Justitsministeriet vil efter en gennemførelse af  

 lovforslaget løbende følge udviklingen i antallet og varigheden  

 af isolationsfængslinger.
Justitsministeriet vil desuden anmode  

 Strafferetsplejeudvalget om at vurdere, om reglerne har haft den tilsigtede  

 virkning, med henblik på at Strafferetsplejeudvalgets udtalelse kan  

 foreligge, når de nye regler om isolationsfængsling har  

 været i kraft i 5 år.
 For så vidt angår mellemområdet, dvs.  

 lovovertrædelser, der efter loven kan medføre fængsel i 4  

 år eller mere, men ikke i 6 år, kan Justitsministeriet  

 tiltræde udvalgets forslag om, at den gældende ufravigelige  

 overgrænse på 8 uger opretholdes uændret.
 Med henblik på at begrænse anvendelsen af  

 isolation kan Justitsministeriet endvidere tiltræde forslaget om at  

 nedsætte den gældende overgrænse for isolation på 8  

 uger til 4 uger, for så vidt angår lovovertrædelser, der  

 efter loven kan medføre fængsel i 1 år og 6 måneder  

 eller mere, men ikke i 4 år.
 Der henvises til lovforslagets § 1, nr. 16  

 (retsplejelovens § 770 c).
2.8. Sagsbehandlingsregler 2.8.1. Gældende ret Efter den gældende bestemmelse i retsplejelovens  

 § 770 c følger reglerne om behandling af spørgsmålet  

 om isolation i hovedsagen de samme processuelle regler som reglerne om  

 behandling af spørgsmål om varetægtsfængsling.
Det  

 følger således af henvisningen til retsplejelovens § 764,  

 stk. 2-4, at sigtede skal have lejlighed til at udtale sig om  

 spørgsmålet om isolation, ligesom sigtede skal have adgang til  

 bistand af en forsvarer.
Af henvisningen følger endvidere, at  

 afgørelse om isolation skal træffes af retten ved kendelse, der  

 skal begrundes, at begrundelsen skal angive de konkrete omstændigheder  

 i sagen, hvorpå det støttes, at betingelserne for isolation er  

 opfyldt, og at forlængelse af isolation tillige skal ske ved kendelse,  

 medmindre sigtede erklærer sig indforstået med  

 forlængelsen.
Der henvises i retsplejelovens § 770 c endvidere til  

 bestemmelserne i retsplejelovens §§ 766-769. Af disse bestemmelser  

 fremgår bl.a., at rettens afgørelse om isolation kan kæres  

 til højere ret efter de almindelige regler om kære, og at  

 kæremål vedrørende forlængelse af isolation, hvorved  

 isolation strækkes ud over 3 måneder, efter sigtedes anmodning  

 skal behandles mundtligt.
Når kæremål én gang har  

 været behandlet mundtligt, afgør appelretten, om en senere  

 anmodning om mundtlig behandling skal imødekommes.
Ved henvisningen  

 til § 766 fastslås endvidere, at kendelse om isolation til enhver  

 tid kan omgøres af retten.
2.8.2. Strafferetsplejeudvalgets forslag 2.8.2.1. Rettens begrundelse for isolation Ifølge Strafferetsplejeudvalget må det  

 lægges til grund, at en væsentlig del af kritikken mod den  

 nuværende isolationspraksis har været rettet mod det forhold, at  

 retternes begrundelser for anvendelse af isolation ofte er ret sparsomme og  

 generelt affattede.
Det er Strafferetsplejeudvalgets opfattelse, at konkrete  

 og udførlige begrundelser er af væsentlig betydning ved rettens  

 behandling af spørgsmål om isolation.
En fastholdelse og  

 tydeliggørelse af kravet herom over for retterne vil derfor efter  

 udvalgets opfattelse være af værdi.
Det vil også kunne  

 skærpe overvejelserne hos politi og anklagemyndighed vedrørende  

 nødvendigheden af at anvende isolation eller fortsat isolation i den  

 enkelte sag.
På denne baggrund foreslår udvalget, at kravet  

 om begrundelse ved kendelser om isolation udskilles fra den almindelige  

 henvisningsbestemmelse til en særlig bestemmelse.
Samtidig  

 foreslår udvalget, at en afgørelse om isolation i alle  

 tilfælde skal træffes ved kendelse.
Således skal der efter  

 udvalgets forslag også i tilfælde, hvor den sigtede er  

 indforstået med en forlængelse af isolationen, træffes  

 afgørelse herom ved kendelse, der skal indeholde en konkret  

 begrundelse for, at betingelserne for fortsat isolation er opfyldt.
 Udvalget foreslår endvidere, at der stilles krav om,  

 at retten i kendelsen om isolation skal anføre de konkrete  

 omstændigheder, hvorpå det støttes, at betingelserne for  

 isolation eller fortsat isolation er opfyldt, herunder de enkelte betingelser  

 vedrørende opfyldelsen af indikations- og proportionalitetskravet.
 Der henvises til betænkningen s. 76-77.
2.8.2.2. Behandlingen af kæremål Strafferetsplejeudvalget foreslår, at den  

 gældende regel om, at sigtede har krav på mundtlig behandling,  

 når kære vedrører en kendelse, hvorved isolationen  

 udstrækkes ud over 3 måneder, suppleres med en regel om, at  

 sigtede ligeledes har krav på mundtlig behandling af (et senere)  

 kæremål, når isolationen ved den påkærede  

 kendelse udstrækkes ud over 8 uger fra den seneste mundtlige behandling  

 af kæremål om forlængelse af isolationen.
 Strafferetsplejeudvalget foreslår, at den  

 overordnede domstol som hidtil afgør, om der herudover skal ske  

 mundtlig behandling af kæremål vedrørende isolation.
 Der henvises til betænkningen s. 78-79.
2.8.2.3. Isolation under anke Efter de gældende regler er der mulighed for  

 isolation under anke af sagen (til landsret).
Strafferetsplejeudvalget har vurderet, at isolation under  

 anke anvendes uhyre sjældent.
Udvalget har imidlertid ikke ville  

 udelukke, at isolation i ganske særlige tilfælde vil være  

 påkrævet også under anke.
Udvalget foreslår derfor  

 ikke nogen ændring af de gældende regler herom.
 Der henvises til betænkningen s. 79.
2.8.3. Justitsministeriets overvejelser Justitsministeriet finder, at  

 varetægtsfængsling i isolation må betragtes som et indgreb  

 af langt større intensitet end varetægtsfængsling i  

 ikke-isolation.
Justitsministeriet er derfor enig i, at det er af stor  

 betydning, at afgørelser om isolation eller fortsat isolation er  

 konkret og udførligt begrundede.
Justitsministeriet kan derfor  

 tiltræde Strafferetsplejeudvalgets forslag om, at kravet om begrundelse  

 ved kendelser om isolation udskilles til en særlig bestemmelse.  

 Justitsministeriet kan endvidere tiltræde forslaget om, at en  

 afgørelse om isolation, uanset hvordan sigtede måtte forholde  

 sig til spørgsmålet, i alle tilfælde skal træffes  

 ved en begrundet kendelse.
 Justitsministeriet kan endvidere af de af  

 Strafferetsplejeudvalget anførte grunde tiltræde forslaget om,  

 at retten i kendelsen skal anføre de konkrete omstændigheder,  

 hvorpå det støttes, at betingelserne for fortsat isolation er  

 opfyldt.
 Endelig er Justitsministeriet af de af  

 Strafferetsplejeudvalget anførte grunde enig i, at adgangen til  

 isolation under anke bør bibeholdes.
 Der henvises til lovforslagets § 1, nr. 16  

 (retsplejelovens § 770 d).
I forbindelse med Strafferetsplejeudvalgets forslag om, at  

 sigtede gives krav på mundtlig behandling, når kæren  

 vedrører en kendelse, hvorved isolationen udstrækkes ud over 3  

 måneder, har Advokatrådet under høringen over  

 betænkningen foreslået, at sigtede allerede, hvis isolationen  

 udstrækkes ud over 4 uger, gives ret til mundtlig behandling af  

 kæremål om isolation.
Landsforeningen af Beskikkede Advokater har  

 foreslået, at retten til mundtlig behandling af kæremål om  

 isolation indtræder efter 2 måneder.
 Henset til den belastning og risiko for forstyrrelse af  

 det psykiske helbred som varetægtsfængsling i isolation  

 sammenlignet med ikke-isolation udgør, finder Justitsministeriet i  

 lighed med Advokatrådet og Landsforeningen af Beskikkede Advokater, at  

 adgangen til mundtlig behandling af kæremål om  

 varetægtsfængsling i isolation bør være lempeligere  

 end adgangen til mundtlig behandling af f.eks. kæremål om  

 varetægtsfængsling i ikke-isolation.
Justitsministeriet foreslår således en regel,  

 hvorefter sigtede gives adgang til mundtlig behandling af kæremål  

 om isolation allerede efter 8 uger.
Justitsministeriet finder ikke, at  

 Advokatrådets forslag om adgang til mundtlig behandling af  

 kæremål om isolation allerede efter 4 uger, vil indebære  

 fordele som står i rimeligt forhold til det yderligere ressourceforbrug  

 ved politiet, anklagemyndigheden og domstolene, som må antages at blive  

 en følge af dette forslag.
 Justitsministeriet kan tiltræde  

 Strafferetsplejeudvalgets forslag om, at sigtede gives ret til fornyet  

 mundtlig behandling, når isolationen udstrækkes ud over 8 uger  

 fra den seneste mundtlige behandling af kæremål om  

 forlængelse af isolationen.
 Det skal understreges, at landsretten (eller  

 Højesteret) - efter anmodning fra forsvareren eller af egen drift -  

 til enhver tid kan beslutte, at kæremålet skal behandles  

 mundtligt, hvis der efter rettens vurdering konkret er anledning til det.
 Der henvises til lovforslagets § 1, nr. 16  

 (retsplejelovens § 770 e).
2.9. Anteciperet bevisførelse 2.9.1. Gældende ret Bevisførelsen i straffesager finder i  

 overensstemmelse med princippet om bevisumiddelbarhed som hovedregel sted for  

 den dømmende ret under domsforhandlingen.
 Reglen om anteciperet bevisførelse i  

 retsplejelovens § 747 er en undtagelse fra denne hovedregel, idet der  

 efter denne bestemmelse kan afholdes retsmøde med henblik på at  

 sikre bevis inden domsforhandlingen.
Efter retsplejelovens § 747, stk. 2, kan  

 retsmøde efter forsvarerens anmodning afholdes med henblik på at  

 sikre bevis inden domsforhandlingen med det formål at muliggøre  

 ophævelsen af fuldstændig isolation.
Det er en betingelse for at  

 afholde et sådant retsmøde, at den sigtede har været  

 fuldstændigt isoleret i et sammenhængende tidsrum på mere  

 end 3 måneder.
 Bestemmelsen indebærer, at retten efter  

 bevisførelsens gennemførelse efter anmodning må tage  

 stilling til spørgsmålet om ophævelse af isolationen,  

 uanset at den frist, der er fastsat i medfør af retsplejelovens  

 § 770 c, ikke er udløbet.
 Der henvises i øvrigt til beskrivelsen af  

 gældende ret i betænkningen s. 23-24.
2.9.2. Strafferetsplejeudvalgets forslag Strafferetsplejeudvalget kan tiltræde, at hensynet  

 til at undgå den belastning, der for en sigtet er forbundet med  

 varetægtsfængsling i isolation, efter omstændighederne kan  

 begrunde en fravigelse af grundsætningen om bevisumiddelbarhed.
 Udvalget har på denne baggrund overvejet, om den  

 væsentlige begrænsning af brugen af isolation, som er sigtet med  

 udvalgets forslag om skærpelse af reglerne om anvendelse af isolation,  

 kan begrunde en yderligere udvidelse af adgangen til anteciperet  

 bevisførelse.
Udvalget fremhæver i den forbindelse, at de hensyn,  

 der ligger bag grundsætningen om bevisumiddelbarhed, indebærer,  

 at den anteciperede bevisførelse ikke bør kunne påtvinges  

 forsvaret, hvis sigtede og forsvareren i den konkrete sag skønner, at  

 det er i deres interesse, at bevisførelsen først finder sted  

 direkte for den dømmende ret under overværelse af  

 lægdommere, og hvis sigtede er villig til at tåle fortsat  

 isolation.
Den gældende bestemmelse i retsplejelovens § 747 er  

 derfor udformet således, at den anteciperede bevisførelse  

 forudsætter en anmodning fra forsvareren.
Udvalget tillægger hensynet til forsvaret stor  

 vægt, men finder samtidig, at hensynet til at begrænse brugen af  

 isolation også må tillægges stor vægt.
Udvalget  

 anfører endvidere, at der kan være sager, hvor hensynet til  

 medsigtede kan tale imod, at forsvareren for blot en af de sigtede i sagen  

 kan modsætte sig en bevisførelse, der kunne føre til  

 ophævelsen af isolation for andre sigtede i sagen.
Det er udvalgets  

 opfattelse, at den konkrete afvejning mellem de nævnte hensyn i den  

 enkelte sag bør overlades til domstolene.
På denne måde  

 begrænses muligheden for at sikre et bevis som forudsætning for  

 en ophævelse af isolationen ikke i samme omfang som hidtil til  

 situationer, hvor den fængslede selv ønsker at anmode om et  

 retsmøde til den fornødne sikring af beviset.
 Udvalget foreslår på den baggrund, at reglerne  

 om anteciperet bevisførelse i § 747 formuleres således, at  

 der efter anmodning fra enhver af parterne kan afholdes retsmøde med  

 henblik på at sikre bevis af betydning for spørgsmålet om  

 ophævelse af isolation.
 Efter udvalgets forslag vil retten ikke være bundet  

 til at følge en anmodning om afholdelse af et sådant  

 retsmøde, hvilket bl.a. indebærer, at retten vil kunne foretage  

 afvejningen mellem hensynet til forsvaret og hensynet til muligheden for at  

 begrænse anvendelsen af isolation, såfremt sigtede eller dennes  

 forsvarer protesterer mod en anmodning om anteciperet bevisførelse  

 fremsat af politiet.
Udvalget foreslår endvidere, at det gældende  

 krav i retsplejelovens § 747, stk. 2, om isolation i mere end 3  

 måneder som forudsætning for anteciperet bevisførelse med  

 henblik på ophævelse af isolation udgår.
Udvalget finder,  

 at anmodning om retsmøde bør kunne fremsættes og  

 imødekommes, så snart efterforskningen er så vidt  

 fremskreden, at man er klar over, hvilke forhold der skal belyses ved den  

 anteciperede bevisførelse.
 Der henvises til betænkningen s. 80-84.
2.9.3. Justitsministeriets overvejelser Justitsministeriet er enig i, at det er betænkeligt,  

 at forsvareren for blot en af de sigtede - i en sag hvor der er flere sigtede  

 - kan modsætte sig anteciperet bevisførelse og dermed  

 afskære de andre sigtede fra muligheden for på denne baggrund at  

 få ophævet isolationen.
Justitsministeriet kan på baggrund  

 heraf - og på baggrund af det overordnede ønske om  

 væsentligt at begrænse brugen af isolation - tiltræde  

 udvalgets forslag, hvorefter også politiet kan fremsætte  

 anmodning om, at der afholdes et retsmøde med henblik på at  

 sikre bevis af betydning for spørgsmålet om ophævelse af  

 isolation.
Justitsministeriet kan endvidere tiltræde, at retten ikke er  

 bundet af en sådan anmodning, men at retten må foretage en  

 afvejning mellem hensynet til forsvaret og hensynet til muligheden for at  

 begrænse anvendelsen af isolation.
Endelig kan Justitsministeriet tiltræde, at den  

 gældende regel, hvorefter anteciperet bevisførelse med henblik  

 på ophævelse af isolation alene kan finde sted, hvis sigtede har  

 været isoleret i mere end 3 måneder, udgår.
Det  

 forudsættes i denne forbindelse, at retten, i forbindelse med sin  

 afgørelse af, om en anmodning om anteciperet bevisførelse skal  

 tillades, tager stilling til, om efterforskningen må antages at  

 være så vidt fremskreden, at anklagemyndighed og forsvarer har et  

 sådant overblik over sagen, at man er klar over, hvilke forhold der  

 skal belyses ved bevisførelsen.
 Der henvises til lovforslagets § 1, nr. 14.
2.10. Behandlingen af isolerede arrestanter 2.10.1. Gældende ret Efter den gældende bestemmelse i retsplejelovens  

 § 776 fastsætter justitsministeren nærmere regler om  

 behandlingen af varetægtsarrestanter og om den bistand, der ydes dem  

 for at begrænse de erhvervsmæssige, sociale og personlige  

 ulemper, som følger af varetægten.
Denne bestemmelse omfatter  

 både isolerede og ikke-isolerede varetægtsarrestanter.
2.10.2. Strafferetsplejeudvalgets forslag Strafferetsplejeudvalget finder bl.a. på baggrund af  

 den samlede konklusion af isolationsundersøgelsen og  

 efterundersøgelsen, at der er behov for at overveje, om det ved en  

 ændring af de administrative regler, der gælder for behandlingen  

 af varetægtsarrestanter i isolation, vil være muligt at  

 begrænse de negative virkninger, der må antages at være  

 forbundet med isolationsanbringelse.
 Det er udvalgets opfattelse, at øget  

 personalekontakt med bedre tilbud om forsorgsmæssig,  

 beskæftigelsesmæssig og lægelig behandling samt -  

 især - udvidet adgang til besøg vil være forhold, der vil  

 være særlig egnede til at mindske de negative virkninger af en  

 varetægtsfængsling i isolation.
Udvalget foreslår derfor, at det i § 776  

 markeres, at der i de administrative regler om behandlingen af  

 varetægtsarrestanter skal være særlige regler, der sikrer,  

 at arrestanter, der efter rettens bestemmelse er anbragt i isolation,  

 får ret til øget personalekontakt og udvidet adgang til  

 besøg set i forhold til arrestanter i fællesskab.
Det er  

 endvidere udvalgets opfattelse, at disse særlige regler bør tage  

 hensyn til, at behovet for særbehandling øges med længden  

 af den tid, varetægtsarrestanten har været isoleret.
 Der henvises til betænkningen s. 84-85.
2.10.3. Justitsministeriets overvejelser Justitministeriet er enig i, at der er behov for at  

 fastsætte særlige regler, der kan begrænse de negative  

 virkninger af isolation, henset til den yderligere belastning og risiko for  

 forstyrrelse af det psykiske helbred, som varetægtsfængsling i  

 isolation kan indebære sammenlignet med ikke-isolation.
 Justitsministeriet finder imidlertid, at indholdet af  

 disse særlige regler for isolationsfængslede i højere grad  

 end efter Strafferetsplejeudvalgets forslag bør fremgå direkte  

 af lovteksten.
 Justitsministeriet foreslår således, at  

 bestemmelsen herom affattes således, at det bl.a. fremgår, at  

 justitsministeren, for så vidt angår arrestanter, der er  

 isolationsfængslede efter rettens bestemmelse, fastsætter  

 særlige regler om øget personalekontakt, udvidet adgang til  

 besøg, særlig adgang til eneundervisning og bestemte typer af  

 arbejde samt tilbud om regelmæssige og længerevarende samtaler  

 med præster, læger, psykologer eller andre.
 Justitsministeriet vil efter en vedtagelse af lovforslaget  

 tage initiativ til, at der udarbejdes særlige administrative regler for  

 behandlingen af varetægtsfængslede i isolation.
 Der henvises til lovforslagets § 1, nr. 17.
2.11. Særlig kompensation for varetægtsfængsling i  

 isolation 2.11.1. Gældende ret Hvis en person, der idømmes frihedsstraf, har  

 været varetægtsfængslet, afkortes den idømte straf  

 efter straffelovens § 86, stk. 1, med et antal dage svarende til  

 det antal påbegyndte døgn, den dømte eventuelt har  

 været varetægtsfængslet.
 De gældende regler indeholder ingen bestemmelse om  

 særlig kompensation ved strafudmålingen eller fastsættelsen  

 af varetægtsfradrag i sager, hvor en varetægtsfængsling  

 eller en del heraf er udstået i isolation.
 I Strafferetsplejeudvalgets betænkning nr. 975/1983  

 om isolation af varetægtsarrestanter overvejede udvalget, om der ved  

 strafudmåling eller eventuelt gennem regler om forhøjet  

 varetægtsfradrag burde gives isolerede varetægtsarrestanter en  

 særlig kompensation for den tid, hvor de har været isolerede.
Udvalgets flertal fandt, at dette behov kunne tilgodeses  

 gennem den gældende regel i straffelovens § 80, hvorefter der ved  

 udmåling af straf skal tages hensyn til bl.a. gerningsmandens forhold  

 før og efter gerningen.
Flertallet fandt det i den forbindelse  

 ønskeligt, at man ved straffastsættelsen i videre omfang end  

 tidligere ved anvendelsen af § 80 tog hensyn til udstået isolation  

 under varetægt.
 Udvalgets mindretal fandt ikke denne fremgangsmåde  

 tilfredsstillende og foreslog i stedet en ordning, hvorefter  

 varetægtsfradraget forøgedes med en tredjedel, i det omfang  

 varetægtsarrestanten havde været isolationsfængslet.
 Der henvises til betænkningen s. 66-70.
2.11.2. Strafferetsplejeudvalgets forslag Det er Strafferetsplejeudvalgets opfattelse, at den  

 fremgangsmåde, der blev foreslået af udvalgets flertal i  

 betænkningen fra 1983 med hensyn til anvendelse af straffelovens  

 § 80, stk. 1, ikke i noget påviseligt omfang har vundet  

 indpas i praksis.
 Udvalget har derfor på ny overvejet, om der er  

 anledning til at etablere en ordning med et forhøjet  

 varetægtsfradrag for de dage, i hvilke sigtede har været  

 varetægtfængslet i isolation.
 Et flertal i udvalget (6 medlemmer) er, bl.a.  

 på baggrund af konklusionen af den foretagne  

 isolationsundersøgelse, af den opfattelse, at der bør  

 indføres en ordning, hvorefter varetægtsfradraget  

 forhøjes for de dage, varetægtsfængslingen er sket i  

 isolation, således at der ved strafudmålingen tages højde  

 for den øgede belastning og risiko for forstyrrelse af det psykiske  

 helbred, der er forbundet hermed.
 Flertallet foreslår, at der gennemføres en  

 ændring af straffelovens § 86, så der ved opgørelsen  

 af varetægtsfradraget sker en forhøjelse af dette med en dag for  

 hvert påbegyndt tidsrum af 3 døgn, hvori den dømte har  

 været isoleret.
 Efter flertallets forslag vil en person, der har  

 været varetægtsfængslet i isolation i 14 dage,  

 således opnå en forhøjelse af varetægtsfradraget med  

 5 dage (samlet fradrag i idømt straf: 19 dage), mens en person, der  

 har været varetægtsfængslet i isolation i 4 uger (28 dage),  

 vil opnå en forhøjelse af varetægtsfradraget med 10 dage  

 (samlet fradrag i idømt straf: 38 dage). En person, der har  

 været varetægtsfængslet i isolation i 3 måneder, vil  

 opnå en forhøjelse af varetægtsfradraget med 1 måned  

 (samlet fradrag i idømt straf: 4 måneder).
Et mindretal i udvalget (3 medlemmer) kan - i alt  

 væsentligt af samme grunde som flertallet i 1983 - ikke anbefale  

 forslaget om et særligt isolationsfradrag.
Mindretallet er af den  

 opfattelse, at et konkret behov for at yde kompensation for en  

 varetægtsfængsling i isolation kan - og i videre omfang end  

 hidtil bør - tilgodeses gennem den almindelige bestemmelse om  

 strafudmåling i straffelovens § 80.
 Der henvises til betænkningen s. 85-88.
2.11.3. Justitsministeriets overvejelser Justitsministeriet finder, at den fremgangsmåde, der  

 blev anbefalet af Strafferetsplejeudvalget allerede i bet. 975/1983, og som  

 ikke i noget påviseligt omfang har vundet indpas i praksis, næppe  

 heller i fremtiden kan forventes at blive anvendt i noget videre omfang.
 Da det ligger fast, at det er mere belastende at  

 være varetægtsfængslet i isolation end i ikke-isolation,  

 kan Justitsministeriet tilslutte sig forslaget fra flertallet i  

 Strafferetsplejeudvalget om, at der skal ydes en særlig kompensation  

 for denne yderligere belastning.
 Justitsministeriet kan derfor tiltræde flertallets  

 forslag om, at der gives et særligt fradrag i den idømte straf  

 for den tid, domfældte har været varetægtsfængslet i  

 isolation.
 Under høringen over betænkningen er der fra  

 advokatside givet udtryk for, at den særlige kompensation bør  

 være højere end foreslået.
Justitsministeriet finder imidlertid, at det er  

 væsentligt, at kompensationen ikke bliver af en sådan  

 størrelse, at den hos varetægtsfængslede eventuelt kan  

 give anledning til overvejelser om at modvirke efterforskningen - eller skabe  

 begrundet mistanke herom hos politiet - med henblik på at blive anbragt  

 i isolation og derved opnå en væsentlig reduktion i den  

 frihedsstraf, som de kan blive idømt.
Endvidere ville det kunne virke  

 stødende for retsfølelsen, hvis fradraget var af en sådan  

 størrelse, at det kunne give indtryk af, at sigtede, der har  

 begået særlig grov kriminalitet eller kriminalitet af organiseret  

 karakter, og som modvirker efterforskningen, bliver belønnet i form af  

 væsentlig kortere straffe end andre sigtede.
 Justitsministeriet finder på den baggrund, at  

 flertallets forslag om et fradrag i den idømte straf på 1 dag  

 for hvert påbegyndte 3. døgn, den dømte har været  

 isoleret efter rettens bestemmelse, er udtryk for en rimelig balance mellem  

 på den ene side hensynet til den særlige belastning,  

 varetægtsfængsling i isolation må antages at udgøre,  

 og på den anden side hensynet til at undgå, at fradraget  

 fremtræder som en belønning for eller incitament til at modvirke  

 efterforskningen.
 Der henvises til lovforslagets § 2.
 Det skal i denne forbindelse fremhæves, at det  

 foreslåede forhøjede varetægtsfradrag for isolation gives  

 til personer, der findes skyldige.
I de tilfælde hvor påtale opgives eller  

 tiltalte frifindes har sigtede eller tiltalte mulighed for at  

 kræve erstatning efter retsplejelovens § 1018 a.
Erstatningen kan  

 dog nedsættes eller nægtes, såfremt den sigtede eller  

 tiltalte selv har givet anledning til foranstaltningerne, jf. retsplejelovens  

 § 1018 a, stk. 3.
3. Varetægtsfængsling under domsforhandlingen 3.1. Gældende ret 3.1.1. Fastsættelse af frister for  

 varetægtsfængsling Efter retsplejelovens § 767 skal retten - bortset fra  

 tilfælde, hvor sigtede ikke er til stede her i landet - når den  

 træffer afgørelse om varetægtsfængsling,  

 fastsætte en frist for varetægtsfængslingens længde.  

 Fristen skal være så kort som muligt og må ikke overstige 4  

 uger.
Fristen kan forlænges, men højst med 4 uger ad gangen.  

 Uanset den fastsatte frist kan retten efter § 766 til enhver tid  

 omgøre en kendelse om varetægtsfængsling.
Efter § 768  

 skal retten ophæve varetægtsfængslingen, hvis  

 anklagemyndigheden opgiver retsforfølgningen, eller hvis betingelserne  

 for varetægtsfængsling ikke længere er til stede.
Retten  

 skal endvidere ophæve varetægtsfængslingen, hvis den  

 finder, at efterforskningen ikke fremmes med tilstrækkelig hurtighed,  

 og at fortsat varetægtsfængsling ikke er rimelig.
3.1.2. Inhabilitet som følge af afgørelser om  

 varetægtsfængsling I 1990 blev retsplejelovens § 60, stk. 2,  

 ændret for at bringe lovens regler om dommeres inhabilitet i  

 overensstemmelse med den fortolkning af menneskerettighedskonventionens  

 artikel 6, stk. 1, om rettergang ved en upartisk domstol, som kom til  

 udtryk ved Den Europæiske Menneskerettighedsdomstols afgørelse i  

 Hauschildt-sagen.
 Efter retsplejelovens § 60, stk. 2, må  

 ingen herefter deltage som dommer under domsforhandlingen i en straffesag,  

 såfremt den pågældende, inden domsforhandlingen er begyndt,  

 vedrørende det forhold, som tiltalen angår, har truffet  

 afgørelse om at varetægtsfængsle den tiltalte efter  

 § 762, stk. 2, eller om anvendelse af agenter efter § 754 a  

 eller om brevåbning eller brevstandsning i medfør af § 781,  

 stk. 4. Dette gælder dog ikke, hvis sagen behandles efter  

 § 925 eller § 925 a eller sagen i øvrigt vedrørende  

 det forhold, der har begrundet de nævnte indgreb, ikke omfatter  

 bedømmelsen af beviserne for tiltaltes skyld.
 I forbindelse med ændringen i 1990 blev det  

 overvejet, om § 60, stk. 2, også burde omfatte  

 afgørelser om varetægtsfængsling i medfør af  

 § 762, stk. 2, som træffes under domsforhandlingen, men  

 Justitsministeriet fandt ikke grundlag herfor.
Justitsministeriet lagde herved vægt på, at  

 Menneskerettighedsdomstolens afgørelse i Hauschildt-sagen alene tog  

 hensyn til de afgørelser om varetægtsfængsling, som blev  

 truffet, inden domsforhandlingen i byret og landsret blev indledt, selv om  

 klageren over for Menneskerettighedsdomstolen også henviste til, at  

 afgørelser, som var truffet under domsforhandlingen, kunne  

 medføre inhabilitet.
Ved vurderingen blev der også lagt  

 vægt på, at varetægtsfængsling under domsforhandling  

 træffes som et led i denne og under medvirken af domsmænd, og at  

 det, såfremt også afgørelser under domsforhandlingen  

 skulle medføre inhabilitet, ville indebære, at en eller flere  

 dommere, som ikke havde overværet domsforhandlingen, ville skulle tage  

 stilling til, om mistanken mod den tiltalte (fortsat) er særlig  

 bestyrket.
 Retsplejelovens § 60, stk. 2, omfatter  

 således ikke afgørelser om varetægtsfængsling i  

 medfør af § 762, stk. 2, som træffes under  

 domsforhandlingen.
3.1.3. Højesterets dom af 16. november 1995 I en dom af 16. november 1995 (jf.
Ugeskrift for  

 Retsvæsen 1996, s. 234) har Højesteret fundet, at der i en  

 straffesag forelå inhabilitet hos den domsmandsret, der havde behandlet  

 sagen i byretten, idet retten under domsforhandlingen havde afsagt kendelse  

 om varetægtsfængsling i medfør af retsplejelovens  

 § 762, stk. 2.
Af Højesterets dom fremgår det, at der ikke  

 er grundlag for at antage, at den forudsætning med hensyn til  

 rækkevidden af menneskerettighedskonventionens artikel 6, stk. 1,  

 som ligger til grund for retsplejelovens § 60, stk. 2, generelt  

 må anses for urigtig.
Den foreliggende praksis fra konventionsorganerne  

 giver imidlertid ifølge Højesteret på den anden side ikke  

 grundlag for at fastslå, at det i alle tilfælde vil være  

 foreneligt med konventionsbestemmelsen, at en dommer, der under  

 domsforhandlingen har truffet afgørelse om fængsling af tiltalte  

 i medfør af retsplejelovens § 762, stk. 2, deltager i  

 pådømmelsen af sagen.
Højesteret tilføjer, at det  

 forhold, at anvendelse af inhabilitetsreglerne på afgørelser om  

 fængsling efter § 762, stk. 2, under domsforhandlingen vil  

 kunne give anledning til vanskeligheder af praktisk art, ikke kan begrunde,  

 at der ses bort fra upartiskhedskravet.
Højesteret peger i den  

 forbindelse på, at spørgsmålet kan give anledning til  

 lovgivningsmæssige overvejelser om gennemførelse af  

 særlige regler om grundlaget for fængsling under  

 domsforhandlingen.
Højesterets flertal (3 dommere) fandt, at den  

 forudsætning, der ligger til grund for retsplejelovens § 60,  

 stk. 2, ikke kan anses for holdbar, såfremt en fængsling  

 under domsforhandlingen efter retsplejelovens § 762, stk. 2,  

 foretages under omstændigheder, hvor dommerens upartiskhed efter  

 almindelige synspunkter må bedømmes på samme måde  

 som i forbindelse med fængslinger forud for domsforhandlingen.  

 Flertallet fandt, at anvendelsen af fængslingsbestemmelsen under de  

 konkrete omstændigheder i sagen havde været egnet til at give  

 tiltalte indtryk af, at der nu reelt var taget stilling til  

 skyldsspørgsmålet, uden at han havde haft lejlighed til fuldt ud  

 at udøve sin ret til forsvar, jf. menneskerettighedskonventionens  

 artikel 6, stk. 3, litra c og d.
Flertallet fandt herefter, at der i  

 sagen havde foreligget omstændigheder, som var egnede til at rejse  

 tvivl om domsmandsrettens fuldstændige upartiskhed under den fortsatte  

 domsforhandling, jf. retsplejelovens § 61, og stemte derfor for at tage  

 tiltaltes påstand om ophævelse af byrettens og landsrettens domme  

 og hjemvisning af sagen til fornyet behandling ved byretten til  

 følge.
Højesterets mindretal (2 dommere) var enig i, at  

 der ville kunne forekomme tilfælde, hvor det forhold, at en dommer  

 under domsforhandlingen har truffet afgørelse om  

 varetægtsfængsling af tiltalte efter retsplejelovens § 762,  

 stk. 2, kan give anledning til betænkeligheder i relation til  

 kravet om, at dommeren også under den videre behandling af sagen skal  

 fremtræde som upartisk, og hvor disse betænkeligheder i det  

 væsentlige er af samme karakter og styrke som dem, der har ført  

 til gennemførelsen af den generelle inhabilitetsregel i § 60,  

 stk. 2. Dette kan ifølge Højesterets mindretal navnlig  

 tænkes i situationer, hvor afgørelsen træffes på et  

 tidligt tidspunkt under domsforhandlingen.
I den konkrete sag fandt  

 Højesterets mindretal, at byrettens afgørelse om  

 varetægtsfængsling i medfør af retsplejelovens § 762,  

 stk. 2, ikke kunne føre til, at domsmandsretten i medfør  

 af § 61 skulle anses for at have været inhabil ved sagens videre  

 behandling.
Højesterets mindretal stemte derfor for at stadfæste  

 landsrettens dom.
Rigsadvokaten har over for Justitsministeriet givet udtryk  

 for, at det ikke synes muligt på baggrund af præmisserne til  

 dommen nærmere at angive praktisk anvendelige kriterier for, i hvilke  

 tilfælde retsplejelovens § 762, stk. 2, kan anvendes under  

 domsforhandlingen, uden at dette medfører inhabilitet.
Rigsadvokaten  

 har derfor henstillet, at det overvejes, om dommen giver anledning til at  

 foreslå lovændringer på området.
3.2. Justitsministeriets overvejelser I praksis forekommer det formentlig kun i forholdsvis  

 få tilfælde, at der er behov for at træffe afgørelse  

 om varetægtsfængsling efter retsplejelovens § 762,  

 stk. 2, under domsforhandlingen.
Det skyldes, at de fleste  

 domsforhandlinger kun strækker sig over en enkelt eller højst  

 nogle få dage, og at fristen for udløbet af  

 varetægtsfængslingen normalt fastsættes, så den  

 udløber på domsforhandlingens sidste dag.
 Der kan imidlertid forekomme store sager, hvor der over  

 nogle uger er afsat mange dage til domsforhandlingen, og hvor det ikke er  

 muligt at fastsætte fristen til udløb på den sidste dag,  

 fordi fristen højst kan forlænges med fire uger ad gangen, jf.  

 retsplejelovens § 767, stk. 1. Der kan endvidere opstå den  

 situation, at domsforhandlingen må afbrydes og udsættes af  

 uforudsete grunde - f.eks. på grund af tiltaltes eller et hovedvidnes  

 sygdom, eller fordi det viser sig, at sagens varighed er blevet undervurderet  

 ved berammelsen.
 Hertil kommer, at tiltalte under domsforhandlingen kan  

 fremsætte anmodning om, at fængslingen ophæves efter  

 § 766 eller § 768. Hvis en sådan anmodning fremsættes,  

 må retten således tage stilling til, om betingelserne for  

 varetægtsfængsling, herunder i givet fald betingelserne i  

 § 762, stk. 2, stadig er opfyldt.
 Uanset at situationen formentlig kun forekommer  

 sjældent i praksis, er konsekvenserne imidlertid særdeles  

 uheldige i de få tilfælde, hvor den forekommer.
I en sag, hvor der under domsforhandlingen skal tages  

 stilling til spørgsmålet om varetægtsfængsling, og  

 hvor der ikke er grundlag for varetægtsfængsling efter  

 § 762, stk. 1 (om varetægtsfængsling, hvor der er fare  

 for, at tiltalte vil flygte, begå ny kriminalitet eller modvirke  

 efterforskningen), har retten således to muligheder.
Retten kan  

 løslade tiltalte, hvilket er klart utilfredsstillende, hvis der er  

 tale om meget alvorlig kriminalitet, og betingelserne for  

 varetægtsfængsling af hensyn til retshåndhævelsen  

 efter § 762, stk. 2, utvivlsomt er opfyldt.
Den anden mulighed er  

 at træffe afgørelse om varetægtsfængsling efter  

 § 762, stk. 2, med den konsekvens, at retten herefter er inhabil,  

 og at domsforhandlingen må begynde forfra med nye dommere og  

 domsmænd.
Også dette resultat er utilfredsstillende.
 Justitsministeriet finder derfor, at der er behov for en  

 lovændring.
 Justitsministeriet udarbejdede i begyndelsen af 1996 et  

 lovudkast, der indeholdt et forslag om, at afgørelser om  

 varetægtsfængsling efter § 762, stk. 2, der  

 træffes under domsforhandlingen, skal træffes af en dommer eller  

 - i landsretten - en afdeling, der ikke deltager i domsforhandlingen.
 Da lovudkastet blev sendt til høring, udtalte  

 imidlertid samtlige de hørte retter samt Den Danske Dommerforening og  

 Dommerfuldmægtigforeningen sig imod forslaget, idet de fandt, at  

 forslaget ville medføre store praktiske vanskeligheder for retterne.  

 Navnlig ville det være særdeles vanskeligt, hvis landsretten  

 behandler en sag ved et bitingsted - f.eks. i Rønne - og der med  

 ganske kort varsel skal tilkaldes en ny afdeling, som skal sættes ind i  

 sagen og tage stilling til spørgsmålet om  

 varetægtsfængsling.
I lyset af høringssvarene vedrørende dette  

 lovudkast udarbejdede Justitsministeriet et nyt forslag på  

 området.
Det indgik i lovforslag nr.
L 177 af 4. februar 1998 om  

 ændring af retsplejeloven (Beslaglæggelse, edition,  

 fotoforevisning, konfrontation, efterlysning, observation,  

 varetægtsfængsling under domsforhandlingen og  

 prøvesagsordning for advokater m.v.). Der henvises til  

 Folketingstidende 1997-98 (1. samling), tillæg A, s. 3370 ff.  

 Lovforslaget bortfaldt på grund af folketingsvalget.
Dette lovforslag indeholdt bl.a. forslag om, at  

 varetægtsfængslingen fortsætter uden yderligere  

 forlængelser, hvis fristen for varetægtsfængslingen  

 udløber, efter at domsforhandlingen er begyndt.
Hvis tiltalte anmoder  

 om, at retten ophæver varetægtsfængslingen, skulle retten  

 efter forslaget inden 3 dage træffe afgørelse herom.
Hvis der  

 måtte være spørgsmål om  

 varetægtsfængsling efter § 762, stk. 2, skulle  

 afgørelsen træffes af en dommer, i landsretten af en afdeling,  

 der ikke deltager i domsforhandlingen.
Lovforslaget blev samtidig med fremsættelsen sendt  

 til høring hos de relevante myndigheder.
Samtlige de hørte  

 retter samt Den Danske Dommerforening og Dommerfuldmægtigforeningen  

 pegede imidlertid på, at også dette forslag ville medføre  

 store praktiske vanskeligheder for retterne.
Høringssvarene indeholder forskellige forslag til,  

 hvordan man kan afhjælpe de praktiske vanskeligheder, der er forbundet  

 med den foreslåede ordning.
Vestre Landsret peger f.eks. på, at  

 det bør være muligt i de sager, hvor selve domsforhandlingen  

 foregår på et af landsretternes bitingsteder, at lade den anden  

 landsretsafdelings behandling af spørgsmål om bl.a.  

 varetægtsfængsling i medfør af § 762, stk. 2,  

 foregå på hovedtingstedet.
Den Danske Dommerforening foreslår, at der  

 fastsættes et mindste tidsrum - f.eks. 2 uger - for, hvornår en  

 tiltalt på ny skal kunne kræve rettens afgørelse af, om  

 betingelserne for fortsat fængsling er til stede.
Den Danske  

 Dommerforening peger endvidere på, at det bør overvejes at  

 åbne adgang til efter en konkret vurdering at afgøre  

 spørgsmålet om fortsat varetægtsfængsling på  

 skriftligt grundlag.
 Østre Landsret tager i sit høringssvar  

 på det bestemteste afstand fra forslaget. Østre Landsret  

 anfører i sit høringssvar, at det herved er tillagt  

 afgørende betydning, at forslaget langt fra løser de praktiske  

 vanskeligheder. Østre Landsret peger i sit høringssvar  

 på, at forslaget tværtimod åbner for et hav af  

 vanskeligheder, der dels er egnede til at vanskeliggøre og  

 vidtløftiggøre domsforhandlingerne, dels vil medføre, at  

 der må tilføres disse sager meget væsentlige ekstra  

 personaleressourcer, der nødvendigvis må tages andetsteds  

 fra.
Østre Landsret rejser i sit høringssvar  

 også spørgsmål om, hvorvidt forslaget er i  

 overensstemmelse med den europæiske menneskerettighedskonventions  

 artikel 6, stk. 1, om retten til en retfærdig rettergang.
Der  

 peges i den forbindelse på, at den landsretsafdeling, der tilkaldes for  

 at afgøre spørgsmålet om varetægtsfængsling,  

 skal træffe afgørelse om, hvorvidt der foreligger »særlig  

 bestyrket mistanke«, jf. retsplejelovens § 762, stk. 2, og at  

 afdelingen derfor vil optræde i konkurrence med den landsretsafdeling,  

 der deltager i domsforhandlingen, om skyldsspørgsmålet.  

 Østre Landsret peger endvidere på, at det ved langvarige  

 domsforhandlinger ikke er muligt for den tilkaldte landsretsafdeling at  

 tilvejebringe et forsvarligt grundlag for afgørelsen om  

 varetægtsfængsling, der blot tilnærmelsesvist svarer til  

 den viden om beviset og dermed skyldsspørgsmålet, som den  

 dømmende ret har, medmindre den tilkaldte landsretsafdeling  

 følger hele domsforhandlingen.
 Østre Landsret foreslår, at problemet i  

 stedet løses ved, at kravet om, at der skal foreligge en særlig  

 bestyrket mistanke, for at der kan ske varetægtsfængsling af  

 hensyn til retshåndhævelsen, jf. retsplejelovens § 762,  

 stk. 2, begrænses til at gælde for tiden indtil  

 domsforhandlingens begyndelse.
 Spørgsmålet om varetægtsfængsling  

 i retshåndhævelsesøjemed under domsforhandlingen har  

 efterfølgende været drøftet på nogle møder  

 med repræsentanter for domstolene, anklagemyndigheden,  

 forsvarsadvokaterne og Justitsministeriet.
På disse møder har drøftelserne  

 været koncentreret dels om en løsningsmodel baseret på  

 Østre Landsrets forslag, dels om en tilpasning af det forslag, der var  

 indeholdt i lovforslag nr.
L 177, med henblik på i højere grad  

 at løse de praktiske vanskeligheder.
Der har ikke under møderne  

 kunnet opnås enighed om en løsningsmodel.
Det er Justitsministeriets opfattelse, at der kan rejses  

 indvendinger mod begge løsningsmodeller.
Efter en samlet vurdering af  

 de to modeller er Justitsministeriet imidlertid af den opfattelse, at en  

 tilpasning af det tidligere fremsatte forslag bør  

 foretrækkes.
 Justitsministeriet har i den forbindelse navnlig lagt  

 vægt på, at det ikke vil være rigtigt at lempe eller fjerne  

 mistankekravet som betingelse for varetægtsfængsling på et  

 tidspunkt i sagsforløbet, hvor efterforskningen er afsluttet, og  

 domsforhandlingen er indledt - og hvor der derfor må formodes at  

 være det bedste bevismæssige grundlag for at underbygge mistanken  

 mod den tiltalte - alene for at undgå inhabilitet hos retten.
 Justitsministeriet har herefter bl.a. på baggrund af  

 drøftelserne på ovennævnte møder overvejet, hvordan  

 man kan løse de praktiske vanskeligheder, der er forbundet med det  

 tidligere fremsatte forslag.
 Efter Justitsministeriets opfattelse er der ikke  

 betænkeligheder forbundet med forslaget om, at en  

 varetægtsfængsling, der er besluttet inden domsforhandlingen, kan  

 fortsætte uden yderligere forlængelser, indtil domsforhandlingen  

 er afsluttet, når tiltalte under domsforhandlingen har adgang til at  

 få prøvet, om betingelserne for varetægtsfængsling  

 fortsat er til stede.
 Hvis en prøvelse af, om betingelserne for fortsat  

 varetægtsfængsling fortsat er til stede, indebærer en  

 vurdering af, om mistanken mod tiltalte må anses for at være  

 særlig bestyrket, vil det være nødvendigt for at  

 undgå inhabilitet, at afgørelsen træffes af en dommer  

 eller en afdeling, der ikke deltager i domsforhandlingen.
 Det kan imidlertid forekomme principielt  

 betænkeligt, at en eller flere dommere, uanset om disse deltager i  

 domsforhandlingen eller ej - på dette sene tidspunkt - hvor dog  

 muligvis ikke alle vidner er afhørt og alle øvrige beviser  

 ført, og hvor anklagemyndigheden og forsvareren ikke har haft  

 lejlighed til at procedere sagen, skal foretage en vurdering, der ligger  

 meget tæt på den vurdering af tiltalte skyld, som skal foretages  

 ved dommen.
Med henblik på at begrænse antallet af  

 tilfælde, hvor denne situation efter det tidligere forslag ville  

 opstå, har Justitsministeriet overvejet en regel, hvorefter tiltalte,  

 indtil udløbet af den frist for varetægtsfængslingen, der  

 er fastsat før domsforhandlingens begyndelse, afskæres fra at  

 anmode om ophævelse af varetægtsfængslingen.
En før  

 domsforhandlingen fastsat frist for varetægtsfængsling kan efter  

 § 767, stk. 1, ikke overstige 4 uger.
En sådan regel vil medføre en  

 begrænsning i antallet af tilfælde, hvor en anden dommer eller  

 afdeling vil skulle inddrages under domsforhandlingen til afgørelse af  

 en anmodning fra tiltalte om ophævelse af  

 varetægtsfængslingen.
Efter gældende ret kan tiltalte  

 således til enhver tid anmode retten om at tage stilling til  

 spørgsmålet om fortsat varetægtsfængsling.
Reglen vil også modvirke, at domsforhandlingen -  

 på grund af tiltaltes anmodninger - bliver trukket unødvendigt i  

 langdrag, fordi en anden dommer eller afdeling skal inddrages for at tage  

 stilling til om betingelserne for varetægtsfængsling efter  

 § 762, stk. 2, er opfyldt.
Det skal fremhæves, at  

 anklagemyndigheden og retten fortsat til enhver tid vil have pligt til af  

 egen drift at løslade en tiltalt, hvis betingelserne for fortsat  

 fængsling ikke længere er til stede.
 Efter Justitsministeriets opfattelse er der på denne  

 baggrund ikke betænkeligheder forbundet med en ordning, hvorefter en  

 varetægtsfængsling, der er besluttet inden domsforhandlingen,  

 forsætter uden yderligere forlængelser, når fristen for  

 varetægtsfængsling udløber efter domsforhandlingens  

 begyndelse, og hvorefter tiltalte, indtil denne frist er udløbet, er  

 afskåret fra at anmode om ophævelse af  

 varetægtsfængslingen.
Det vil ikke være tilstrækkeligt, at en  

 sådan ordning indføres i de tilfælde, hvor  

 afgørelsen om varetægtsfængsling inden domsforhandlingens  

 begyndelse er truffet i medfør af § 762, stk. 2. Det  

 skyldes, at der vil være en del sager, hvor den tiltalte inden  

 domsforhandlingen er varetægtsfængslet efter § 762,  

 stk. 1, nr. 3, f.eks. fordi der er fare for, at tiltalte vil  

 påvirke vidner.
Når samtlige vidner, eller dog de centrale  

 vidner, er afhørt under domsforhandlingen, vil betingelserne for  

 varetægtsfængsling efter § 762, stk. 1, nr. 3, oftest  

 ikke længere være til stede, og der skal så på dette  

 tidspunkt tages stilling til, om der er grundlag for fængsling efter  

 § 762, stk. 2.
Det foreslås derfor, at en  

 varetægtsfængsling, hvor fristen efter § 767 er fastsat  

 således, at den udløber efter domsforhandlingens begyndelse,  

 uanset om fængslingen er sket efter § 762, stk. 1 eller  

 stk. 2, skal fortsætte, indtil domsforhandling afsluttes ved, at  

 der afsiges dom i sagen.
Tiltalte vil først efter udløbet af  

 den frist for varetægtsfængslingen, der blev fastsat før  

 domsforhandlingens begyndelse, kunne anmode om, at  

 varetægtsfængslingen ophæves efter § 766 eller  

 § 768.
Hvis en sådan anmodning fremsættes,  

 foreslås det, at der inden 7 dage skal træffes afgørelse  

 om, hvorvidt fængslingen skal ophæves.
Den 3-dages frist, der  

 blev foreslået i det tidligere forslag (L 177 af 4. februar 1998), er  

 således ændret til en 7-dages frist.
Fristen på 7 dage vil  

 give rimelig tid til at finde en anden dommer eller en anden afdeling, der  

 har mulighed for og tid til at tage stilling til  

 spørgsmålet.
Justitsministeriet kan tilslutte sig forslaget fra Den  

 Danske Dommerforening om, at der fastsættes et mindste tidsrum på  

 14 dage for, hvornår en tiltalt på ny kan kræve rettens  

 afgørelse af, om betingelserne for fortsat  

 varetægtsfængsling er opfyldt.
I denne forbindelse skal det  

 fremhæves, at den normale frist for varetægtsfængsling er 4  

 uger, og at anklagemyndigheden og retten som ovenfor anført fortsat  

 til enhver tid vil have pligt til af egen drift at løslade en tiltalt,  

 hvis betingelserne for fortsat varetægtsfængsling ikke  

 længere er til stede.
Når domsforhandlingen foregår ved et af  

 landsretternes bitingsteder, vil inddragelse af en anden landsretsafdeling  

 med kort varsel medføre betydelige vanskeligheder.
Hvis den anden  

 afdeling skal behandle spørgsmålet om  

 varetægtsfængsling på bitingstedet, kan det blive  

 nødvendigt at udsætte sager, som den anden afdeling har berammet  

 på hovedtingstedet.
Vestre Landsrets forslag om, at f.eks.  

 spørgsmål om varetægtsfængsling skal kunne behandles  

 på hovedtingstedet, forekommer derfor hensigtsmæssigt.
Det vil  

 formentlig i almindelighed medføre færrest gener for andre  

 sager, hvis anklageren og forsvareren - i de tilfælde, hvor sagen skal  

 behandles mundtligt, jf. nedenfor - tager til hovedtingstedet for at  

 procedere spørgsmålet om varetægtsfængsling, frem  

 for at den anden landsretsafdeling behandler spørgsmålet  

 på bitingstedet.
 Bortset fra den udsættelse, der er nødvendig  

 for, at anklageren og forsvareren kan procedere spørgsmålet om  

 varetægtsfængsling, er det efter lovforslaget op til retten at  

 bestemme, om domsforhandlingen i straffesagen skal fortsætte  

 uafhængigt af behandlingen af spørgsmålet om fortsat  

 fængsling, eller om straffesagen skal udsættes, indtil  

 spørgsmålet om varetægtsfængsling er afgjort.
 Det forudsættes, at behandlingen af  

 spørgsmålet om fortsat fængsling for en anden dommer eller  

 afdeling foregår således, at tiltalte/forsvareren og  

 anklagemyndigheden over for den nye dommer eller afdeling redegør for  

 de forhold - herunder oplysninger, der er fremkommet under domsforhandlingen  

 - der efter deres opfattelse har betydning for afgørelsen af  

 spørgsmålet om fængsling.
 Hvis den anden dommer eller landsretsafdeling finder det  

 hensigtsmæssigt og forsvarligt, kan spørgsmålet om fortsat  

 fængsling efter forslaget afgøres på skriftligt grundlag.  

 Den Danske Dommerforening har i sit høringssvar peget på denne  

 mulighed.
Bestemmelsen om, at afgørelser om  

 varetægtsfængsling af hensyn til retshåndhævelsen  

 skal træffes af en dommer eller afdeling, der ikke deltager i  

 domsforhandlingen, bør i øvrigt efter Justitsministeriets  

 opfattelse udformes således, at den gælder alle tilfælde,  

 hvor der bliver spørgsmål om fængsling af hensyn til  

 retshåndhævelsen under domsforhandlingen, selv om det i  

 Højesterets dom er forudsat, at inhabilitet ikke vil indtræde i  

 alle situationer.
Herved undgås vanskelige problemer med  

 afgrænsningen af de tilfælde, hvor afgørelsen skal  

 træffes af en anden dommer eller afdeling.
Det kan i øvrigt nævnes, at bestemmelsen i  

 retsplejelovens § 768 - om rettens pligt til af egen drift (ex officio)  

 at påse, at en varetægtsfængsling ophæves, når  

 betingelserne for iværksættelse ikke længere er til stede -  

 efter Justitsministeriets opfattelse ikke indebærer, at retten, hver  

 gang der er afgivet en vidneforklaring eller ført et andet bevis, skal  

 vurdere, om betingelserne for varetægtsfængsling fortsat er  

 opfyldt.
Der må således tages højde for, at de vidner og  

 andre beviser, der endnu ikke er ført, kan få betydning for den  

 endelige bedømmelse af tiltaltes skyld.
Bestemmelsen i § 768  

 indebærer således navnlig, at retten skal påse, at  

 varetægtsfængslingen ophæves, hvis sagen under  

 domsforhandlingen - f.eks. efter afhøring af alle centrale vidner -  

 bevismæssigt »falder fra hinanden«.
 Den foreslåede bestemmelse bevirker derfor ikke, at  

 en person, der er varetægtsfængslet efter retsplejelovens  

 § 762, stk. 2, under domsforhandlingen vil kunne  

 påberåbe sig, at den dommer eller afdeling, der deltager i  

 domsforhandlingen, er inhabil, fordi vedkommende ikke har ophævet  

 varetægtsfængslingen efter retsplejelovens § 768.
Efter forslaget finder bestemmelsen ikke anvendelse, hvis  

 sagen behandles efter retsplejelovens § 925 a, eller hvis sagen i  

 øvrigt ikke omfatter bedømmelsen af beviserne for tiltaltes  

 skyld.
Det skyldes, at der i tilståelsessager og i udmålingsanker  

 ikke vil være habilitetsproblemer forbundet med at tage stilling til,  

 om mistanken mod den tiltalte er særlig bestyrket.
Denne ordning svarer  

 til den gældende § 60, stk. 2.
 I sager, der omfatter flere forhold, hvoraf kun nogle er  

 erkendt, vil der ikke foreligge inhabilitet, hvis rettens afgørelse om  

 varetægtsfængsling i medfør af § 762, stk. 2,  

 alene begrundes med et eller flere af de forhold, der er erkendt.
Det foreslås, at afgørelsen om  

 varetægtsfængsling, når den skal træffes af en anden  

 dommer eller afdeling end den, der deltager i domsforhandlingen, skal  

 træffes uden medvirken af domsmænd.
Baggrunden herfor er, at de  

 domsmænd, der deltager i domsforhandlingen, ligesom de juridiske  

 dommere er afskåret fra at deltage i afgørelsen af  

 spørgsmålet, jf. retsplejelovens § 66, hvorefter de om  

 dommere givne forskrifter om inhabilitet også finder anvendelse  

 på domsmænd.
Endvidere findes det hverken praktisk eller  

 nødvendigt at indkalde andre domsmænd udelukkende med det  

 formål, at de skal tage stilling til spørgsmålet om  

 varetægtsfængsling.
Domsmænd medvirker således heller  

 ikke ved afgørelse om varetægtsfængsling, der  

 træffes inden domsforhandlingens begyndelse.
 Ifølge § 60, stk. 2, er en dommer  

 også inhabil, hvis den pågældende inden domsforhandlingen  

 er begyndt vedrørende det forhold, som tiltalen angår, har  

 truffet afgørelse om anvendelse af agenter i medfør af  

 § 754 a eller om brevåbning eller brevstandsning i medfør  

 af § 781, stk. 4. Det skyldes, at disse bestemmelser ligesom  

 § 762, stk. 2, forudsætter, at der af retten tages stilling  

 til, om der foreligger en »særlig bestyrket mistanke«.
Efter at domsforhandlingen er begyndt, vil der formentlig  

 ikke opstå spørgsmål om anvendelse af agenter efter  

 § 754 a.
Forslaget til § 60, stk. 3, om at afgørelse  

 under domsforhandlingen træffes af en anden dommer eller afdeling,  

 omfatter derfor i modsætning til § 60, stk. 2, ikke  

 afgørelser efter denne bestemmelse.
Det kan imidlertid ikke udelukkes, at der under  

 domsforhandlingen undtagelsesvis kan opstå spørgsmål om  

 brevåbning og brevstandsning i medfør af § 781,  

 stk. 4, med henblik på at finde genstande, der bør  

 konfiskeres, eller som ved en forbrydelse er frataget nogen, som kan  

 kræve dem tilbage.
For at undgå, at der i disse tilfælde  

 bliver spørgsmål om inhabilitet, foreslår  

 Justitsministeriet, at afgørelse om anvendelse af sådanne  

 foranstaltninger træffes efter samme regler som ved afgørelse om  

 varetægtsfængsling i medfør af § 762,  

 stk. 2.
 Der henvises i øvrigt til bemærkningerne til  

 lovforslagets § 1, nr. 9, 10, 11 og 15.
4. Vidnebeskyttelse 4.1. Indledning Vidneforklaringer er et hyppigt anvendt - og ofte  

 afgørende - bevis i straffesager.
Det er derfor af meget stor  

 betydning for samfundets mulighed for at retsforfølge kriminalitet, at  

 vidner bidrager til politiets efterforskning af lovovertrædelser ved at  

 afgive forklaring både til politiet og i retten.
 Hvis ikke vidner træder frem og afgiver forklaring  

 til politiet under efterforskningen, kan alternativet i øvrigt  

 være, at politiet må anvende mere alvorlige og indgribende  

 efterforskningsmidler.
 Det forekommer i visse tilfælde, at gerningsmanden  

 eller personer med tilknytning til denne gennem vold, trusler eller lignende  

 forsøger at afskrække vidner fra at stå frem og  

 fortælle, hvad de har set eller hørt.
Uanset antallet af sådanne overgreb er meget lavt i  

 forhold til det samlede antal vidner, der hvert år yder deres bidrag  

 til at få opklaret kriminalitet og til at få dømt de  

 skyldige, er det særdeles vigtigt, at vidner gives en sådan  

 beskyttelse, at frygt for repressalier ikke afholder nogen fra at vidne.  

 Dette gælder naturligvis i første række af hensyn til  

 opklaringen af de sager, hvor der er en konkret risiko for overgreb.
Men det  

 er også - mere generelt - af stor betydning for borgernes indstilling  

 til det at optræde som vidne, at de er sikre på, at myndighederne  

 tager de nødvendige forholdsregler for at beskytte vidner, når  

 det er påkrævet.
4.2. Rapporten om vidnebeskyttelse I juni 1998 afgav en arbejdsgruppe under  

 Justitsministeriet en rapport om vidnebeskyttelse.
Arbejdsgruppen bestod af  

 repræsentanter for Justitsministeriet, anklagemyndigheden, politiet og  

 politiets organisationer.
 Formålet med arbejdsgruppens rapport var grundigt at  

 overveje, om der kan gøres mere for de personer, der føler sig  

 utrygge ved at skulle afgive vidneforklaring.
Beskrivelsen af den gældende ordning i rapporten  

 viser, at der allerede i dag består en lang række muligheder  

 på dette område, og at disse muligheder også rent faktisk  

 anvendes af myndighederne.
Den gældende ordning består både  

 af lovregler og af forskellige praktiske foranstaltninger.
 Det er arbejdsgruppens opfattelse, at der på nogle  

 enkelte - men væsentlige - punkter er behov for nye regler og  

 initiativer, jf. nedenfor.
Efter arbejdsgruppens opfattelse er det herudover meget  

 vigtigt, at myndighederne sætter fokus på den kendsgerning, at  

 vidner i et vist omfang ikke tør stå frem af frygt for  

 repressalier.
Myndighederne bør opfatte dette som et væsentligt  

 problem og være indstillet på at prioritere dette område og  

 at afsætte de nødvendige ressourcer hertil.
Frem for alt drejer  

 det sig om i den daglige indsats at vægte vidnebeskyttelsen  

 højt.
Arbejdsgruppen understreger, at det i forbindelse med  

 overvejelser om en forstærket indsats på dette område er  

 vigtigt at holde sig for øje, at vidner i langt de fleste  

 tilfælde ikke er i fare for at blive udsat for sådanne overgreb.  

 Man bør derfor være meget opmærksom på at  

 undgå, at en øget fokusering på vidnebeskyttelse skaber en  

 forøget frygt blandt personer, der skal afgive forklaring som vidne.  

 En frygt, der som nævnt i de fleste tilfælde vil være  

 ubegrundet.
I den forbindelse bør man også undgå at skabe  

 forventninger, som ikke kan opfyldes.
Det gælder navnlig med hensyn til  

 anvendelsen i praksis af de mere vidtgående  

 beskyttelsesforanstaltninger.
 Uanset om et vidnes frygt for repressalier  

 erfaringsmæssigt oftest er ubegrundet, er det imidlertid vigtigt, at  

 myndighederne anerkender, at frygten desuagtet for vidnet er en realitet.  

 Når en person direkte eller indirekte giver udtryk for en sådan  

 frygt, er det derfor vigtigt, at myndighederne forholder sig til denne frygt  

 og søger at fjerne eller mindske frygten ved samtale med vidnet eller  

 andre foranstaltninger.
 Forslagene om almindelig vidnebeskyttelse omfatter:
Etablering af en ordning med kontaktperson hos politiet Uddannelse af personalet hos politiet, anklagemyndigheden og  

 domstolene med henblik på bedre at kunne håndtere sager, hvor  

 vidner kan blive truet Nye regler om forhåndsafgørelse om dørlukning  

 mv., før selve retssagen starter Udvidet adressebeskyttelse for vidner Etablering af særskilte venterum for vidner i retten Iværksættelse af praktiske foranstaltninger med henblik  

 på at beskytte vidner i forbindelse med deltagelse i  

 retsmøder Forslagene om vidnebeskyttelse i sager af helt  

 særlig karakter omfatter:
Beskyttelse af vidner uden for retsmøder Vidnebeskyttelsesprogram, herunder mulighed for ny identitet eller  

 flyttegodtgørelse Som det fremgår af pkt. 4.4. nedenfor, omfatter  

 lovforslaget et enkelt af forslagene i rapporten  

 (forhåndsafgørelse om dørlukning m.v.). Herudover er der  

 - i overensstemmelse med et forslag i rapporten i forbindelse med vedtagelse  

 af lovforslaget om styrkelse af samarbejdet mellem retterne og pressen (jf.  

 lov nr. 362 af 2. juni 1999)  gennemført en ændring af  

 retsplejeloven med henblik på at gøre det muligt at  

 nedlægge navneforbud af hensyn til vidners sikkerhed.
 De øvrige forslag i rapporten kan  

 gennemføres administrativt.
Arbejdsgruppen foreslår således bl.a., at der  

 i de straffesager, hvor det skønnes relevant, udpeges en  

kontaktperson hos politiet eller anklagemyndigheden, som vidnet kan  

 henvende sig til.
Det vil typisk ikke være relevant i  

 færdselsstraffesager og andre sager om mindre grove  

 lovovertrædelser.
Ordningen skal lette kommunikationen mellem  

 politiet/anklagemyndigheden og vidnet samt modvirke misforståelser som  

 følge af, at flere forskellige medarbejdere taler med vidnet.  

 Kontaktpersonen kan enten være en politimand, der har deltaget i  

 efterforskningen af sagen, eller den anklager, der skal møde i sagen  

 for retten.
 Efter en vedtagelse af lovforslaget vil Justitsministeriet  

 anmode Rigsadvokaten om at fastsætte retningslinier med henblik  

 på etablering og den nærmere udformning af ordningen med  

 kontaktpersoner.
Forslaget i rapporten om personaleuddannelse  

 går ud på, at personalet ved politiet, anklagemyndigheden og  

 domstolene bør gives den nødvendige viden til at kunne  

 håndtere sager, hvor vidner kan blive udsat for vold eller trusler mv.  

 Det gælder både viden om de retlige og praktiske muligheder for  

 at beskytte sådanne vidner og viden om, hvordan selve kontakten til  

 vidnet bør gribes an.
En sådan uddannelse vil også kunne  

 medvirke til at skabe en øget opmærksomhed om utrygge vidner,  

 så personalet i nødvendigt omfang på eget initiativ rejser  

 spørgsmålet om vidnebeskyttelse over for vidner.
Efter en vedtagelse af lovforslaget vil Justitsministeriet  

 tage initiativ til, at det i de relevante uddannelsesudvalg inden for  

 ministeriets område overvejes, hvordan emnet vidnebeskyttelse kan  

 indgå i grund- eller efteruddannelsen af de forskellige  

 personalegrupper.
Det vil i den forbindelse kunne overvejes, om  

 undervisningen i emnet vidnebeskyttelse helt eller delvis kan  

 gennemføres fælles for forskellige personalegrupper.
Rapporten indeholder også en beskrivelse af de  

praktiske foranstaltninger i forbindelse med vidners deltagelse i  

 retsmøder, som politiet allerede i dag anvender, i det omfang  

 sagens karakter giver anledning til det.
Der kan f.eks. være tale om,  

 at politiet følger et utrygt vidne til og fra afhøringen i  

 retten.
De eksempler, der er omtalt i rapporten og de foreslåede  

 uddannelsesaktiviteter, jf. ovenfor, kan være med til at øge  

 opmærksomheden om de praktiske foranstaltninger, der kan anvendes til  

 at beskytte vidner.
 Justitsministeriets overvejelser og forslag i anledning af  

 andre af forslagene i arbejdsgruppen, der kan gennemføres  

 administrativt, er beskrevet nedenfor i pkt. 4.5. (udvidet adressebeskyttelse  

 for vidner), pkt. 4.6. (særskilt venterum for vidner) og pkt. 4.7.  

 (vidnebeskyttelse i sager af helt særlig karakter).
4.3. Tidligere initiativer på området I forlængelse af handlingsplanen fra marts 1995 om  

 organiseret kriminalitet og rockerkriminalitet er der både nationalt og  

 internationalt taget en række initiativer med henblik på  

 forbedret vidnebeskyttelse.
 Forslagene i handlingsplanen om udelukkelse af  

 bandemedlemmer fra retsmøder, tidlig indenretlig afhøring af  

 vidner og udvidet kriminalisering af trusler mv. mod vidner er  

 gennemført ved lov nr. 411 af 10. juni 1997 (Styrkelse af politiets  

 efterforskningsmuligheder).
Endvidere er der ved lov nr. 349 af 23. maj 1997  

 (Styrkelse af retsstillingen for ofre for forbrydelser) taget en række  

 initiativer af betydning for vidner, som samtidig er ofre.
Det drejer sig om  

 en udvidet adgang til at få beskikket bistandsadvokat, etablering af  

 lokale offerrådgivninger samt et nyt, udvidet forsøg med  

 mægling i konfliktråd.
Endelig er forsøgsordningen i  

 Sundhedsministeriets regi vedrørende psykologhjælp til voldsofre  

 og andre særlig udsatte grupper gjort permanent.
 4.4. Forhåndsafgørelse om dørlukning mv.
4.4.1. Gældende ret Retsplejelovens regler om dørlukning, referatforbud  

 og navneforbud er ændret ved lov nr. 362 af 2. juni 1999 om  

 ændring af retsplejeloven (Styrkelse af samarbejdet mellem retterne og  

 pressen). Loven bygger på betænkning nr. 1330/1997 om  

 samarbejdet mellem retterne og pressen.
Efter retsplejelovens § 29, stk. 2, nr. 2, kan retten  

 under en straffesag bl.a. beslutte, at et retsmøde skal holdes for  

 lukkede døre (dørlukning), når sagens behandling i  

 et offentligt retsmøde må antages at bringe nogens sikkerhed i  

 fare.
Denne bestemmelse kan f.eks. anvendes til at lukke dørene under  

 afhøring af et vidne (forurettede), som kan tænkes at blive  

 udsat for overgreb.
 Herudover kan retten i straffesager forbyde offentlig  

 gengivelse af, hvad der er foregået under forhandlingen  

(referatforbud), bl.a. når offentlig gengivelse må antages  

 at bringe nogens sikkerhed i fare, jf. retsplejelovens § 30, nr. 2.
 Retten kan endvidere forbyde, at der sker offentlig  

 gengivelse af navn, stilling eller bopæl (navneforbud) for  

 sigtede (tiltalte) eller andre under sagen nævnte personer - herunder  

 f.eks. vidner - eller at den pågældendes identitet på anden  

 måde offentliggøres, når offentlig gengivelse må  

 antages at bringe nogens sikkerhed i fare, jf. retsplejelovens § 31, stk. 1,  

 nr. 1.
 Retten kan i øvrigt efter omstændighederne  

 beskytte navnet på et vidne mod offentlig omtale ved at undlade at  

 nævne navnet i dommen.
Efter retsplejelovens § 848, stk. 1, kan retten beslutte,  

 at tiltalte skal forlade retslokalet, mens et vidne afhøres,  

 når særegne grunde taler for, at en uforbeholden forklaring  

 ellers ikke kan opnås.
Tiltalte skal i så fald  

 efterfølgende have oplysning om, hvem der har afgivet forklaring i  

 tiltaltes fravær, og om indholdet af forklaringen, jf. stk. 2.
 Der vil efter de gældende regler oftest først  

 i forbindelse med domsforhandlingen blive truffet afgørelse om  

 dørlukning, referatforbud og navneforbud og om, at tiltalte skal  

 forlade retslokalet, mens et vidne afgiver forklaring.
4.4.2. Forslaget i rapporten Arbejdsgruppen vurderer, at usikkerheden om, under hvilke  

 former afhøringen kommer til at foregå, for nogle vidner kan  

 medvirke til at øge den utryghed, som vidnet i forvejen føler  

 ved at skulle vidne.
 I rapporten foreslås det derfor, at der ved en  

 lovændring skabes mulighed for, at retten efter anmodning fra  

 anklagemyndigheden eller fra et vidne forud for domsforhandlingen kan  

 træffe afgørelse om de nævnte foranstaltninger.
4.4.3. Justitsministeriets overvejelser Justitsministeriet er enig med arbejdsgruppen i, at en  

 regel om, at der inden domsforhandlingen kan træffes afgørelse  

 om dørlukning, referatforbud, navneforbud og om, at tiltalte skal  

 forlade retslokalet, mens et vidne afgiver forklaring, kan bidrage til en  

 øget tryghed for nogle vidner.
Under høringen over rapporten er det fra  

 domstolsside anført, at der alene bør være adgang til »i  

 særlige tilfælde« at træffe forhåndsafgørelse  

 om dørlukning mv., således at det fortsat er hovedreglen, at  

 afgørelser om disse spørgsmål træffes i forbindelse  

 med domsforhandlingen.
Det er endvidere foreslået, at der sker en  

 ligestilling af anklageren og forsvareren, således at også  

 forsvareren kan anmode om en forhåndsafgørelse om  

 dørlukning mv.
Da også forsvareren - på samme måde som  

 anklagemyndigheden - efter retsplejeloven kan tage initiativ til  

 vidneførsel, er Justitsministeriets enig i, at også forsvareren  

 bør kunne anmode om forhåndsafgørelser om de nævnte  

 foranstaltninger til beskyttelse af vidner.
Lovforslaget er udformet i  

 overensstemmelse hermed.
Derimod vil det indebære en ikke uvæsentlig  

 begrænsning af bestemmelsens anvendelsesområde, hvis adgangen til  

 træffe forhåndsafgørelser begrænses til  

 særlige tilfælde.
Justitsministeriet kan derfor ikke følge  

 bl.a.
Dommerforeningens forslag herom.
Det skal dog understreges, at den foreslåede  

 bestemmelse er fakultativ, jf. formuleringen »retten kan ...  

 træffe afgørelse om ...« (fremhævet her). Hvis retten  

 undtagelsesvis måtte vurdere, at der ikke på sagens  

 nuværende stade på forsvarlig vis kan træffes  

 afgørelse om den ønskede foranstaltning, kan retten  

 således (indtil videre) nægte at imødekomme anmodningen.  

 Reglens fakultative karakter skal imidlertid sammenholdes med, at  

 forhåndsafgørelse - efter placeringen af den foreslåede  

 bestemmelse i kapitel 76 om iværksættelse af tiltale og  

 forberedelse af domsforhandling - først kan komme på tale, efter  

 at der ved anklageskrift er rejst tiltale i sagen, som dermed er indledt ved  

 retten.
På dette tidspunkt, hvor efterforskningen i sagen er afsluttet,  

 må retten således i almindelighed antages at have  

 tilstrækkeligt grundlag for at træffe afgørelse om  

 dørlukning mv.
 Der henvises til lovforslagets § 1, nr. 19 og 20.
4.5. Udvidet adressebeskyttelse for vidner 4.5.1. Gældende ret Efter retsplejelovens § 834 skal vidner på  

 anklagemyndighedens bevisfortegnelse betegnes ved navn, og hvad der i  

 øvrigt kræves til deres nøjagtige betegnelse.
I nogle  

 politikredse er det praksis kun at oplyse vidnets navn - og ikke adressen -  

 på bevisfortegnelsen, der udleveres til forsvareren, eller i  

 anklageskriftet, der forkyndes for tiltalte.
 Der gives formentlig aldrig oplysning om vidners navn mv.  

 i retslisten, dvs. den bekendtgørelse om retsmøder, der sker  

 ved opslag i retten af en fortegnelse over de sager, der skal behandles den  

 pågældende dag, jf. retsplejelovens § 28, stk. 3.
 Inden et vidne afhøres, skal retten bl.a. forvisse  

 sig om vidnets identitet, jf. retsplejelovens § 181. Der er ikke herved  

 krav om, at det skal ske ved, at vidnet i retsmødet anmodes om at  

 oplyse sin adresse eller sit personnummer.
 Retten kan efter anmodning bestemme, at et vidnes  

 bopæl ikke må oplyses for tiltalte, hvis afgørende hensyn  

 til vidnets sikkerhed taler for det, og det må antages at være  

 uden betydning for tiltaltes forsvar, jf. retsplejelovens § 848,  

 stk. 3.
 I de tilfælde, hvor anklagemyndigheden vil anmode  

 om, at et vidnes bopæl ikke oplyses over for tiltalte, kan  

 anklagemyndigheden give tiltaltes forsvarer pålæg om ikke at  

 videregive oplysninger om et vidnes bopæl til tiltalte, jf.  

 retsplejelovens § 835, stk. 2.
 Enhver kan i øvrigt ved henvendelse til  

 folkeregisteret i sin bopælskommune kræve, at vedkommendes  

 adresse ikke opgives til private (adressebeskyttelse), jf. § 17 i  

 bekendtgørelse nr. 588 af 10. august 1998 om folkeregistrering.  

 Adressebeskyttelsen har virkning for 1 år, men kan forlænges  

 efter anmodning for 1 år ad gangen.
4.5.2. Forslaget i rapporten Som nævnt ovenfor under pkt. 4.5.1. udeholdes  

 vidners adresser i visse tilfælde helt fra sagen.
Arbejdsgruppen foreslår, at man fremover i videre  

 omfang er opmærksom på muligheden for, at vidners adresse ikke  

 fremgår af politirapporterne.
Forsvareren har adgang til disse  

 oplysninger efter retsplejelovens § 745, stk. 1. I de  

 tilfælde, hvor forsvareren anmoder om at få adresseoplysningerne,  

 kan der tages stilling til, om der er anledning til at bestemme, at  

 forsvareren ikke må videregive disse oplysninger til tiltalte, jf.  

 retsplejelovens § 835, stk. 2, og § 848, stk. 3.
At vidners adresser kan udelades i bevisfortegnelsen er  

 forudsat i forarbejderne til lov nr. 273 af 13. maj 1987, om en ændring  

 af retsplejeloven (bevisfortegnelse), jf.
Folketingstidende 1986-87,  

 tillæg B, sp. 1499:
»Forslagsstillerne forudsætter, at den praksis, som  

 anklagemyndigheden i mange tilfælde har anvendt med ikke at  

 anføre vidners bopæl på bevisfortegnelsen, jf.  

 retsplejelovens § 834, og som domstolene synes at have godkendt,  

 opretholdes.« 4.5.3. Justitsministeriets overvejelser Oplysning om et vidnes adresse vil i langt de fleste  

 tilfælde være uden betydning for tiltales forsvar.
I de  

 tilfælde, hvor oplysning herom kan være af betydning for  

 forsvaret, vil tiltaltes forsvarer som nævnt kunne få oplyst  

 vidnets bopæl.
 Der er derfor ikke grund til automatisk at angive vidners  

 adresser i politirapporter, bevisfortegnelser eller på anden  

 måde, med risiko for at de kan misbruges af den tiltalte eller personer  

 med tilknytning til denne.
 Justitsministeriet kan derfor tilslutte sig  

 arbejdsgruppens forslag om udvidet adressebeskyttelse for vidner.
 Under høringen over rapporten har Rigsadvokaten  

 peget på, at der kan være problemer af teknisk karakter i forhold  

 til politiets edb-systemer med hensyn til automatisk at udelade vidnets  

 adresse af politirapporter.
Justitsministeriet vil drøfte med Rigsadvokaten og  

 Rigspolitichefen, hvordan arbejdsgruppens anbefaling kan gennemføres i  

 praksis.
Spørgsmålet om eventuelle ændringer i politiets  

 edb-systemer vil indgå i drøftelserne.
4.6. Særskilt venterum for vidner i retten 4.6.1. Gældende ordning Der har tidligere ikke været opstillet fælles  

 retningslinjer for, hvordan retsbygninger skal indrettes.
Justitsministeriet har imidlertid i 1998 - efter  

 færdiggørelsen af rapporten om vidnebeskyttelse - udsendt en  

 vejledning om indretning af nye retsbygninger.
Vejledningen fastslår,  

 at der ved opførelse af nye retsbygninger og ved større om-  

 eller tilbygninger bør etableres særskilt venterum for vidner,  

 der ikke før retsmødet bør konfronteres med tiltalte  

 eller personer med tilknytning til denne.
 I de eksisterende retsbygninger er der i dag ikke generelt  

 foretaget særlige bygningsmæssige foranstaltninger, som kan  

 beskytte vidner mod vold, trusler, chikanerier, fotografering mv. fra  

 tiltalte eller dennes sympatisører, f.eks. ved hjælp af separate  

 venterum for vidner.
 Vidner, der venter på at skulle afgive forklaring,  

 er således som udgangspunkt henvist til at opholde sig i det samme  

 åbne venteområde som det øvrige publikum.
4.6.2. Forslaget i rapporten Det kritiseres jævnligt, at vidner i forbindelse med  

 retsmøder i almindelighed er nødt til at vente i fælles  

 venterum, hvor vidner kan komme til at vente sammen med tiltalte og eventuelt  

 dennes vidner, familie og venner.
Arbejdsgruppen påpeger, at dette  

 skaber utryghed i sager, hvor vidnet frygter trusler eller andre overgreb fra  

 tiltalte eller fra tiltaltes vidner, familie eller venner.
I mange retsbygninger vil det næppe være  

 muligt inden for de eksisterende bygningsmæssige rammer at  

 afsætte plads til et særskilt venterum for vidner, der ikke  

 før retsmødet bør konfronteres med tiltalte eller  

 personer med tilknytning til denne.
Arbejdsgruppen forslår derfor, at  

 der i forbindelse med større om- eller tilbygninger og ved  

 nyopførelser af retsbygninger bør indrettes særskilte  

 venterum for vidner.
Dette forslag er nu indarbejdet i vejledningen om  

 indretning af nye retsbygninger.
 For de øvrige eksisterende retsbygninger, hvor  

 indretningen af særskilte venterum ikke er praktisk mulig,  

 foreslår arbejdsgruppen, at det lokalt overvejes, om vidner i  

 særlige sager kan få mulighed for at vente i et andet lokale,  

 f.eks. i et voterings- eller advokatværelse, et ubenyttet kontor eller  

 i rettens sekretariat.
4.6.3. Justitsministeriets overvejelser Justitsministeriet er enig med arbejdsgruppen i, at det af  

 hensyn til vidners tryghed i forbindelse med afgivelse af forklaringer i  

 retten er ønskeligt at undgå, at vidner må benytte det  

 samme venterum, som også tiltalte og dennes vidner, familie og venner  

 gør brug af.
 Efter en vedtagelse af lovforslaget vil Justitsministeriet  

 derfor udsende en cirkulæreskrivelse til domstolene, politiet og  

 anklagemyndigheden med anmodning om, at disse aftaler, hvordan man lokalt  

 håndterer spørgsmålet, hvis der i tilknytning til  

 retssalen ikke er indrettet særskilte venterum for vidner, der ikke  

 før retsmødet bør konfronteres med tiltalte eller  

 personer med tilknytning til denne.
4.7. Vidnebeskyttelse i sager af helt særlig karakter 4.7.1. Gældende ordning I meget alvorlige sager iværksætter politiet -  

 ud fra en konkret risikovurdering - særlige sikkerhedsforanstaltninger  

 for at beskytte vidner uden for retsmøder.
 I praksis har politiet f.eks. forsynet vidnet med en  

 overfaldsalarm eller foretaget jævnlig patruljering i kvarteret ved  

 vidnets bopæl (eller arbejdsplads).
 Afhængig af den konkrete mistanke om repressalier  

 samt vidnets tilknytning til sagen er bevogtningen blevet skærpet,  

 f.eks. ved at politibetjente går en runde omkring bopælen samt  

 eventuelt kontakter vidnet for at sikre sig, at der ikke er tilstødt  

 vidnet noget.
Der kan endvidere i helt sjældne tilfælde  

 blive tale om en eller flere politibetjente på bopælen eller  

 arbejdspladsen.
Dette er typisk sket for at forhindre en forbrydelse - dvs.  

 på baggrund af en konkret mistanke om, at vidnet f.eks. vil blive udsat  

 for vold eller lignende - og har kun fundet sted i et kort tidsrum, indtil  

 der ikke længere anses at være konkret fare for vidnets  

 sikkerhed.
4.7.2. Forslaget i rapporten I sager af særlig karakter, herunder f.eks. grove  

 narko- og rockersager, har arbejdsgruppen overvejet muligheden for at kunne  

 iværksætte særlige foranstaltninger til at beskytte vidner,  

 herunder identitetsskifte og flyttegodtgørelse  

 (vidnebeskyttelsesprogram), idet vidner i disse sager ofte ikke tør  

 stå frem i retten af frygt for repressalier.
Det vil efter  

 arbejdsgruppens opfattelse tillige betyde en styrkelse af politiets  

 muligheder for at efterforske alvorlig kriminalitet.
 Afhængigt af sagens karakter og en konkret  

 risikovurdering foreslår arbejdsgruppen, at man i disse alvorlige sager  

 er mere opmærksom på - og i højere grad gør brug af  

 - muligheden for de særlige sikkerhedsforanstaltninger, som er  

 nævnt ovenfor under pkt. 4.7.1, herunder muligheden for at forsyne  

 vidnet med en overfaldsalarm, foretage jævnlig patruljering på  

 vidnets bopæl eller - i helt ekstraordinære tilfælde - at  

 lade vidnet beskytte af en politibetjent.
 Arbejdsgruppen har endvidere overvejet behovet for at  

 fastsætte generelle retningslinjer for et egentlig  

 vidnebeskyttelsesprogram, dvs. et fuldstændig identitetsskifte  

 med nyt navn og personnummer, etablering af ny bolig og nyt arbejde mv.
 Arbejdsgruppen vurderer, at det vil være meget  

 vanskeligt i et land af Danmarks størrelse inden for landets  

 grænser at etablere et effektivt, egentligt vidnebeskyttelsesprogram,  

 ligesom det må antages, at meget få personer vil være  

 indstillet på at afbryde enhver kontakt med sin tidligere omgangskreds  

 og med familien.
 Et sådan fuldstændig identitetsskifte vil  

 derfor kun komme på tale i helt ekstraordinære tilfælde, og  

 i sådanne tilfælde vil det formentlig af sikkerhedsgrunde ofte  

 være nødvendigt at flytte vidnet til et andet land.
Et fuldstændigt identitetsskifte vil efter  

 arbejdsgruppens vurdering i sådanne helt ekstraordinære  

 tilfælde kunne ske, uden en lovændring er nødvendig.
Den  

 lokale politikreds vil i disse tilfælde skulle rette henvendelse til  

 Rigspolitichefen.
Arbejdsgruppen har imidlertid fundet, at sådanne  

 ordninger kun vil komme på tale i sjældne tilfælde.
Der  

 skønnes derfor ikke at være behov for at fastsætte  

 generelle retningslinjer herom.
 Uden for et egentligt vidnebeskyttelsesprogram kan det i  

 helt særlige tilfælde komme på tale, at politiet  

 dækker udgifterne ved flytning til en anden del af landet samt  

 et eventuelt gebyr for  navneændring (uden ændring af  

 personnummer). Dette kan suppleres med en sædvanlig adressebeskyttelse,  

 jf. ovenfor pkt. 4.5.1.
4.7.3. Justitsministeriets overvejelser Justitsministeriet er enig med arbejdsgruppen i, at et  

 fuldstændigt identitetsskifte kun kommer på tale i helt  

 ekstraordinære tilfælde.
Der er tale om helt enkeltstående  

 tilfælde og kun i særlige typer af straffesager, der forekommer  

 yderst sjældent.
 Det er imidlertid vigtigt, at der kan etableres en  

 effektiv beskyttelse af vidner, også i de særlige tilfælde,  

 hvor de almindelige initiativer vedrørende vidnebeskyttelse ikke  

 slår til.
 Som anført af arbejdsgruppen er der allerede  

 på nuværende tidspunkt mulighed for gennem Rigspolitichefen i  

 helt ekstraordinære tilfælde at tilbyde vidner et  

 fuldstændigt identitetsskifte, og det er også forekommet i  

 enkelte tilfælde i de senere år.
 Justitsministeriet kan tilslutte sig arbejdsgruppens  

 vurdering af, at der ikke er behov for at fastsætte generelle  

 retningslinier for disse ordninger.
5. Overvejelser om ophævelse af kravet om dansk indfødsret  

 for nævninger, domsmænd og sagkyndige retsmedlemmer Nævnet for Etnisk Ligestilling har over for  

 Justitsministeriet peget på, at der er behov for at fremme de etniske  

 minoriteters deltagelse i retsplejen som nævninger og domsmænd.  

 Nævnet har i den forbindelse bl.a. foreslået, at kravet om dansk  

 indfødsret for nævninger og domsmænd ophæves.
 Justitsministeriet har tidligere over for Folketingets  

 Retsudvalg tilkendegivet, at det må overvejes nærmere, om kravet  

 om dansk indfødsret for nævninger, domsmænd og sagkyndige  

 retsmedlemmer bør opretholdes.
På den baggrund sendte Justitsministeriet i december  

 1998 et lovudkast til høring, hvorefter kravet om dansk  

 indfødsret erstattes af et krav om uafbrudt fast bopæl i riget i  

 3 år.
Dette svarer til kriteriet for valgret til kommunale valg for  

 statsborgere fra lande uden for Norden og EU.
I høringssvarene over lovudkastet er der fra  

 både domstolsside og advokatside udtrykt betænkelighed ved  

 forslaget om, at der alene stilles et krav om uafbrudt fast bopæl i  

 riget i 3 år.
Det anføres bl.a. at det er af afgørende  

 betydning for tiltaltes retssikkerhed, at lægdommere forstår  

 dansk indgående og på et niveau som kun de færreste  

 opnår på 3 år, og at de har et indgående kendskab til  

 det danske samfund.
 Som det også fremgik af bemærkningerne til  

 Justitsministeriets lovudkast fra december 1998, ville ændrede regler  

 om, hvem der kan udpeges som nævninge og domsmænd, af  

 tidsmæssige grunde først kunne få virkning for de  

 lægdommere, der i løbet af 2003 skal udpeges med virkning fra 1.  

 januar 2004. Grundlisterne - hvorfra nævninger og domsmænd  

 udtages - for perioden 1. januar 2000-31. december 2003 skulle således  

 sendes til landsretspræsidenterne inden den 1. april 1999.
 På denne baggrund finder Justitsministeriet det  

 rigtigst, at der - inden der tages stilling til spørgsmålet om  

 ophævelse af kravet om dansk indfødsret - gennemføres en  

 undersøgelse af de domsmænd og nævninger, der udpeges med  

 virkning fra 1. januar 2000, med henblik på at belyse, i hvilket omfang  

 de udgør et alsidigt sammensat udsnit af befolkningen.  

 Undersøgelsen vil - ud over at belyse andelen af lægdommere med  

 indvandrerbaggrund - bl.a. skulle belyse fordelingen på alder,  

 køn, indkomstforhold og erhverv.
 Resultaterne af undersøgelsen forventes at  

 foreligge inden udgangen af 1999.
 På grundlag af undersøgelsen vil der kunne  

 tages stilling til, hvilke initiativer der er behov for med henblik på  

 at sikre, at nævninger og domsmænd udgør et mere alsidigt  

 sammensat udsnit af befolkningen, og herunder hvilke initiativer der er behov  

 for med henblik på at fremme de etniske minoriteters deltagelse i  

 retsplejen som lægdommere.
6. Vidneudelukkelse for præster fra andre trossamfund 6.1. Indledning Nævnet for Etnisk Ligestilling har foreslået,  

 at bestemmelsen om vidneudelukkelse for præster i folkekirken eller  

 anerkendte trossamfund udvides til også at omfatte præster fra  

 andre trossamfund.
Hermed vil præster fra alle trossamfund få  

 mulighed for yde sjælesorg mv. til medlemmer af trossamfundet uden  

 efterfølgende at risikere at blive pålagt vidnepligt om, hvad  

 præsten er blevet betroet i sin virksomhed som præst.
6.2. Gældende ret Efter retsplejelovens § 168 har enhver som  

 udgangspunkt pligt til at afgive forklaring for retten som vidne.
En parts  

 nærmeste og den, der ved at afgive forklaring ville udsætte sig  

 for straf eller væsentlig skade, har i almindelighed ikke pligt til at  

 afgive vidneforklaring, jf. retsplejelovens § 171 om vidnefritagelse.  

 Personer, der tilhører visse professioner, f.eks. advokater, revisorer  

 og læger, eller som udøver offentlige hverv, har tavshedspligt  

 om, hvad de bliver bekendt med under deres arbejde.
Vidnepligten  

 begrænses i et vist omfang af denne tavshedspligt, jf. retsplejelovens  

 §§ 169 og 170 om vidneudelukkelse.
Efter retsplejelovens § 170, stk. 1, må  

 vidneforklaring således bl.a. ikke afkræves præster i  

 folkekirken eller anerkendte trossamfund.
Vidneudelukkelsen for disse  

 præster er i de fleste tilfælde absolut.
Retten kan således  

 - på samme måde som for forsvarsadvokater, men modsat alle andre  

 personer omfattet af reglerne om vidneudelukkelse - heller ikke under  

 særlige omstændigheder pålægge præster at  

 afgive vidneforklaring.
Den person, der har krav på hemmeligholdelse -  

 f.eks. den person, der har betroet sig til præsten - kan dog give  

 samtykke til, at præsten afgiver forklaring.
Endvidere må  

 præsters tavshedspligt vige for enkelte, særlige bestemmelser i  

 lovgivningen om anmeldelses-, afværgelses- eller oplysningspligt, jf.  

 betænkning nr. 316/1962 om vidner, s. 13, jf. s. 7-8. Der kan f.eks.  

 henvises til straffelovens § 141 om pligten til at afværge visse  

 forbrydelser mod statens selvstændighed og sikkerhed samt forbrydelser,  

 der medfører fare for menneskers liv eller velfærd, om  

 nødvendigt ved anmeldelse til politiet, og straffelovens § 143 om  

 pligten til at oplyse omstændigheder, som bestemt taler for, at en  

 sigtet eller domfældt er uskyldig.
 Frem til 1969 har Kirkeministeriet ved kongelig resolution  

 meddelt anerkendelse til følgende trossamfund:
Reformerte menigheder, Det romersk-katolske trossamfund,  

 Det mosaiske trossamfund, Det metodistiske trossamfund, Svenska  

 Gustafsförsamlingen i København, Den ortodokse russiske menighed  

 i København, St.
Alban's English Church i København, Det danske  

 baptistsamfund, samt den norske menighed ved Kong Haakon Kirken i  

 København.
Efter den nugældende ægteskabslovs  

 ikrafttræden den 1. januar 1970 meddeler Kirkeministeriet i praksis  

 ikke længere anerkendelse af trossamfund.
Fra dette tidspunkt er der  

 således åbnet adgang til, at kirkelig vielse kan finde sted ikke  

 alene inden for folkekirken og de anerkendte trossamfund, men også  

 inden for andre trossamfund, når en af parterne hører til  

 vedkommende trossamfund, og trossamfundet har præster, som af  

 Kirkeministeriet er bemyndiget til at foretage vielser, jf.  

 ægteskabslovens § 16, stk. 1, nr. 3.
Første gang der søges om bemyndigelse for en  

 præst inden for et ikke-anerkendt trossamfund efter denne bestemmelse,  

 påser Kirkeministeriet, at der er tale om et egentligt trossamfund i  

 dette ords sædvanlige betydning.
Det vil sige, at der ikke blot er tale  

 om en religiøs »bevægelse« eller en religiøs eller  

 filosofisk forening, men en sammenslutning eller forsamling (et  

 religionssamfund), hvis primære formål er gudsdyrkelse (kult)  

 efter en nærmere udformet lære og ritus.
Også i andre sammenhænge tager  

 Kirkeministeriet stilling til, om et ikke-anerkendt trossamfund er et  

 egentligt trossamfund.
Dette kan ske i forbindelse med  

 udlændingemyndighedernes behandling af en ansøgning fra en  

 præst efter udlændingelovens § 9, stk. 2, nr. 4,  

 hvorefter der kan gives opholdstilladelse, hvis ganske særlige grunde  

 taler derfor, og i forbindelse med skattemyndighedernes vurdering af, om  

 gaver, der gives til et trossamfund, er fradragsberettigede efter  

 ligningslovens § 8 a.
Ved vurderingen af, om der i det enkelte tilfælde  

 foreligger et trossamfund, har Kirkeministeriet indtil for nylig benyttet  

 biskoppen over Københavns Stift som sin konsulent.
I marts 1998 er  

 høringsproceduren blevet ændret, idet der er blevet nedsat et  

 rådgivende udvalg vedrørende trossamfund, bestående af en  

 religionshistoriker, en religionssociolog, en teolog og en jurist.
Kirkeministeriet har meddelt vielsesbemyndigelse til  

 præster inden for en række ikke-anerkendte trossamfund og dermed  

 godkendt disses karakter af trossamfund.
En fortegnelse over disse  

 trossamfund er medtaget som bilag 1 til lovforslaget.
6.3. Justitsministeriets overvejelser Kirkeministeriet har oplyst, at der i dag ikke  

 gøres forskel i den kirkelige lovgivning på anerkendte  

 trossamfund og andre trossamfund, bortset fra at alene anerkendte trossamfund  

 fører ministerialbøger over kirkelige handlinger.  

 Kirkeministeriet har desuden oplyst, at der efter Kirkeministeriets  

 opfattelse ikke bør gøres forskel på de anerkendte  

 trossamfund og trossamfund i øvrigt.
Efter Justitsministeriets opfattelse er det på den  

 baggrund ikke rigtigt at fastholde den nugældende regel, hvorefter  

 alene præster i folkekirken eller anerkendte trossamfund er udelukket  

 fra at afgive vidneforklaring.
Der kan endvidere rejses  

 spørgsmål om, hvorvidt den nugældende ordning er i  

 overensstemmelse med den europæiske menneskerettighedskonventions  

 artikel 14, jf. artikel 10, om forskelsbehandling med hensyn til retten til  

 ikke at udtale sig.
Det foreslås derfor, at også præster fra  

 andre trossamfund end folkekirken og de anerkendte trossamfund omfattes af  

 reglerne om vidneudelukkelse.
I det omfang der ikke er tale om en præst  

 i et anerkendt trossamfund eller et trossamfund med vielsesbemyndigelse,  

 må det være afgørende, om Kirkeministeriet (det  

 rådgivende udvalg) i anden anledning har taget stilling til, at der er  

 tale om et egentligt trossamfund, der opfylder de i praksis opstillede  

 betingelser for at få vielsesbemyndigelse.
Der kan i  

 tvivlstilfælde rettes henvendelse til Kirkeministeriet, der vil kunne  

 oplyse, om dette er tilfældet.
 Henset til muligheden for at gennemføre retssagen  

 inden for rimelig tid forudsættes der således ikke at  

 blive tale om, at Kirkeministeriet i anledning af retssagen anmodes om  

 at vurdere, om der er tale om et egentligt trossamfund.
 Der henvises til lovforslagets § 1, nr. 13.
7. Afhøringer mv. i sager ved Højesteret 7.1. Indledning Højesteret har over for Justitsministeriet  

 foreslået en ændring af retsplejelovens regler om  

 bevisførelse i højesteretssager.
Efter forslaget skal  

 Højesteret kunne bestemme, at afhøringer af parter, vidner og  

 syns- og skønsmænd i civile sager ved Højesteret skal  

 foretages af en dommerfuldmægtig i Højesteret i stedet for ved  

 en subsidiær afhøring ved en byret eller Sø- og  

 Handelsretten.
7.2. Gældende ret Efter retsplejelovens § 2 a, stk. 2, nr. 1, kan  

 beslutninger og kendelser, der ikke træffes under domsforhandlingen i  

 domssager, efter Højesterets nærmere bestemmelse træffes  

 af udvalg, der består af mindst 3 dommere.
Disse afgørelser  

 træffes i praksis af et permanent nedsat Ankeudvalg, der således  

 varetager forberedelsen af ankesagerne.
Det følger af § 2 a,  

 stk. 3, at et enkelt af udvalgets medlemmer med visse nærmere  

 angivne begrænsninger kan handle på udvalgets vegne.
 De almindelige regler om fremgangsmåden ved  

 bevisførelse i civile sager findes i retsplejelovens § 340.
 Efter retsplejelovens § 340, stk. 1, finder  

 bevisførelse ved byret og landsret sted under domsforhandlingen, idet  

 retten dog undtagelsesvis kan bestemme, at bevisførelsen eller en del  

 af denne skal ske inden domsforhandlingen.
Retsplejeloven indeholder ikke en tilsvarende bestemmelse  

 om umiddelbar bevisførelse for Højesteret.
Efter  

 retsplejelovens § 340, stk. 3, træffer Højesteret  

 bestemmelse om, hvor og hvornår bevisførelsen til brug for  

 Højesteret skal ske.
I praksis træffes afgørelserne i  

 medfør af retsplejelovens § 340, stk. 3, af Ankeudvalgets  

 formand, jf. retsplejelovens § 2 a, stk. 3.
Højesteret kan bestemme, at bevisførelsen  

 skal ske under domsforhandlingen i Højesteret, men denne mulighed  

 anvendes meget sjældent.
Sædvanligvis bliver parter, vidner og  

 syns- og skønsmænd afhørt ved en byret eller ved  

 Sø- og Handelsretten (såkaldt subsidiær afhøring).  

 Disse afhøringer forelægges under domsforhandlingen i  

 Højesteret i form af retsbogsudskrifter.
For bevisførelsen i straffesager gælder efter  

 retsplejelovens § 955, stk. 2 og 3, en lignende ordning som i  

 civile sager.
Efter disse bestemmelser kan Højesteret bestemme, at  

 afhøring af vidner eller syns- og skønsmænd skal ske  

 direkte for Højesteret.
Ellers sker afhøringen ved »vedkommende  

 undersøgelsesret« (dvs. en byret eller Sø- og  

 Handelsretten).
 Det er Højesterets erfaring, at ca. halvdelen af de  

 subsidiære afhøringer forestås af en dommer, resten af en  

 retsassessor eller dommerfuldmægtig.
7.3. Højesterets forslag Højesteret har over for Justitsministeriet  

 foreslået en ændring af retsplejelovens regler om  

 bevisførelse i højesteretssager.
Efter forslaget skal  

 Højesteret kunne bestemme, at afhøringer af parter, vidner og  

 syns- og skønsmænd i civile sager ved Højesteret skal  

 foretages af en dommerfuldmægtig i Højesteret i stedet for ved  

 en subsidiær afhøring ved en byret eller Sø- og  

 Handelsretten.
 Højesteret benytter sig meget sjældent af  

 umiddelbar bevisførelse, og parter, vidner og skønsmænd  

 bliver derfor som altovervejende hovedregel afhørt ved andre retter  

 (subsidiær afhøring). Højesteret har bl.a. henvist til,  

 at en overførelse af afhøringsopgaverne fra de øvrige  

 retter til Højesteret vil kunne aflaste de øvrige retter for et  

 arbejde, som dels er tidskrævende, dels formentlig ofte må  

 forekomme mindre tilfredsstillende, fordi den, der forestår  

 afhøringen, ikke i øvrigt vil have med sagen at gøre.  

 Højesteret har endvidere henvist til, at afhøringerne  

 formentlig ofte vil kunne gennemføres hurtigere i Højesteret,  

 og at afhøringerne vil være et uddannelsesmæssigt  

 værdifuldt supplement til de arbejdsopgaver, som Højesterets  

 fuldmægtige i øvrigt varetager.
 Højesteret har drøftet  

 spørgsmålet med Advokatrådet og  

 Højesteretsskranken.
Advokatrådet har tilsluttet sig forslaget under  

 forudsætning af, at ordningen geografisk alene udstrækkes til det  

 storkøbenhavnske område, jf. retsplejelovens § 9,  

 stk. 2, og at det skal være valgfrit for sagens parter.  

 Højesteretsskranken har meddelt, at man - uanset at man havde visse  

 forbehold - ikke ville være afvisende over for forslaget.
Både  

 Advokatrådet og Højesteretsskranken har fremhævet behovet  

 for, at afhøringerne i givet fald forestås af erfarne  

 fuldmægtige, idet der ikke sjældent opstår tvister i  

 forbindelse med gennemførelse af afhøringerne.  

 Advokatrådet har fremhævet, at der måske kan være et  

 problem i henseende til, hvordan kære af afgørelser truffet  

 under en afhøring i Højesteret skal gennemføres.
Højesteret har tilkendegivet, at adgangen til at  

 lade afhøringer foretage af fuldmægtige i Højesteret  

 efter rettens opfattelse ikke bør være betinget af, at  

 advokaterne giver samtykke hertil.
En sådant vilkår vil efter  

 Højesterets opfattelse være mindre vel stemmende med den  

 ordning, som i øvrigt gælder for forberedelsen af sager ved  

 Højesteret og andre retter.
Det er imidlertid en selvfølge, at  

 Højesteret (Ankeudvalget) vil lægge betydelig vægt  

 på advokaternes synspunkter i forbindelse med beslutningen om, hvordan  

 bevisførelse skal foregå.
Efter Højesterets opfattelse er der heller ikke  

 tilstrækkeligt grundlag for at indføre en geografisk  

 begrænsning som foreslået af Advokatrådet.
En sådan  

 begrænsning gælder ikke i byrets- og landsretssager, jf.  

 retsplejelovens § 174, og det vil være naturligt, at det overlades  

 til formanden for Ankeudvalget efter drøftelse med advokaterne at  

 vurdere, om det i betragtning af bopælsforholdene vil være  

 hensigtsmæssigt, at afhøringer foregår i  

 Højesteret.
 Højesteret har endvidere anført, at retten  

 ved administrationen af ordningen vil søge at tilgodese ønsket  

 om, at afhøringer forestås af en dommerfuldmægtig med  

 tilstrækkelig erfaring.
 Med hensyn til tvister under afhøringer har  

 Højesteret peget på muligheden for at udforme en klageordning,  

 der svarer til den, der gælder for justitssekretærers  

 afgørelser efter retsafgiftslovens § 64 (om klage over  

 afgiftsberegningen) eller retsplejelovens § 41 (om klage over  

 afgørelser om aktindsigt i retsbøger m.v.). Højesteret  

 har foreslået, at klagefristen fastsættes til 2 uger.
7.4. Justitsministeriets overvejelser 7.4.1. Gennemførelse af en ordning med afhøringer ved  

 fuldmægtige i Højesteret Efter retsplejeloven er udgangspunktet for  

 bevisførelsen et princip om bevisumiddelbarhed, dvs. at  

 beviserne føres umiddelbart for den dømmende ret under  

 domsforhandlingen.
Som anført ovenfor under pkt. 7.2. fraviges dette  

 princip for Højesterets vedkommende.
Den særlige ordning med  

 subsidiære afhøringer må bl.a. ses i lyset af, at  

 Højesterets arbejde - modsat byretternes og landsretternes - i  

 væsentligt omfang er koncentreret om juridiske  

 tvivlsspørgsmål snarere end konkret bevisbedømmelse.
En  

 hensigtsmæssig udnyttelse af Højesterets ressourcer taler  

 også for, at umiddelbar bevisførelse for Højesteret kun  

 (helt) undtagelsesvis kommer på tale.
Endvidere må det anses for  

 en fordel for sagens parter, at de faktiske oplysninger, der skal indgå  

 i Højesterets bedømmelse af sagen, er kendt inden  

 domsforhandlingen.
Parterne har således mulighed for inden sagens  

 endelige afgørelse at fremskaffe de yderligere beviser eller anmode om  

 de supplerende afhøringer, som de afgivne forklaringer måtte  

 give anledning til.
Herved kan det sikres, at sagen ikke bliver endeligt  

 afgjort på et mangelfuldt grundlag.
 Det kan imidlertid forekomme mindre hensigtsmæssigt  

 i alle sager at lade afhøringer foretage ved en byret eller ved  

 Sø- og Handelsretten, som ikke i øvrigt er beskæftiget  

 med sagen.
 Justitsministeriet kan derfor tilslutte sig  

 Højesterets forslag om, at der - efter en konkret vurdering -  

 bør kunne træffes beslutning om at lade dommerfuldmægtige  

 i Højesteret foretage afhøringer til brug for  

 Højesterets behandling af en civil sag.
Justitsministeriet kan også tilslutte sig  

 Højesterets forslag om, at adgangen til at lade afhøringer  

 foretage af dommerfuldmægtige i Højesteret ikke gøres  

 betinget af, at sagens parter (advokaterne) giver samtykke.
Det er  

 retten, der har ansvaret for tilrettelæggelsen af sagens forberedelse,  

 herunder ansvaret for at sagen fremmes med den nødvendige hurtighed.  

 Efter Justitsministeriets opfattelse bør dette grundprincip ikke  

 fraviges i det foreliggende tilfælde ved et krav om, at parterne skal  

 give samtykke til anvendelsen af en bestemt fremgangsmåde under sagens  

 forberedelse.
 Der henvises til lovforslagets § 1, nr. 1.
Som anført under pkt. 7.2. indeholder  

 retsplejelovens § 955, stk. 2 og 3, lignende regler om adgang til  

 at foretage subsidiære afhøringer i forbindelse med  

 Højesterets behandling af  straffesager.
Eftersom  

 Højesteret i straffesager ikke kan efterprøve  

 bevisbedømmelsen, jf. retsplejelovens § 945, stk. 2, og  

 § 966, stk. 4, foretages der i praksis ikke afhøringer til  

 brug for Højesterets behandling af straffesager.
Der er derfor efter  

 Justitsministeriets opfattelse ikke anledning til at ændre reglerne for  

 bevisførelse for Højesteret i straffesager.
7.4.2. Ordningens geografiske anvendelsesområde Indtil 1965 indeholdt retsplejelovens § 171 en regel  

 om afstandsgrænser for vidners mødepligt.
Før 1965 havde  

 vidner som udgangspunkt kun pligt til at møde ved retten i egen  

 retskreds, idet Storkøbenhavn dog i denne henseende blev betragtet som  

 én retskreds.
I andre tilfælde måtte der foretages  

 subsidiære afhøringer ved vidnets hjemting.
 Efter den nugældende bestemmelse i retsplejelovens  

 § 174 afgives vidneforklaringer for den ret, hvor sagen behandles.  

 Retten kan dog beslutte, at vidneforklaring i stedet skal afgives for den  

 byret, hvor det findes mest hensigtsmæssigt.
 Som begrundelse for lovændringen henvistes bl.a.  

 til, at »nutidens forbedrede samfærdselsforhold - og herunder den  

 tiltagende motorisering - ganske væsentligt letter og fremskynder  

 befordring over længere strækninger og dermed medvirker til  

 afsvækkelse af begrundelsen for afstandsbegrænsninger i deres  

 nuværende form«, jf. betænkning nr. 316/1962 om vidner, s.  

 69.
Der er efter Justitsministeriets opfattelse ikke anledning  

 til at genindføre afstandsgrænser for vidners mødepligt  

 ved Højesteret.
Som anført af Højesteret må det -  

 på samme måde som efter retsplejelovens § 174 - bero  

 på en konkret vurdering, om afhøringen mest  

 hensigtsmæssigt foregår i Højesteret, eller om hensynet  

 til en part, et vidne eller en syns- og skønsmand med vægt taler  

 for at gennemføre en subsidiær afhøring.
 Det skal i den forbindelse fremhæves, at  

 subsidiære afhøringer i praksis næsten undtagelsesfrit  

 samles ved én ret, jf. om adgangen hertil Højesterets  

 afgørelse gengivet i Ugeskrift for Retsvæsen 1965, s. 853  

 (kommenteret i Ugeskrift for Retsvæsen 1966, afdeling B, s. 36).  

 Alternativet til en afhøring i Højesteret er således ikke  

 nødvendigvis en afhøring ved den pågældendes  

 hjemting.
7.4.3. Tvister i forbindelse med gennemførelse af  

 afhøringer Beslutninger og kendelser i forbindelse med  

 subsidiære afhøringer træffes af den ret, for hvilken  

 bevisførelsen foregår.
Sådanne afgørelser kan  

 kæres efter retsplejelovens almindelige regler.
 Det er dog antaget, at byretten eller Sø- og  

 Handelsretten kan udsætte afhøringen med henblik på, at  

 parterne kan forelægge Højesteret (Ankeudvalget) tvisten til  

 afgørelse, hvis tvisten har sammenhæng med den almindelige  

 tilrettelæggelse af sagen eller sagens substans.
 Det vil ikke være foreneligt med den almindelige  

 instansordning, hvis afgørelser truffet af dommerfuldmægtige i  

 Højesteret skulle kunne kæres til en underordnet domstol.
 Justitsministeriet kan derfor tilslutte sig  

 Højesterets forslag om at etablere en klageordning svarende til  

 ordningerne med hensyn til klager over Højesterets  

 justitssekretærs afgørelser om beregning af retsafgift  

 (retsafgiftslovens § 64) eller om aktindsigt i retsbøger m.v.  

 (retsplejelovens § 41).
 Klager over fuldmægtigenes afgørelser vil  

 kunne afgøres af et af Højesteret nedsat udvalg bestående  

 af mindst 3 dommere, jf. retsplejelovens § 2 a, stk. 2. Henset til  

 sammenhængen med forberedelsen af ankesagen vil det være  

 naturligt at lade det permanente Ankeudvalg behandle disse klagesager.
Da en fuldmægtigs afgørelser således  

 vil kunne indbringes direkte for Ankeudvalget, vil der næppe i samme  

 omfang som ved subsidiære afhøringer være behov for at  

 anvende den ovenfor beskrevne fremgangsmåde med at udsætte  

 afhøringen med henblik på, at parterne kan forelægge  

 tvisten for Ankeudvalget til afgørelse.
Det er dog efter forslaget  

 ikke udelukket at anvende denne fremgangsmåde.
 I overensstemmelse med Højesterets forslag  

 foreslås klagefristen fastsat til 2 uger svarende til fristen for  

 kære, jf. retsplejelovens § 394, stk. 1.
 I lighed med, hvad der gælder for klageordningerne  

 vedrørende justitssekretærens afgørelser, foreslås  

 der ikke fastsat nogen retsafgift for indgivelse af klage over  

 fuldmægtigens afgørelser i forbindelse med gennemførelse  

 af afhøringer.
 Der henvises til lovforslagets § 1, nr. 1 (retsplejelovens  

 § 2 b, stk. 3).
7.4.4. Møderet for advokater Kun advokater, der har møderet for  

 Højesteret, kan møde i en retssag for Højesteret, jf.  

 retsplejelovens § 134.
Efter retsplejelovens § 136, stk. 1, kan en  

 advokat under retssager som udgangspunkt kun give møde ved en anden,  

 såfremt denne er advokat og berettiget til at give møde for  

 vedkommende ret.
Retsplejelovens § 136, stk. 2, bestemmer dog, at  

 »uden for mundtlig forhandling i retssager kan en advokat møde for  

 enhver ret ved sin autoriserede fuldmægtig eller en anden advokat«.
Det må efter retsplejelovens forarbejder  

 lægges til grund, at begrebet »mundtlig forhandling« omfatter  

 retsmøder, hvor der foregår en egentlig »plædering« (dvs.  

 procedure), jf.
Udkast til lov om domsmagtens, den offentlige  

 anklagemyndigheds, politimyndighedens samt sagførervæsnets  

 ordning (1899), motiverne sp. 76. Begrebet må således antages at  

 omfatte domsforhandling og formentlig også mundtlig forhandling af  

 kæremål og et særligt forberedende møde efter  

 retsplejelovens § 355, jf.
Gomard: Civilprocessen (4. udg. 1994), s.  

 151, note 52. Derimod kan begrebet næppe antages at omfatte  

 retsmøder, hvor der alene skal foretages afhøringer, jf.
H.  

 Munch-Petersen: Den Danske Retspleje, 1. del (2. udg. 1923), s. 115.
 En advokat med møderet for Højesteret vil  

 derfor efter de gældende bestemmelser i retsplejeloven formentlig ikke  

 være afskåret fra at lade sig repræsentere ved en anden  

 advokat (uden møderet) eller en advokatfuldmægtig under  

 afhøring ved en af Højesterets dommerfuldmægtige.
Justitsministeriet finder imidlertid, at alene advokater,  

 som har møderet for Højesteret, bør kunne  

 repræsentere parter under afhøringer, som forestås af en  

 af Højesterets fuldmægtige.
Det bemærkes i denne  

 forbindelse, at Højesteret har anført, at det i almindelighed  

 er mest hensigtsmæssigt, at afhøringer forestås af de  

 advokater, der skal møde for Højesteret under  

 domsforhandlingen, og at dette også er det sædvanlige i  

 praksis.
 Der henvises til lovforslagets § 1, nr. 1 (retsplejelovens  

 § 2 b, stk. 2).
8.  Behandling af retssager uden for retskredsen af lokalemæssige  

 grunde 8.1.  Indledning Det har i forbindelse med omfattende straffesager med  

 mange tiltalte vist sig, at en række byretter har for få eller  

 slet ingen retslokaler af en sådan størrelse, at de kan anvendes  

 til afvikling af disse sager.
Justitsministeriet har på den baggrund i  

 Frederikssund og Næstved indrettet særlige retssale til dette  

 formål.
Disse retssale har også kapacitet til at kunne benyttes  

 til sager fra andre retskredse med lokaleproblemer.
 Byretternes sædvanlige retslokaler kan ligeledes  

 mangle nødvendige tekniske eller sikkerhedsmæssige  

 faciliteter.
 Der er imidlertid rejst spørgsmål om,  

 hvorvidt de gældende regler i retsplejeloven indeholder den  

 nødvendige hjemmel til, at retten kan sættes uden for  

 retskredsen, hvis lokalemæssige grunde tilsiger dette.
 Det foreslås derfor, at der i retsplejeloven skabes  

 klar og utvetydig lovhjemmel for, at retten kan sættes uden for  

 retskredsen i disse tilfælde.
Et notat med lovudkast om behandling af retssager uden for  

 retskredsen af lokalemæssige grunde har været forelagt  

 Retsplejerådet.
Retsplejerådets udtalelse er optaget som bilag 2  

 til lovforslaget.
8.2.  Gældende ret Reglerne om værneting i straffesager findes i  

 retsplejelovens §§ 694-709. Efter retsplejelovens § 696 finder  

 domsforhandlingen i straffesager som hovedregel sted ved den ret, i hvis  

 kreds handlingen er foretaget.
I visse tilfælde kan domsforhandling ske  

 ved sigtedes hjemting, jf. § 698.
 Reglerne om værneting kan fraviges efter reglerne i  

 retsplejelovens § 702. Ved lov nr. 1079 af 20. december 1995 om ændring  

 af retsplejeloven og retsafgiftsloven (Fleksibel udnyttelse af domstolenes  

 ressourcer mv.) blev der i § 702 indsat et nyt stk. 2, hvorefter landsrettens  

 præsident fik en udvidet adgang til at beslutte, at en sag skal  

 behandles ved en anden byret end den, der følger af retsplejelovens  

 værnetingsregler.
Bestemmelsen i § 702 angår flytning af en straffesag  

 fra en byret til en anden af ressourcemæssige grunde, dvs. hvor der  

 ikke er personaleressourcer til at behandle sagen ved det almindelige  

 værneting.
Bestemmelsen regulerer ikke spørgsmålet om,  

 hvorvidt den byret, hvorunder sagen hører, kan afholde  

 retsmøder (herunder navnlig domsforhandling) uden for det  

 sædvanlige tingsted, herunder navnlig i en anden retskreds, hvis retten  

 ikke har lokaler til at afvikle retssagen.
Efter retsplejelovens § 19, stk. 1, fastsætter  

 Domstolsstyrelsen tingstederne for byretterne.
Tingstederne har gennem  

 årene ikke i alle tilfælde ligget i retskredsene.
Der kan f.eks.  

 henvises til, at retten i Ballerup fortsat har hovedtingsted på  

 Blegdamsvej i København (Nørrebro).
 Retsplejelovens § 11, der angår tingstedet i  

 landsretssager, har følgende ordlyd:
 »§ 11. Domsbehandling af landsretssager, i hvilke  

 nævninger eller domsmænd skal medvirke, foregår dels  

 på det sted, hvor landsretten har sit sæde, dels på andre  

 af Domstolsstyrelsen dertil fastsatte steder i landsretskredsen.  

 Domstolsstyrelsen bestemmer, hvilke dele af landsretskredsen der skal  

 henlægges til hvert af disse tingsteder.
Stk. 2. Landsretten kan bestemme, at retten skal  

 sættes uden for det sædvanlige tingsted.« Efter retsplejelovens § 19, stk. 4, finder reglen i § 11,  

 stk. 2, tilsvarende anvendelse på byretterne.
Ved lov nr. 191 af 14. juli 1927 blev retsplejelovens §  

 11, stk. 2, affattet således, at landsretten kunne bestemme, at  

 domsforhandlingen helt eller delvis skulle foregå uden for det sted,  

 hvor retten havde sæde, når særlige grunde - navnlig  

 hensynet til umiddelbar bevisførelse - talte derfor.
Af bestemmelsens  

 forarbejder (Rigsdagstidende 1925-26, tillæg A, sp. 3863 og  

 Rigsdagstidende 1926-27, tillæg A, sp. 4557), fremgår, at  

 adgangen til at lade domsforhandlingen helt eller delvis foregå uden  

 for rettens sædvanlige tingsted gælder både straffesager og  

 civile sager.
 I betænkningen over lovforslaget (Rigsdagstidende  

 1926-27, tillæg B, sp. 2251-2252) anføres bl.a.:
 »Man har dog ment at burde give Paragraffen en saadan  

 ændret Affattelse, at Adgangen for Landsretten til at bestemme, at  

 Domsforhandlingen skal foregaa udenfor det Sted, hvor Retten har sit  

 Sæde, ikke er begrænset til de Tilfælde, hvor hensynet til  

 Bevisførelsen taler derfor, men også efter Rettens skøn  

 kan finde Sted i andre Tilfælde.« [Fremhævet her].
Retsplejelovens § 11, stk. 2, og § 19, stk. 4, fik -  

 bortset fra konsekvensændringer som følge af domstolsreformen -  

 deres nuværende formulering ved lov nr. 149 af 21. april 1965 om  

 ændringer i lov om rettens pleje.
I betænkning nr. 316/1962 om  

 vidner, hvortil lovforslaget henviser, anføres side 112 ff. bl.a., at  

 den foreslåede ændrede affattelse tilsigter at skabe sikker  

 hjemmel for domstolene til, hvor omstændighederne taler derfor, og uden  

 hensyn til, på hvilket stadium sagens behandling befinder sig, at  

 bestemme, at retten skal sættes uden for det sædvanlige  

 tingsted.
Retten kan under en retssags forberedelse eller under  

 domsforhandlingen foretage besigtigelse (åstedsforretning), jf. for  

 straffesagers vedkommende retsplejelovens § 880, stk. 4. Udtrykkelige regler  

 om besigtigelse findes - bortset fra i lejesager - ikke for civile sager.
Det  

 er imidlertid fast antaget, at retten i forbindelse med besigtigelse kan  

 sættes uden for rettens sædvanlige tingsted, jf. retsplejelovens  

 §§ 11, stk. 2, og 19, stk. 4.
8.3. Justitsministeriets overvejelser 8.3.1. Overvejelsernes baggrund På baggrund af de ovenfor citerede forarbejder til  

 retsplejelovens § 11, stk. 2, er det umiddelbart Justitsministeriets  

 opfattelse, at retsplejelovens §§ 11, stk. 2, og 19, stk. 4, giver mulighed  

 for, at en ret kan sættes uden for rettens sædvanlige tingsted,  

 herunder også uden for retskredsen, hvis lokalemæssige forhold  

 begrunder dette.
 Der er imidlertid rejst spørgsmål om,  

 hvorvidt retsplejeloven indeholder tilstrækkelig sikker hjemmel  

 herfor.
Justitsministeriet udarbejdede derfor et notat med  

 lovudkast, der blev sendt til høring i januar 1999. Under  

 høringen blev der peget på, at dette spørgsmål  

 burde forelægges Retsplejerådet, inden der fremsattes lovforslag  

 herom.
Retsplejerådets udtalelse fra august 1999 er optaget som bilag 2  

 til lovforslaget.
I overensstemmelse med udtalelsen fra Retsplejerådet  

 foreslår Justitsministeriet, at der i retsplejeloven skabes klar og  

 utvetydig lovhjemmel for, at retten kan sættes uden for rettens  

 sædvanlige tingsted, og herunder undtagelsesvis også uden for  

 retskredsen, hvis lokalemæssige forhold tilsiger dette.
Det vil  

 formentlig fortrinsvis være i straffesager, at der opstår behov  

 herfor, men det kan ikke udelukkes, at spørgsmålet også  

 kan blive aktuelt i civile sager.
 Forslaget skal ses i sammenhæng med, at tiltalte -  

 og parter i civile sager - har krav på en retfærdig rettergang  

 inden en rimelig frist, jf. den europæiske  

 menneskerettighedskonventions artikel 6. Dette lovforslag har således  

 til formål at muliggøre en hensigtsmæssig og fleksibel  

 udnyttelse af domstolenes ressourcer og derved sikre domstolene bedre  

 muligheder for at opfylde menneskerettighedskonventionens krav til korte  

 sagsbehandlingstider.
8.3.2.  Justitsministeriets tidligere initiativer til nedbringelse af  

 sagsbehandlingstiderne Forslaget ligger i forlængelse af  

 Justitsministeriets tidligere initiativer med henblik på at nedbringe  

 domstolenes og politiets sagsbehandlingstider.
For så vidt angår lovgivningsinitiativer kan  

 der henvises til lov nr. 414 af 10. juni 1997 om ændring af  

 retsplejeloven (Hurtigere behandling af civile sager mv.) og lov nr. 1079 af  

 20. december 1995 om ændring af retsplejeloven og retsafgiftsloven  

 (Fleksibel udnyttelse af domstolenes ressourcer mv.). Sidstnævnte  

 lovændring vedrørte rejsedommerordningen og adgangen til i  

 straffesager at fravige de almindelige værnetingsregler.
Ved lov nr.  

 339 af 10. juni 1998 (Instansordningen i civile retssager mv.) er der  

 gennemført endnu en ændring af retsplejeloven.
Formålet  

 med lovændringen var at nedbringe sagsbehandlingstiden ved  

 Højesteret og landsretterne.
 Der er herudover gennem nedsættelse af Domstolenes  

 Strukturkommission og igangsættelsen af arbejdet med en generel reform  

 af den civile retspleje i Retsplejerådet lagt op til væsentlige  

 ændringer af domstolenes organisation og sagsbehandlingsregler.
 På det administrative plan er der bl.a. udviklet  

 edb-sagsbehandlersystemer ved retterne, der sigter på at effektivisere  

 sagsbehandlingen, og opstillet mål for sagsbehandlingstider i  

 straffesager.
 I perioden 1992-1998 er både Østre og Vestre  

 Landsret styrket med hver 16 dommerstillinger, og i Københavns Byret  

 er der i 1995 og 1997 oprettet ialt 4 yderligere dommerstillinger.
 Til politiet og anklagemyndigheden er der - ud over de ved  

 politiforliget aftalte bevillinger - bevilget yderligere 100 mio. kr. i 1998  

 og 80 mio. kr. i 1999. Heraf er anklagemyndigheden bevilget 10 mio. kr.  

 årligt med henblik på at sikre en hurtig og effektiv  

 retsforfølgning i forhold til omfattende og komplicerede  

 lovovertrædelser som alvorlig økonomisk kriminalitet og  

 miljøkriminalitet.
Ved finanslovsforliget for 1999 er det fastsat, at  

 domstolene i 1999 tilføres 14 mio. kr. og anklagemyndigheden 6 mio.  

 kr. til de ekstraordinært mange sager mod selskabstømmere.
Der  

 er i den forbindelse i løbet af 1999 tilført Københavns  

 Byret 6 yderligere dommerstillinger, ansat 4 ekstra kontorfunktionærer,  

 lejet ekstra lokaler og købt edb-udstyr m.m.
 Regeringen har i finanslovsforslaget for år 2000  

 foreslået, at der tilføres domstolene 13 mio. kr. til  

 videreførelse af de i 1999 oprettede ekstra dommerstillinger til  

 behandling af selskabstømmersager, og at der oprettes yderligere 3  

 dommerstillinger ved Københavns Byret ligeledes til behandling af de  

 ekstraordinært mange sager mod selskabstømmere.
8.3.3.  Lovforslaget Som ovenfor anført har tiltalte - og parter i  

 civile sager - krav på, at retssagen er behandlet inden en rimelig  

 frist, jf. den europæiske menneskerettighedskonventions artikel 6.  

 Justitsministeriet finder, at retsplejeloven bør udformes  

 således, at loven muliggør en hensigtsmæssig og fleksibel  

 udnyttelse af domstolenes ressourcer uden at svække  

 retssikkerheden.
Justitsministeriet finder det ikke acceptabelt, at  

 retssager forsinkes, udelukkende fordi der ikke er tilstrækkelig store  

 retslokaler ledige i den pågældende retskreds.
Der kan også  

 være tale om mangel på retslokaler med nødvendige tekniske  

 eller sikkerhedsmæssige faciliteter.
Det foreslås derfor, at  

 retten kan sættes uden for rettens sædvanlige tingsted, og  

 herunder undtagelsesvis også uden for retskredsen, når det findes  

 hensigtsmæssigt af hensyn til sagens behandling inden for rimelig tid  

 eller af andre særlige grunde.
Bestemmelsen bør principielt  

 kunne anvendes i både straffesager og civile sager.
Den må dog  

 forventes navnlig at få betydning i straffesager.
Hensynet til, at retssager behandles inden en rimelig  

 frist, er tungtvejende.
Afholdelse af retsmøder uden for det  

 sædvanlige tingsted vil dog i visse tilfælde kunne  

 pålægge sagens parter, advokater, vidner m.fl. en for belastende  

 rejseaktivitet.
Justitsministeriet finder derfor, at retten ved  

 afgørelsen af, om retten skal sættes uden for det  

 sædvanlige tingsted, og i givet fald hvor, også må  

 lægge vægt på, om sagens parter, advokater, vidner m.fl.  

 derved pålægges en uforholdsmæssigt belastende  

 rejseaktivitet.
 Det forudsættes, at det i praksis ikke vil kunne  

 komme på tale, at der i medfør af den foreslåede  

 bestemmelse gives en dommer pålæg om i et meget langt tidsrum at  

 gøre tjeneste fjernt fra det faste tjenestested.
Retsplejelovens 702, stk. 2, om  

 landsretspræsidentens muligheder for at beslutte, at en straffesag skal  

 behandles ved en anden byret end den, der følger af retsplejelovens  

 værnetingsregler, er omtalt ovenfor.
Det fremgår af bestemmelsen,  

 at sagens parter skal have lejlighed til at udtale sig, inden retten  

 træffer sin beslutning.
Justitsministeriet finder ligeledes, at det er  

 rigtigst, at sagens parter får lejlighed til at udtale sig om, hvorvidt  

 en sag skal behandles uden for retskredsen af lokalemæssige grunde,  

 inden retten træffer afgørelse herom.
 Der henvises til lovforslagets § 1, nr. 4 og 6.
9. Klager over anklagemyndighedens sagsbehandling 9.1. To-instansprincippet i retsplejeloven Retsplejelovens kapitel 10 blev ændret i 1992 (lov  

 nr. 385 af 20. maj 1992). Forud for ændringen kunne en afgørelse  

 om strafforfølgning påklages hele vejen op i det administrative  

 hierarki.
Var afgørelsen truffet af politimesteren, kunne den derfor  

 indbringes for statsadvokaten som 2. instans, for Rigsadvokaten som 3.  

 instans og for Justitsministeriet som 4. instans.
Lovændringen i 1992  

 betød, at en afgørelse om strafforfølgning nu kun kan  

 påklages én gang, f.eks. fra politimesteren til statsadvokaten  

 (to-instansprincippet).
 Regler om klagebegrænsning, der svarer til  

 retsplejelovens kapitel 10, findes endvidere i retsplejelovens kapitel 93 a  

 (om erstatning i anledning af strafferetlig forfølgning) og kapitel 93  

 b (behandling af klager over politipersonalet).
I administrativ praksis har det tidligere været lagt  

 til grund, at klagebegrænsningsreglerne i retsplejelovens kapitel 10  

 ikke har nogen betydning for adgangen til at klage over  

 (påståede) formalitetsmangler, f.eks. manglende begrundelse,  

 inhabilitet mv.
Det betød, at der kunne klages over f.eks.  

 politimesterens begrundelse for afgørelsen hele vejen op til  

 Justitsministeriet, selv om selve afgørelsen kun kan påklages  

 til statsadvokaten.
På denne måde kunne man ved at formulere en  

 klage som en formalitetsklage i realiteten komme uden om to-instans  

 begrænsningen.
 I praksis har det desuden givet anledning til tvivl,  

 hvilken betydning klagebegrænsningsreglerne har for adgangen til at  

 klage over en afgørelse om ikke at realitetsbehandle sagen, fordi den  

 pågældende ikke anses for part (og dermed klageberettiget) i  

 straffesagen.
Justitsministeriet har i et notat af 4. december 1998 om  

 klagebegrænsninger inden for anklagemyndigheden redegjort for, om det  

 er muligt - administrativt - at gennemføre en begrænsning i  

 adgangen til at påklage de nævnte  

 formalitetsspørgsmål.
Notatet er optrykt som bilag 3 til dette  

 lovforslag.
 Det anføres i notatet, at de forvaltningsretlige  

 grundsætninger om administrativ rekurs indebærer, at der som  

 udgangspunkt ikke kan klages særskilt over en underordnet myndigheds  

 beslutninger om sagsbehandling (formalitetsspørgsmål). Når  

 sagen er afgjort, kan sagsbehandlingsfejl i den underordnede myndighed  

 imidlertid påberåbes som argument for, at den overordnede  

 myndighed (rekursinstansen) skal underkende afgørelsen.
 Det anføres videre, at  

 klagebegrænsningsreglerne i retsplejelovens kapitel 10 ikke kan antages  

 at have fraveget de nævnte forvaltningsretlige grundsætninger i  

 forhold til formalitetsspørgsmål, der opstår i forbindelse  

 med anklagemyndighedens behandling af en sag om strafferetlig  

 forfølgning.
På denne baggrund - anføres det i notatet -  

 vil der i princippet kunne gennemføres en praksisændring,  

 hvorefter formalitetsspørgsmål som udgangspunkt ikke kan  

 påklages som led i administrativ rekurs, når selve  

 afgørelsen om strafforfølgning ikke kan påklages som  

 følge af klagebegrænsningsreglerne.
Dette gælder ikke kun  

 i tilfælde, hvor underinstansen har taget stilling til det  

 pågældende spørgsmål, men også i  

 tilfælde, hvor der er tale om et formalitetsspørgsmål, der  

 alene foreligger for overinstansen (rekursmyndigheden).
 Det antages derfor i notatet, at der ikke er noget til  

 hinder for en praksisændring, hvorefter klage over begrundelser  

 og klage over afvisningsafgørelser begrundet i manglende  

 klageberettigelse eller overskridelse af klagefrist afskæres i det  

 omfang, der ikke er adgang til at påklage selve afgørelsen om  

 strafforfølgning.
Det antages endvidere, at der kan gennemføres en  

 praksisændring med hensyn til habilitetsindsigelser,  

 således at sådanne klager omfattes af to-instansprincippet.
Det  

 betyder, at der alene er ret til at påklage spørgsmålet om  

 politiets habilitet til statsadvokaten.
Dette gælder i hvert fald i  

 tilfælde, hvor politimesteren i første instans har taget  

 stilling til habiliteten.
Det antages også at gælde i  

 tilfælde, hvor spørgsmål om politiets habilitet  

 først rejses i forbindelse med klagen til statsadvokaten, og hvor  

 statsadvokaten til brug for klagesagens behandling indhenter en udtalelse fra  

 politimesteren, der herefter forholder sig til  

 habilitetsspørgsmålet, inden statsadvokaten tager stilling til  

 spørgsmålet.
Påklages en materiel afgørelse fra  

 politimesteren til statsadvokaten, og opstår der i den forbindelse  

 spørgsmål om statsadvokatens habilitet, findes det dog bedst  

 stemmende med almindelige retssikkerhedsmæssige synspunkter, at  

 statsadvokatens beslutning vedrørende sin egen habilitet kan  

 påklages til Rigsadvokaten, selv om den underliggende materielle  

 straffesag ikke vil kunne påklages.
På tilsvarende måde vil  

 spørgsmål om Rigsadvokatens habilitet kunne påklages til  

 Justitsministeriet.
 Justitsministeriet og anklagemyndigheden har nu  

 tilrettelagt sin praksis i overensstemmelse med det ovenfor anførte.  

 Folketingets Ombudsmand har endvidere lagt praksisændringen til grund i  

 sin vejledning af klagere vedrørende ombudsmandslovens § 14 om  

 udnyttelse af administrativ rekurs, før der indgives en klage til  

 ombudsmanden.
9.2. Aktindsigt Efter offentlighedsloven har offentligheden ikke adgang  

 til aktindsigt i sager inden for strafferetsplejen, herunder i  

 anklagemyndighedens sager om strafferetlig forfølgning, jf. lovens  

 § 2, stk. 1. 1. pkt.
 Sagens parter har endvidere ikke adgang til aktindsigt i  

verserende sager om strafferetlig forfølgning, jf.  

 forvaltningslovens § 9, stk. 3.
For så vidt angår afsluttede  

 straffesager bestemmes det i forvaltningslovens § 18, at sagens parter -  

 med de undtagelser, der følger af lovens §§ 12-14 - kan forlange  

 at blive gjort bekendt med sagens dokumenter i det omfang, dette er rimeligt  

 begrundet af hensyn til varetagelse af de pågældendes interesser,  

 og hensynet til forebyggelse, opklaring og forfølgning af  

 lovovertrædelser eller særlige hensyn til beskyttelse af sigtede,  

 vidner eller andre ikke taler herimod.
Adgangen til aktindsigt omfatter ikke  

 retsbogsudskrifter vedrørende straffesagen og dokumenter, der har  

 været fremlagt i retten i forbindelse med sagen.
Det samme gælder  

 retsbogsudskrifter og i retten fremlagte dokumenter vedrørende andre  

 straffesager, der har været benyttet under sagens behandling.
Afgørelsen af, om en anmodning om aktindsigt efter  

 offentlighedsloven eller forvaltningsloven kan imødekommes,  

 træffes af den myndighed inden for anklagemyndigheden, der har  

 kompetence i selve straffesagen.
Afgørelsen kan påklages til  

 vedkommende overordnede anklagemyndighed, jf. offentlighedslovens § 15  

 og forvaltningslovens § 16, stk. 1, og § 18, stk. 3.
 De nævnte bestemmelser er i Justitsministeriets  

 praksis blevet fortolket således, at man kan påklage en  

 politimesters afgørelse om aktindsigt hele vejen gennem systemet og  

 dermed også til Rigsadvokaten og Justitsministeriet.
I det ovennævnte notat af 4. december 1998 har  

 Justitsministeriet antaget, at der ikke er tilstrækkeligt sikkert  

 grundlag for administrativt at ændre denne praksis.
Samtidig  

 anføres det, at Justitsministeriet er indstillet på ved  

 lejlighed at stille forslag om en ændring af retsplejelovens  

 klagebegrænsningsregler bl.a. med henblik på at sikre, at  

 to-instansprincippet også kommer til at gælde for  

 afgørelser om aktindsigt efter forvaltningsloven og  

 offentlighedsloven.
Formålet med dette lovforslag er at  

 gennemføre to-instansprincippet også på afgørelser  

 om aktindsigt, således som Justitsministeriet har givet udtryk for i  

 det nævnte notat.
En vedtagelse af lovforslaget vil - sammenholdt med  

 den ovenfor omtalte administrative praksisændring - indebære en  

 konsekvent gennemførelse af to-instans rekursbegrænsningen i  

 straffesager.
 Det tilføjes, at den foreslåede  

 begrænsning i adgangen til at klage over afgørelser om  

 aktindsigt i straffesager ikke afskærer Rigsadvokaten og  

 Justitsministeriet fra - som tilsynsmyndigheder - at gribe ind i konkrete  

 sager, hvis den underordnede anklagemyndighed har truffet en forkert  

 afgørelse eller begået grovere sagsbehandlingsfejl.
Som anført indeholder retsplejelovens kapitel 93 a  

 og kapitel 93 b regler om klagebegrænsning, der svarer til  

 bestemmelserne i retsplejelovens kapitel 10. Det foreslås derfor, at  

 det ovennævnte to-instansprincip vedrørende afgørelser om  

 aktindsigt også gennemføres med hensyn til de sager, der er  

 reguleret i disse kapitler i retsplejeloven.
Den ovenfor omtalte  

 praksisændring for sager efter retsplejelovens kapitel 10 vil  

 tilsvarende blive gennemført for sager efter retsplejelovens kapitel  

 93 a og 93 b.
En vedtagelse af lovforslaget vil sammen med den nævnte  

 praksisændring indebære, at der også for disse sagers  

 vedkommende sker en konsekvent gennemførelse af to-instans  

 rekursbegrænsningen.
 Der henvises til lovforslagets § 1, nr. 12, 21 og 22.
10. Forslagets økonomiske og administrative konsekvenser Lovforslagets forslag om bl.a. øget  

 personalekontakt med bedre tilbud om forsorgsmæssig,  

 beskæftigelsesmæssig og lægelig behandling for  

 isolationsfængslede vil isoleret set kunne medføre merudgifter i  

 form af øget personalebehov.
Merudgifterne skønnes ikke at  

 være af betydeligt omfang og modsvares under alle omstændigheder  

 af den frigørelse af kapacitet, som det særlige  

 isolationsfradrag og den væsentlige reduktion i varigheden og antallet  

 af isolationsfængslinger vil medføre.
Merudgifterne vil  

 således kunne afholdes inden for kriminalforsorgens gældende  

 bevillingsmæssige rammer.
 Samlet set skønnes lovforslaget herefter ikke at  

 medføre merudgifter for det offentlige af betydning, ligesom  

 lovforslaget ikke skønnes at have administrative konsekvenser for det  

 offentlige af betydning.
Lovforslaget har ikke økonomiske eller  

 administrative konsekvenser for erhvervslivet.
Lovforslaget har ingen  

 miljømæssige konsekvenser og indeholder ikke EU-retlige  

 aspekter.
Vurdering af konsekvenser af  

 lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner Ingen af betydning Ingen af betydning Administrative konsekvenser for stat, kommuner og  

 amtskommuner Ingen Ingen af betydning Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter 11. Hørte myndigheder mv.
 Strafferetsplejeudvalgets betænkning nr.  

 1358/1998 om varetægtsfængsling i isolation har været  

 sendt til høring hos:
Præsidenterne for Østre- og Vestre Landsret,  

 Københavns Byret samt retterne i Århus, Odense, Ålborg og  

 Roskilde, Den Danske Dommerforening, Dommerfuldmægtigforeningen,  

 Rigsadvokaten, Rigspolitichefen, Politidirektøren i København,  

 Foreningen af Politimestre i Danmark, Politifuldmægtigforeningen,  

 Politiforbundet i Danmark, Dansk Kriminalpolitiforening, Foreningen af  

 Fængselsinspektører og Vicefængselsinspektører,  

 Dansk Fængselsforbund, Advokatrådet, Landsforeningen af  

 Beskikkede Advokater, Foreningen af Beskikkede Advokater i København,  

 Det Danske Center for Menneskerettigheder, Nævnet for Etnisk  

 Ligestilling og Dansk Retspolitisk Forening.
Endvidere har  

 Fængselspræsteforeningen afgivet en udtalelse.
Den foreslåede ændring af retsplejelovens  

 regler om varetægtsfængsling under domsforhandlingen i  

 retshåndhævelsesøjemed er blevet drøftet på  

 nogle møder med repræsentanter for domstolene,  

 anklagemyndigheden, forsvarsadvokaterne og Justitsministeriet.
Der har ikke  

 under møderne kunnet opnås enighed om en  

 løsningsmodel.
Et tidligere forslag herom indgik i lovforslag nr.
L 177  

 af 4. februar 1998. Dette lovforslag har været sendt til høring  

 hos bl.a.:
 Præsidenterne for Østre- og Vestre Landsret,  

 Københavns Byret samt retterne i Århus, Odense, Ålborg og  

 Roskilde, Den Danske Dommerforening, Dommerfuldmægtigforeningen,  

 Rigsadvokaten, Rigspolitichefen, Politidirektøren i København,  

 Foreningen af Politimestre i Danmark, Politifuldmægtigforeningen,  

 Politiforbundet i Danmark, Dansk Kriminalpolitiforening, Advokatrådet,  

 Foreningen af Advokater og Advokatfuldmægtige og Det Danske Center for  

 Menneskerettigheder.
 Rapporten om vidnebeskyttelse af juni 1998 har  

 været sendt til høring hos:
 Præsidenterne for Østre- og Vestre Landsret,  

 Københavns Byret, retterne i Århus, Odense, Ålborg og  

 Roskilde, Den Danske Dommerforening, Dommerfuldmægtigforeningen,  

 HK-Landsklubben Dommerkontorerne, Rigsadvokaten, Rigspolitichefen,  

 Politidirektøren i København, Foreningen af Politimestre i  

 Danmark, Politifuldmægtigforeningen, Politiforbundet i Danmark, Dansk  

 Kriminalpolitiforening, HK-Landsklubben Politiet, Advokatrådet, Det  

 Danske Center for Menneskerettigheder og Nævnet for Etnisk  

 Ligestilling.
 Udkast til ændring af retsplejeloven om  

ophævelse af kravet om dansk indfødsret for nævninger,  

 domsmænd og sagkyndige retsmedlemmer samt vidnefritagelse for  

 præster fra andre trossamfund  har været sendt til  

 høring hos:
Præsidenterne for Østre- og Vestre Landsret,  

 Sø- og Handelsretten, Københavns Byret samt retterne i  

 Århus, Odense, Ålborg og Roskilde, Den Danske Dommerforening,  

 Dommerfuldmægtigforeningen, Rigsadvokaten, Rigspolitichefen,  

 Politidirektøren i København, Foreningen af Politimestre i  

 Danmark, Politifuldmægtigforeningen, Politiforbundet i Danmark, Dansk  

 Kriminalpolitiforening, Advokatrådet, Det Danske Center for  

 Menneskerettigheder, Nævnet for Etnisk Ligestilling, Kommunernes  

 Landsforening, Københavns Kommune og Frederiksberg Kommune.
Endvidere  

 har Landsforeningen af Beskikkede Advokater afgivet en udtalelse.
 Udkast til ændring af retsplejelovens regler om  

afhøring m.v. i sager ved Højesteret har været  

 sendt til høring hos:
 Præsidenterne for Højesteret, Østre-  

 og Vestre Landsret, Sø- og Handelsretten, Københavns Byret,  

 retterne i Århus, Odense, Ålborg og Roskilde, Den Danske  

 Dommerforening, Dommerfuldmægtigforeningen, Advokatrådet og  

 Højesteretsskranken.
 Endelig har et udkast til ændring af retsplejelovens  

 regler om behandling af retssager uden for retskredsen af  

 lokalemæssige grunde været sendt til høring hos:
 Præsidenterne for Østre- og Vestre Landsret,  

 Københavns Byret, retterne i Århus, Odense, Ålborg og  

 Roskilde, Den Danske Dommerforening, Dommerfuldmægtigforeningen,  

 Rigsadvokaten, Rigspolitichefen, Politidirektøren i København,  

 Foreningen af Politimestre i Danmark, Politifuldmægtigforeningen,  

 Politiforbundet i Danmark, HK-Landsklubben Dommerkontorerne og  

 Advokatrådet.
Bemærkninger til lovforslagets enkelte  

 bestemmelser I bilag 3 til lovforslaget er de foreslåede regler  

 sammenholdt med de nugældende regler.
Til § 1 Til nr. 1 (retsplejelovens § 2 b) Den foreslåede bestemmelse i stk. 1  

 indebærer, at dommerfuldmægtige ved Højesteret bemyndiges  

 til optage bevis i civile sager, i det omfang Højesteret  

 (Ankeudvalget) bestemmer det.
I praksis vil bevisoptagelse som altovervejende  

 hovedregel bestå i at optage forklaringer fra parter, vidner eller  

 syns- og skønsmænd.
 I dag foregår denne bevisoptagelse som  

 altovervejende hovedregel ved subsidiære afhøringer ved byret  

 eller Sø- og Handelsretten.
 En dommerfuldmægtig vil i forbindelse med  

 bevisoptagelsen kunne træffe de beslutninger og afsige de kendelser,  

 der er nødvendige i forbindelse med gennemførelsen af  

 bevisoptagelsen.
Afgørelsen af, om afhøringen skal  

 forestås af en fuldmægtig i Højesteret eller - som hidtil  

 - som subsidiær bevisoptagelse ved byret eller Sø- og  

 Handelsretten, vil bero på en konkret vurdering af, om  

 afhøringen mest hensigtsmæssigt gennemføres i  

 Højesteret, eller om hensynet til en part, et vidne eller en syns- og  

 skønsmand med vægt taler for at gennemføre en  

 subsidiær afhøring.
Der bør i denne forbindelse tages  

 betydelig hensyn til parternes synspunkter om dette  

 spørgsmål.
 Efter den foreslåede bestemmelse i  

stk. 2 skal advokater, der repræsenterer sagens parter ved  

 en bevisoptagelse efter stk. 1, have møderet for  

 Højesteret.
De afgørelser, som fuldmægtigen træffer  

 under bevisoptagelsen, kan efter den foreslåede bestemmelse i  

stk. 3 indbringes for Højesteret ved klage.
Klagen skal  

 indgives senest 2 uger, efter at afgørelsen er truffet.
Bestemmelsen i  

 § 219, som der henvises til, indeholder regler om tidspunktet for  

 afsigelse af domme og kendelser.
 Klagen vil kunne afgøres af et af Højesteret  

 nedsat udvalg bestående af mindst 3 dommere, jf. retsplejelovens  

 § 2 a, stk. 2, herunder f.eks. det permanente Ankeudvalg, der i  

 øvrigt forbereder ankesagen.
 Der henvises i øvrigt til pkt. 7 i de almindelige  

 bemærkninger.
Til nr. 2 (retsplejelovens § 4, stk. 2) I retsplejelovens § 4, stk. 2, angives antallet af dommere  

 i de to landsretter.
Ved lov nr. 402 af 26. juni 1998 blev antallet af  

 landsdommere i Østre Landsret ændret fra 55 til 57 med virkning  

 fra 1. juli 1999. Endvidere blev der med hjemmel i tekstanmærkning nr.  

 101, stk. 1 på finansloven 1998 oprettet yderligere 6  

 landsdommerstillinger i Østre Landsret.
 Den foreslåede ændring er en konsekvens af, at  

 Østre Landsret i dag således består af 1 præsident  

 og 63 landsdommere.
Til nr. 3 (retsplejelovens § 9 a, stk. 1) Ændringen er en konsekvens af, at der ved lov nr.  

 1201 af 27. december 1996 blev føjet et nyt stykke til denne  

 bestemmelse.
Til nr. 4 (retsplejelovens § 11, stk. 2-4) Efter den foreslåede bestemmelse i stk. 2 kan  

 retten bestemme, at retten skal sættes uden for det sædvanlige  

 tingsted, herunder også uden for retskredsen, når det findes  

 hensigtsmæssigt af hensyn til sagens oplysning.
Bestemmelsen giver  

 mulighed for, at retten under sagens forberedelse eller under  

 domsforhandlingen foretager besigtigelse (åstedsforretning) eller  

 på anden måde optager bevis.
Dette svarer til den gældende  

 retstilstand, jf. punkt 8.2. i de almindelige bemærkninger.
 Efter den foreslåede bestemmelse i stk. 3 kan  

 retten bestemme, at retten skal sættes uden for det sædvanlige  

 tingsted, og herunder undtagelsesvis også uden for retskredsen,  

 når det findes hensigtsmæssigt af hensyn til sagens behandling  

 inden for rimelig tid eller af andre særlige grunde.
Hensynet til sagens behandling inden for rimelig tid kan  

 navnlig begrunde, at retten sættes uden for det sædvanlige  

 tingsted, når der ved den pågældende byret er mangel  

 på tilstrækkelig store ledige retslokaler eller mangel på  

 retslokaler med nødvendige tekniske eller sikkerhedsmæssige  

 faciliteter.
Bestemmelsen må navnlig forventes at få betydning i  

 straffesager.
Ved afgørelsen af, om retten skal sættes uden  

 for det sædvanlige tingsted, herunder navnlig uden for retskredsen, og  

 i givet fald hvor, må der navnlig lægges vægt på  

 hensynet til, at retssager behandles inden en rimelig frist.
Retten må  

 dog også lægge vægt på, om sagens parter, advokater,  

 vidner m.fl. derved pålægges en uforholdsmæssigt belastende  

 rejseaktivitet.
 For at opretholde den fleksibilitet, der er indeholdt i  

 den gældende bestemmelse, jf. punkt 8.2. i de almindelige  

 bemærkninger, er det i stk. 3 tillige fastslået, at retten  

 også kan sættes uden for det sædvanlige tingsted, når  

 andre særlige grunde efter rettens skøn gør det  

 hensigtsmæssigt.
 Efter den foreslåede bestemmelse i stk. 4  

 skal sagens parter have lejlighed til at udtale sig om, hvorvidt en sag skal  

 behandles uden for retskredsen, inden retten træffer sin beslutning.  

 Bestemmelsen svarer til retsplejelovens 702, stk. 2, om flytning af en  

 straffesag fra en byret til en anden af ressourcemæssige grunde.
Med anvendelsen af udtrykket »behandles« sigtes til  

 tilfælde, hvor retten under hele - eller dog væsentlige dele af -  

 domsforhandlingen sættes uden for retskredsen.
Den udtrykkelige  

 høringspligt efter stk. 4 omfatter således ikke  

 enkeltstående besigtigelser (åstedsforretninger) eller andre  

 retsmøder uden for retskredsen.
Stk. 4 omfatter heller ikke  

 tilfælde, hvor hele eller væsentlige dele af domsforhandlingen  

 foregår uden for det sædvanlige tingsted, men inden for  

 retskredsen.
Stk. 4 har således et snævrere  

 anvendelsesområde end stk. 2 og 3, der angår alle tilfælde,  

 hvor retten »sættes« uden for det sædvanlige tingsted, uanset om  

 dette sker inden for eller uden for retskredsen.
 Rettens afgørelse om at sætte retten uden for  

 det sædvanlige tingsted kan kæres til højere ret, hvis  

 dette følger af retsplejelovens almindelige kæreregler i  

 henholdsvis civile sager (kapitel 37) og straffesager (kapitel 85).
 I civile sager kan kendelser og beslutninger, der er  

 afsagt af en byret, kæres, medmindre andet er bestemt i loven, jf.  

 retsplejelovens § 389, stk. 1. Kendelser og beslutninger, der afsiges af en  

 landsret eller Sø- og Handelsretten i civile sager, kan som hovedregel  

 kun kæres med Procesbevillingsnævnets tilladelse, jf.  

 retsplejelovens § 392.
I straffesager er hovedreglen, at kendelser og  

 beslutninger, der afsiges under domsforhandlingen eller dennes forberedelse,  

 ikke kan kæres.
Kendelser og beslutninger, som går ud på,  

 at sagen udsættes, kan dog kæres, jf. i det hele retsplejelovens  

 § 968, stk. 2.
Til nr. 5 (retsplejelovens § 16, stk. 1 og 2) De foreslåede ændringer er alene af sproglig  

 karakter og i overensstemmelse med de sproglige ændringer, der blev  

 gennemført i retsplejeloven ved lov nr. 402 af 26. juni 1998.
Til nr. 6 (retsplejelovens § 19, stk. 4) Bestemmelsen fastslår, at de foreslåede regler  

 i § 11, stk. 2-4, om adgangen til at sætte retten uden for det  

 sædvanlige tingsted, herunder uden for retskredsen, finder tilsvarende  

 anvendelse for byretterne.
Når § 11, stk. 2-4 efter den  

 foreslåede bestemmelse skal finde »tilsvarende anvendelse« for  

 byretterne, gælder dette naturligvis (by)retskredsen.
Kære sker i  

 givet fald til landsretten.
Til nr. 7 (retsplejelovens § 28, stk. 1) Ved den foreslåede ændring overføres  

 kompetencen til at fastsætte tidspunktet for ordinær ret fra  

 justitsministeren til Domstolsstyrelsen.
 Ændringen er en følge af oprettelsen af  

 Domstolsstyrelsen.
Til nr. 8 (retsplejelovens § 42, stk. 6) I retsplejelovens § 42, stk. 6, bestemmes, hvilke dommere  

 der kan beskikkes til at indtræde i de ekstraordinære retter, der  

 er nævnt i retsplejelovens § 21.
 Den foreslåede ændring er en konsekvens af, at  

 retsplejelovens § 21 er ophævet ved § 33, stk. 2, i lov nr. 357 af 2.  

 juni 1999 om undersøgelseskommissioner.
Til nr. 9 (retsplejelovens § 60, stk. 2) Efter den gældende bestemmelse i retsplejelovens  

 § 60, stk. 2, må ingen deltage som dommer under  

 domsforhandlingen i en straffesag, såfremt den pågældende,  

 inden domsforhandlingen er begyndt, vedrørende det forhold, som  

 tiltalen angår, har truffet afgørelse om at  

 varetægtsfængsle den tiltalte efter § 762, stk. 2,  

 eller om anvendelse af agenter efter § 754 a eller om brevåbning  

 og brevstandsning i medfør af § 781, stk. 4.
 Det foreslås, at ordene »inden domsforhandlingen er  

 begyndt« udgår, således at også afgørelser om bl.a.  

 varetægtsfængsling i medfør af retsplejelovens § 762,  

 stk. 2, under domsforhandlingen er omfattet af bestemmelsen.
Det indebærer, at både dommere og eventuelle  

 domsmænd er udelukket fra at deltage i behandlingen af sådanne  

 spørgsmål.
Afgørelser om varetægtsfængsling  

 efter § 762, stk. 2, eller om brevåbning eller brevstandsning  

 efter § 781, stk. 4, må derfor træffes af en anden  

 dommer eller en anden afdeling, jf. den foreslåede bestemmelse i  

 retsplejelovens § 60, stk. 3.
Bestemmelsen omfatter også afgørelser om  

 varetægtsfængsling efter § 762, stk. 2, hvor tiltalte  

 ikke i forvejen er varetægtsfængslet.
Dette vil dog formentlig  

 kun sjældent forekomme under domsforhandlingen.
 Bestemmelsen omfatter endvidere afgørelser, hvor  

 tiltalte anmoder om, at en varetægtsfængsling ophæves efter  

 den foreslåede bestemmelse i § 767, stk. 2, hvis der i den  

 forbindelse bliver spørgsmål om varetægtsfængsling  

 efter § 762, stk. 2. Dette gælder både, hvis tiltalte  

 allerede er fængslet efter § 762, stk. 2, og hvis tiltalte er  

 fængslet efter § 762, stk. 1, men anklagemyndigheden  

 påstår fængsling efter stk. 2, såfremt retten  

 finder, at der ikke længere er grundlag for fængsling efter  

 stk. 1. Hvis retten kun skal tage stilling til, om der fortsat er  

 grundlag for varetægtsfængsling efter § 762, stk. 1,  

 skal afgørelsen derimod træffes af den dommer eller - i  

 landsretten - den afdeling, der deltager i domsforhandlingen.
 Der henvises i øvrigt til bemærkningerne til  

 den foreslåede bestemmelse i retsplejelovens § 767, stk. 2,  

 og til pkt. 3 i de almindelige bemærkninger.
Til nr. 10 (retsplejelovens § 60, stk. 3) Formålet med den foreslåede bestemmelse er at  

 gøre det klart, at den ændrede formulering af retsplejelovens  

 § 60, stk. 2, ikke udelukker, at der under domsforhandlingen kan  

 afsiges kendelse om varetægtsfængsling efter § 762,  

 stk. 2, tages stilling til en anmodning om ophævelse af en  

 varetægtsfængsling efter § 767, stk. 2, eller  

 træffes afgørelse om brevåbning og brevstandsning efter  

 § 781, stk. 4. En sådan afgørelse skal blot  

 medmindre der er tale om en tilståelsessag, eller sagen i øvrigt  

 for så vidt angår de forhold, der har givet anledning til  

 indgrebet, ikke omfatter beviserne for tiltaltes skyld   afsiges af en anden  

 dommer, i landsretten af en anden afdeling.
 Der henvises i øvrigt til pkt. 3 i de almindelige  

 bemærkninger.
Til nr. 11 (retsplejelovens § 91, stk. 3) Det foreslås, at domsmænd ikke skal medvirke  

 ved en afgørelse om varetægtsfængsling, der træffes  

 under domsforhandlingen, hvis afgørelsen efter den foreslåede  

 bestemmelse i retsplejelovens § 60, stk. 3, træffes af en  

 dommer eller i landsretten en afdeling, der ikke deltager i  

 domsforhandlingen.
 Der henvises i øvrigt til pkt. 3 i de almindelige  

 bemærkninger.
Til nr. 12 (retsplejelovens § 102, stk. 2) Den foreslåede bestemmelse indebærer, at  

 klager over aktindsigt efter forvaltningsloven og offentlighedsloven - i  

 lighed med klager over afgørelser om strafforfølgning - bliver  

 omfattet af to-instansprincippet.
Den foreslåede bestemmelse betyder endvidere, at  

 klagefristen på 4 uger i retsplejelovens § 102, stk. 1,  

 også gælder i forhold til klager over afgørelser om  

 aktindsigt.
Der er mulighed for at dispensere fra klagefristen som  

 nævnt i § 102, stk. 1, 2. pkt.
 Der henvises i øvrigt til pkt. 9 i de almindelige  

 bemærkninger.
Til nr. 13 (retsplejelovens § 170, stk. 1) Efter den gældende bestemmelse omfatter reglen om  

 vidneudelukkelse alene præster i folkekirken eller anerkendte  

 trossamfund.
 Forslaget indebærer, at heller ikke præster  

 fra andre trossamfund kan pålægges at afgive vidneforklaring,  

 medmindre den person, der har krav på hemmeligholdelse - f.eks. den  

 person, der har betroet sig til præsten - giver samtykke til, at  

 præsten afgiver forklaring.
Begrebet »andre trossamfund« omfatter dels de trossamfund,  

 der indtil 1969 er meddelt anerkendelse som trossamfund ved kongelig  

 resolution, og dels de trossamfund, hvorfra præster siden 1. januar  

 1970 er meddelt bemyndigelse til at foretage vielser.
For så vidt  

 angår præster fra de sidstnævnte trossamfund er det ikke  

 afgørende, om den præst, der påberåber sig  

 vidneudelukkelse, selv har vielsesbemyndigelse.
 Herudover vil præster fra trossamfund, som  

 Kirkeministeriet (det rådgivende udvalg) i anden anledning har vurderet  

 er egentlige trossamfund, være omfattet af vidneudelukkelsesreglen.
 Der henvises i øvrigt til pkt. 6 i de almindelige  

 bemærkninger.
Til nr. 14 (retsplejelovens § 747) Der foreslås en ændret affattelse af  

 § 747, således at mulighederne for anteciperet bevisførelse  

 med henblik på at sikre bevis af betydning for spørgsmålet  

 om ophævelse af isolation udvides og undergives samme regler som  

 anteciperet bevisførelse af hensyn til sikring af bevis i  

 øvrigt.
 I overensstemmelse med princippet om bevisumiddelbarhed er  

 det hovedreglen, at bevisførelsen i straffesager finder sted for den  

 dømmende ret under domsforhandlingen.
 Retsplejelovens § 747 indeholder adgang til at  

 fravige denne hovedregel i særlige tilfælde, således at der  

 inden domsforhandlingen afholdes et særligt retsmøde med henblik  

 på at sikre et eller flere beviser i sagen (anteciperet  

 bevisførelse).
Den gældende bestemmelse er opbygget således,  

 at stk. 1 omhandler de tilfælde, hvor afholdelse af  

 retsmøde er påkrævet f.eks. for at sikre bevis, som ellers  

 må befrygtes at ville gå tabt, eller som ikke uden  

 væsentlig ulempe eller forsinkelse vil kunne føres umiddelbart  

 for den dømmende ret.
Anmodning om afholdelse af et retsmøde  

 efter denne bestemmelse kan fremsættes både af anklagemyndigheden  

 og af forsvareren, og der gælder ingen tidsfrister for anmodningens  

 fremsættelse.
Stk. 2 er en speciel bestemmelse, der har til  

 formål af muliggøre ophævelse af isolation efter sikring  

 af de pågældende beviser.
Bestemmelsen omhandler kun  

 tilfælde, hvor en varetægtsarrestant efter rettens bestemmelse er  

 anbragt i isolation, og hvor risikoen for at arrestanten vanskeliggør  

 forfølgningen i sagen (kollusion) eventuelt kan imødegås  

 ved sikring af bevis under en anteciperet bevisførelse.
Begæring  

 om afholdelse af et retsmøde efter stk. 2 kan kun  

 fremsættes af forsvareren, og bestemmelsen forudsætter, at  

 arrestanten har været varetægtsfængslet i et  

 sammenhængende tidsrum på mere end tre måneder.
 Lovforslaget indeholder forslag om en ændret  

 affattelse af § 747, således at mulighederne for anteciperet  

 bevisførelse med henblik på at sikre bevis af betydning for  

 spørgsmålet om ophævelse af isolation udvides og  

 undergives samme regler som anteciperet bevisførelse af hensyn til  

 sikring af bevis i øvrigt.
Forslaget indebærer, at der bliver hjemmel til  

 også efter anmodning fra anklagemyndigheden at afholde retsmøde  

 med henblik på at sikre bevis af betydning for spørgsmålet  

 om ophævelse af isolation.
Samtidig ophæves kravet om, at  

 arrestanten skal have været anbragt isolation i mere end tre  

 måneder, før anmodningen kan fremsættes.
Det følger af den foreslåede nye affattelse  

 af § 747, at retten som hidtil ikke er bundet af en anmodning om  

 afholdelse af et retsmøde med henblik på anteciperet  

 bevisførelse.
Det indebærer bl.a., at retten, hvis sigtede eller  

 dennes forsvarer protesterer mod en anmodning om anteciperet  

 bevisførelse fremsat af politiet med henblik på at søge  

 en isolation ophævet, skal foretage en afvejning mellem hensynet til  

 forsvaret og hensynet til muligheden for at begrænse anvendelsen af  

 isolation.
Det forudsættes, at domstolene ved denne afvejning i den  

 enkelte sag tillægger hensynet til den sigtedes ønsker for  

 tilrettelæggelsen af forsvaret en ganske særlig vægt.
Men  

 en sigtet bør ikke efter eget ønske kunne fastholde en  

 varetægtsfængsling i isolation, hvis grundlaget for isolationen  

 kan fjernes ved en anteciperet bevisførelse, og der ikke  

 anføres rimelige hensyn til forsvaret, der taler imod afholdelsen af  

 en sådan bevisførelse.
 Der henvises i øvrigt til pkt. 2.9. i de  

 almindelige bemærkninger.
Til nr. 15 (retsplejelovens § 767, stk. 2) Hvis fristen for en varetægtsfængsling efter  

 § 767, stk. 1, er fastsat, så den udløber, den dag  

 domsforhandlingen begynder eller senere, foreslås det, at  

 varetægtsfængslingen skal fortsætte uden yderligere  

 fristforlængelser, indtil domsforhandlingen er afsluttet, og dommen er  

 afsagt.
Dette gælder uanset, om afgørelsen om  

 varetægtsfængsling er truffet efter § 762, stk. 1 eller  

 stk. 2.
Tiltalte kan tidligst, når den frist, der -  

 før domsforhandlingens begyndelse - blev fastsat for  

 varetægtsfængslingen, udløber, anmode om, at  

 varetægtsfængslingen ophæves efter § 766, hvorefter  

 retten til enhver tid kan omgøre en kendelse om  

 varetægtsfængsling, eller § 768, hvorefter retten skal  

 ophæve varetægtsfængslingen, hvis forfølgningen  

 opgives, hvis betingelserne for varetægtsfængsling ikke  

 længere er til stede, eller hvis retten finder, at efterforskningen  

 ikke fremmes med tilstrækkelig hurtighed, og at fortsat  

 varetægtsfængsling ikke er rimelig.
Hvis tiltalte efter fristens  

 udløb anmoder om ophævelse af varetægtsfængslingen,  

 skal retten inden syv dage fra den dag, hvor anmodningen er fremsat over for  

 retten, træffe afgørelse om, hvorvidt  

 varetægtsfængslingen skal ophæves.
Fristen indebærer,  

 at der skal træffes afgørelse inden udløbet af den  

 syvende dag, efter at tiltalte eller dennes forsvarer har fremsat  

 anmodningen.
Hvis retten ikke imødekommer tiltaltes anmodning om  

 ophævelse af varetægtsfængsling kan tiltalte tidligst 14  

 dage efter rettens afgørelse, kræve en ny afgørelse af,  

 om betingelserne for fortsat varetægtsfængsling er opfyldt.
Hvis der er spørgsmål om  

 varetægtsfængsling efter § 762, stk. 2, skal  

 afgørelsen efter den foreslåede bestemmelse i retsplejelovens  

 § 60, stk. 3, træffes af en dommer eller en afdeling, der  

 ikke deltager i domsforhandlingen.
Afgørelsen skal således  

 træffes af en anden dommer eller afdeling, hvis tiltalte allerede er  

 fængslet efter § 762, stk. 2. Afgørelsen skal  

 endvidere træffes af en anden dommer eller afdeling, hvis tiltalte er  

 fængslet efter § 762, stk. 1, men der ved afgørelsen  

 om eventuel ophævelse bliver spørgsmål om fængsling  

 efter § 762, stk. 2. Om dette er tilfældet, afhænger  

 af, om anklagemyndigheden nedlægger påstand om, at tiltalte  

 fængsles efter § 762, stk. 2, såfremt retten finder, at  

 betingelserne for fængsling efter § 762, stk. 1, ikke  

 længere er opfyldt.
Retten må, inden den træffer  

 afgørelse om, hvorvidt en fængsling efter § 762,  

 stk. 1, skal ophæves, om nødvendigt ved  

 spørgsmål til anklageren søge oplyst, om der (tillige)  

 nedlægges påstand om fængsling efter § 762,  

 stk. 2.
Når domsforhandlingen foregår ved et af  

 landsrettens bitingsteder, kan spørgsmål om  

 varetægtsfængsling behandles på hovedtingstedet, hvis dette  

 findes hensigtsmæssigt.
Anklageren og forsvareren må - i de  

 tilfælde, hvor sagen skal behandles mundtligt, jf. nedenfor - tage til  

 hovedtingstedet for at procedere spørgsmålet om  

 varetægtsfængsling.
 Det er - bortset fra den udsættelse, der er  

 nødvendig for, at anklageren og forsvareren kan procedere  

 spørgsmålet om varetægtsfængsling - op til retten at  

 bestemme, om domsforhandlingen i straffesagen skal fortsætte  

 uafhængigt af behandlingen af spørgsmålet om fortsat  

 fængsling, eller om straffesagen skal udsættes, indtil  

 spørgsmålet om varetægtsfængsling er afgjort.
 Hvis den anden dommer eller landsretsafdeling finder det  

 hensigtsmæssigt og forsvarligt, kan spørgsmålet om fortsat  

 fængsling afgøres på skriftligt grundlag.
Hvis en af betingelserne i den foreslåede  

 bestemmelse i § 60, stk. 3, 2. pkt., er opfyldt - dvs. at der er  

 tale om en tilståelsessag efter § 925 eller § 925 a, eller  

 hvis sagen for så vidt angår de forhold, der har givet anledning  

 til varetægtsfængslingen, ikke omfatter beviserne for tiltalte  

 skyld - skal afgørelsen ikke træffes af en anden dommer eller  

 afdeling.
I en sådan sag kan den dommer eller den afdeling, der  

 deltager i domsforhandlingen, træffe afgørelse om  

 varetægtsfængsling, uden at dette medfører  

 inhabilitet.
 Der henvises i øvrigt til bemærkningerne til  

 de foreslåede bestemmelser i retsplejelovens § 60, stk. 2 og  

 3, og § 91, stk. 3, og til pkt. 3 i de almindelige  

 bemærkninger.
Til nr. 16 (retsplejelovens §§ 770 a-770 e) Til § 770 a Bestemmelsen afløser den gældende bestemmelse  

 i § 770 a, stk. 1.
 Den gældende bestemmelse regulerer både de  

 tilfælde, hvor der træffes bestemmelse om, at den  

 varetægtsfængslede er udelukket fra fællesskab med alle  

 andre indsatte (fuldstændig isolation) og de tilfælde, hvor der  

 alene træffes bestemmelse om, at arrestanten ikke må have  

 samvær med bestemte andre indsatte - men altså gerne med  

 øvrige indsatte - (delvis isolation).
 Efter forslaget skal den særlige regulering i  

 retsplejeloven af varetægtsfængsling i isolation alene finde  

 anvendelse i de situationer, hvor der efter anmodning fra politiet er tale om  

 udelukkelse af arrestanten fra fællesskab med alle andre indsatte  

 (fuldstændig isolation).
Er der således tale om, at politiet af hensyn til  

 varetægtsfængslingens øjemed alene ønsker, at  

 arrestanten skal udelukkes fra fællesskab med bestemte andre indsatte  

 (delvis isolation), følger det af den foreslåede ændring,  

 at et sådant indgreb kan iværksættes efter politiets  

 beslutning.
Beskyttelse mod indgrebet - herunder mod risikoen for anvendelse  

 af delvis isolation i et sådant omfang, at det nærmer sig  

 fuldstændig isolation - vil være indeholdt i den almindelige  

 regel i retsplejelovens § 773, hvorefter en arrestant kan forlange  

 spørgsmålet om opretholdelse af andre begrænsninger (end  

 de særligt regulerede), som politiet af hensyn til  

 varetægtsfængslingens øjemed har foretaget i arrestantens  

 rettigheder, forelagt retten til afgørelse.
 Der henvises i øvrigt til pkt. 2.5. i de  

 almindelige bemærkninger.
 Bestemmelsen i nr. 1, svarer til den gældende  

 bestemmelse.
 Bestemmelsen i nr. 2, er derimod ændret med  

 henblik på at understrege og fremhæve kravet om den særlige  

 isolationsgrund, der skal være til stede ud over  

 fængslingsbetingelserne i retsplejelovens § 762, stk. 1, nr.  

 3.
 Af den foreslåede nye affattelse af nr. 2,  

 fremgår således udtrykkeligt, at der skal være bestemte  

 grunde til at antage, at varetægtsfængslingen i sig selv ikke er  

 tilstrækkelig til at hindre arrestanten i at vanskeliggøre  

 forfølgningen i sagen, herunder ved gennem andre indsatte at  

 påvirke medsigtede eller ved trusler eller på anden lignende  

 måde påvirke andre (såkaldt kollusion). Heraf  

 følger, at der skal være en begrundet frygt for, at sigtede,  

 ikke bare på fri fod, men også efter at være blevet  

 frihedsberøvet, kan og vil vanskeliggøre forfølgningen i  

 sagen, og denne begrundede frygt skal kunne angives med henvisning til  

 konkrete omstændigheder i sagen.
 Der henvises herom i øvrigt til pkt. 2.6. i de  

 almindelige bemærkninger.
 Med udtrykket »indsatte« henvises både til andre  

 varetægtsarrestanter og til strafafsonere.
 Kendelser, hvorved en varetægtsarrestant  

 fængsles i isolation, skal angive de konkrete omstændigheder,  

 hvorpå det støttes, at også den særlige  

 isolationsgrund er til stede, jf. bemærkningerne til den  

 foreslåede § 770 d.
 Der foreslås ingen ændringer i betingelserne  

 for at iværksætte isolation for så vidt angår kravene  

 til kriminalitet og mistanke.
Til § 770 b Bestemmelsen afløser den nuværende  

 proportionalitetsregel i retsplejelovens § 770 b.
Formålet med den  

 foreslåede ændrede affattelse er navnlig at tydeliggøre  

 kravet om proportionalitet som en selvstændig betingelse for  

 isolation.
 I stk. 1, nr. 1, eksemplificeres nogle af de  

 mindre indgribende foranstaltninger, der om muligt skal anvendes i stedet for  

 isolation.
I stk. 1, nr. 2, fremhæves den  

 særlige belastning, som indgrebet kan medføre på grund af  

 arrestantens personlige forhold.
Bestemmelsen medfører bl.a., at der  

 kun i sjældne undtagelsestilfælde kan blive tale om at anbringe  

 personer under 18 år i isolation.
Isolationsfængsling af personer  

 under 18 år vil således alene kunne iværksættes i  

 sjældne undtagelsestilfælde, når særlig tungtvejende  

 grunde taler for, at varetægtsfængsling i isolation er  

 nødvendig i den konkrete sag.
Ved forlængelser af isolation ud  

 over helt kortvarige perioder, vil proportionalitetshensyn med stigende  

 vægt tale imod fortsat isolation af personer under 18 år.  

 Bestemmelsens opregning af personlige forhold - ung alder og fysisk eller  

 psykisk svagelighed - er ikke udtømmende.
Som eksempel på andre  

 personlige forhold, der konkret kan indebære, at indgrebet bliver  

 særligt belastende kan nævnes, at arrestanten er udlænding  

 og ikke kan kommunikere med personalet.
I stk. 1, nr. 3, understreges, at domstolene i  

 forbindelse med afgørelser om isolation også skal påse, om  

 politiet effektivt og med den nødvendige hurtighed efterforsker og  

 forfølger sagen.
Et sådant krav følger efter de  

 gældende regler af henvisningen i § 770 c til bestemmelsen i  

 § 768, 2. pkt., men kravet foreslås tydeliggjort og understreget  

 ved indføjelsen af en selvstændig bestemmelse herom i reglerne  

 om isolation.
 Bestemmelsen foreslås i øvrigt affattet,  

 så opmærksomheden særligt henledes på bestemmelsen i  

 § 747 og dermed på mulighederne for en bevissikring, der vil kunne  

 få betydning for spørgsmålet om ophævelse af  

 isolation.
Ved vurderingen af, om en efterforskning fremmes med den  

 påkrævede hurtighed, bør det indgå, om en eventuel  

 langvarig sagsbehandling helt eller delvist skyldes forhold, som politiet er  

 uden indflydelse på, f.eks. sigtedes eller medsigtedes ønske om  

 forsvarerskift midt i sagsforløbet eller ønske om en bestemt  

 forsvarer, der samtidig varetager så mange andre opgaver, at det er  

 vanskeligt at aftale tid til afhøringer mv.
Det bemærkes i den  

 forbindelse, at adgangen til efter retsplejelovens §§ 733 og 736 at  

 nægte beskikkelse eller tilbagekalde en beskikkelse af hensyn til  

 sagens behørige fremme må antages at være forholdsvis  

 begrænset som følge af sigtedes ret til - også i lyset af  

 menneskerettighedskonventionens artikel 6 - at vælge egen  

 forsvarer.
 Der henvises i øvrigt til pkt. 2.6. i de  

 almindelige bemærkninger.
Til § 770 c Bestemmelsen afløser den gældende bestemmelse  

 i § 770 a, stk. 2, og indeholder regler vedrørende den  

 maksimale tidsmæssige udstrækning af isolation.
En kortere  

 tidsmæssig udstrækning i den konkrete sag vil som hidtil kunne  

 følge af proportionalitetsgrundsætninger, herunder den  

 særlige proportionalitetsregel i den foreslåede § 770 b,  

 eller af bevissikring efter reglerne i § 747 om anteciperet  

 bevisførelse.
 Ved de foreslåede tidsgrænser for isolation er  

 foretaget en inddeling på baggrund af strafferammerne for den  

 kriminalitet, som varetægtsarrestanten er sigtet for.
Fristen for isolation regnes fra  

 iværksættelsen, også når der under en  

 isolationsperiode rejses sigtelse for nye forhold.
I sådanne  

 tilfælde vil den længst tilladte varighed af isolationen  

 imidlertid øges, hvis strafferammen for et nyt påsigtet forhold  

 giver mulighed for en længerevarende isolation end tidligere  

 påsigtede forhold.
Det følger af betingelserne for  

 varetægtsfængsling, at varetægtsfængsling og dermed  

 isolation kun kan komme på tale i forbindelse med sigtelser for  

 lovovertrædelser, der efter loven kan medføre fængsel i 1  

 år og 6 måneder eller mere.
Det foreslås herefter i  

stk. 1, at der indføres en absolut tidsmæssig  

 begrænsning for isolation på 4 uger, hvis lovovertrædelsen  

 ikke kan medføre fængsel i 4 år.
Det svarer til en  

 nedsættelse med 4 uger i forhold til de gældende regler.
 I stk. 2, foreslås, for så vidt  

 angår lovovertrædelser, der efter loven kan medføre  

 fængsel i 4 år eller mere, men ikke i 6 år, den  

 gældende absolutte tidsmæssige begrænsning på 8 uger  

 opretholdt.
I stk. 3, foreslås, at der for så  

 vidt angår lovovertrædelser, der efter loven kan medføre  

 fængsel i 6 år eller mere, indføres en grænse for  

 isolation på 3 måneder.
Der foreslås endvidere en  

 snæver adgang for retten til at dispensere fra denne 3-måneders  

 frist, således at retten undtagelsesvis kan tillade, at  

 isolation udstrækkes ud over 3 måneder, hvis  

afgørende hensyn til forfølgningen gør fortsat  

 isolation påkrævet, uanset den tid arrestanten har  

 været isoleret.
Anvendelse af isolation ud over 3 måneder vil  

 bl.a. forudsætte, at det ikke kan bebrejdes politiet eller  

 anklagemyndigheden, at efterforskningen ikke har gjort det muligt at  

 tilvejebringe den fornødne bevissikring inden udløbet af den  

 normale frist.
 I stk. 4, foreslås, at der, for så  

 vidt angår arrestanter, der er under 18 år, indføres en  

 absolut tidsmæssig begrænsning for isolation på 8 uger.  

 Isolation af disse personer kan således højst finde sted i en  

 sammenhængende periode på 8 uger uanset arten af den  

 påsigtede kriminalitet.
 Der henvises i øvrigt til pkt. 2.7. i de  

 almindelige bemærkninger.
Til § 770 d Bestemmelsen afløser den gældende bestemmelse  

 i § 770 c om sagsbehandlingsregler.
Den gældende bestemmelse  

 indeholder henvisninger til forskellige bestemmelser i retsplejeloven,  

 hvorefter en række formelle spørgsmål i forbindelse med  

 isolation behandles efter de samme regler, som gælder for behandlingen  

 af spørgsmål vedrørende  

 varetægtsfængsling.
I stk. 1, foreslås en ændring,  

 hvorefter en afgørelse, hvorved der træffes bestemmelse om  

 anbringelse i isolation eller fortsat isolation, i alle tilfælde skal  

 træffes ved særskilt kendelse.
I modsætning til  

 gældende ret betyder det, at spørgsmålet om  

 varetægtsfængsling og spørgsmålet om isolation altid  

 skal afgøres ved to særskilte kendelser.
Samtidig skal  

 afgørelsen også i de tilfælde, hvor den sigtede er  

 indforstået med en forlængelse af en iværksat isolation,  

 træffes (og begrundes) ved særskilt kendelse.
Endvidere er kravet om begrundelse ved kendelser om  

 isolation udskilt fra den almindelige henvisningsbestemmelse til en  

 særlig bestemmelse.
Begrundelsespligten indebærer, at retten i  

 kendelser om isolation skal anføre de konkrete omstændigheder,  

 hvorpå det støttes, at betingelserne i §§ 770 a-770 c, for  

 isolation eller fortsat isolation er opfyldt.
Det skal således bl.a.  

 fremgå af kendelsen, hvorfor retten finder, at også den  

 særlige isolationsgrund, der skal være til stede ud over  

 fængslingsgrunden i retsplejelovens § 762, stk. 1, nr. 3, er  

 til stede i den konkrete sag, ligesom retten om nødvendigt konkret  

 skal begrunde hvorfor de muligheder, der måtte være for  

 iværksættelse af mindre indgribende foranstaltninger, ikke er  

 tilstrækkelige til at opnå det formål, som tilsigtes med  

 anmodningen om isolation.
 Der henvises i øvrigt til pkt. 2.8. i de  

 almindelige bemærkninger.
 Ændringerne i stk. 2 er i første  

 række konsekvensrettelser som følge af forslaget i stk. 1  

 om udskillelse af kravet om begrundelser ved kendelser om isolation til en  

 særlig bestemmelse.
 Herudover foreslås en regel, hvorefter fristen for  

 isolation, højst kan forlænges med 2 uger ad gangen, hvis  

 arrestanten er under 18 år.
 De bestemmelser, der henvises til i stk. 2, finder »i  

 øvrigt tilsvarende anvendelse«, dvs. de finder anvendelse, i det  

 omfang stk. 1 ikke indeholder afvigende regler.
Til § 770 e Ved henvisningen til § 767, stk. 1, i den  

 gældende § 700 c, har en isoleret varetægtsarrestant krav  

 på mundtlig kærebehandling af en afgørelse om isolation,  

 når isolationen udstrækkes ud over 3 måneder.
 Har kæreinstansen tilladt mundtlig  

 kærebehandling før 3 måneders fristen, er der efter  

 § 770 e, 1. pkt., krav på ny mundtlig kærebehandling,  

 såfremt kæren vedrører en kendelse, hvorved isolationen  

 udstrækkes ud over 3 måneder.
 Efter den foreslåede affattelse af § 770 e har  

 en isoleret varetægtsarrestant krav på mundtlig  

 kærebehandling af en afgørelse om isolation, når  

 kæren vedrører en kendelse, hvorved isolationen udstrækkes  

 ud over 8 uger.
 Herudover foreslås en regel, hvorefter en  

 varetægtsarrestant har krav på fornyet mundtlig  

 kærebehandling, når kæremålet angår en  

 kendelse, hvorved en isolation udstrækkes ud over 8 uger regnet fra den  

 seneste mundtlige behandling af et kæremål om forlængelse  

 af isolation.
 I andre tilfælde afgør kæreinstansen,  

 om en anmodning om mundtlig behandling skal imødekommes.
Ved den mundtlige kærebehandling finder bestemmelsen  

 i § 767, stk. 1, sidste pkt., tilsvarende anvendelse.
Det  

 indebærer, at fremstilling af arrestanten i retten kan undlades,  

 såfremt den pågældende giver afkald herpå, eller  

 retten finder, at fremstillingen vil være forbundet med  

 uforholdsmæssige vanskeligheder.
 Der henvises i øvrigt til pkt. 2.8. i de  

 almindelige bemærkninger.
Til nr. 17 (retsplejelovens § 776) Det foreslås at ændre affattelsen af  

 § 776, så det understreges, at der ved fastsættelsen af de  

 administrative regler om behandlingen af varetægtsarrestanter skal  

 fastsættes særlige regler om behandlingen af de arrestanter, der  

 anbringes i isolation.
 Baggrunden for forslaget er den særlige belastning  

 og risiko for forstyrrelse af det psykiske helbred, der er forbundet med en  

 varetægtsfængsling i isolation sammenlignet med  

 ikke-isolation.
Den foreslåede bestemmelse er udformet  

 således, at kravene til indholdet af de særlige regler om  

 behandlingen af isolationsfængslede i vid udstrækning  

 fremgår direkte af lovteksten.
De administrative regler kan dog f.eks.  

 også indebære særlig adgang til placering i større  

 og bedre udstyrede celler.
 Det forudsættes, at reglerne kan udformes  

 således, at de særlige rettigheder først opnås efter  

 en kortere isolationsperiode og således, at lempelserne kan øges  

 med længden af isolationsperioden.
 Politiet vil som hidtil - under domstolskontrol - kunne  

 modsætte sig besøg eller kræve, at besøg sker under  

 kontrol, men det er forudsat, at den foreslåede adgang til besøg  

 gælder, uanset om der er øget ressourceforbrug forbundet med  

 afholdelse af besøg for isolerede varetægtsarrestanter f.eks.  

 på grund af krav om besøgskontrol.
 Der henvises i øvrigt til pkt. 2.10. i de  

 almindelige bemærkninger.
Til nr. 18 (retsplejelovens § 807 d, stk. 1) Retsplejelovens § 807 d indeholder en samling af  

 bestemmelser om ophøret af beslaglæggelse.
 Den foreslåede ændring er en præcisering  

 af, at retsplejelovens § 807 d, stk. 1, vedrører beslaglagte genstande  

 (sml. § 802, stk. 1, og § 803, stk. 1), mens retsplejelovens § 807 d, stk. 2,  

 omhandler beslaglagt gods (sml. § 802, stk. 2).
Til nr. 19 (retsplejelovens § 841) Efter de gældende regler træffes beslutning om  

 dørlukning, referatforbud og navneforbud og beslutning om, at tiltalte  

 skal for lade retslokalet, medens et vidne afgiver forklaring, oftest  

 først i forbindelse med selve domsforhandlingen.
 Den foreslåede bestemmelse indebærer, at  

 retten får mulighed for forud for domsforhandlingen at træffe  

 afgørelse om de nævnte foranstaltninger.
 Efter den foreslåede bestemmelse vil anmodning om  

 beslutning forud for domsforhandlingen kunne fremsættes af  

 anklagemyndigheden eller forsvareren eller af et vidne, herunder af vidner  

 som føres af forsvaret.
Det forudsættes, at det i almindelighed vil  

 være anklagemyndigheden (eller forsvareren), der rejser  

 spørgsmål om de nævnte foranstaltninger over for retten.  

 Et vidne - eller vidnets bistandsadvokat - kan dog også selv  

 fremsætte anmodning over for retten, f.eks. i tilfælde hvor  

 anklagemyndigheden ikke finder grundlag herfor.
Det er op til retten at  

 afgøre, om der er behov for at afholde et særskilt  

 retsmøde om anmodningen.
 Der henvises i øvrigt til pkt. 4.4. i de  

 almindelige bemærkninger.
Til nr. 20 (retsplejelovens § 927) Den foreslåede ændring er en følge af  

 den foreslåede § 841.
 Forslaget indebærer, at der foretages den  

 nødvendige henvisning til reglen i § 841 om  

 forhåndsafgørelse om dørlukning mv. - som efter sin  

 placering alene gælder for nævningesager ved landsretten -  

 således at bestemmelsen også gælder for straffesager ved  

 byret og Sø- og Handelsretten.
Til nr. 21 (retsplejelovens § 1018 e) Den foreslåede bestemmelse indebærer, at  

 klager over aktindsigt efter forvaltningsloven og offentlighedsloven - i  

 lighed med klager over afgørelser om erstatning - bliver omfattet af  

 to-instansprincippet.
Den foreslåede bestemmelse indebærer  

 endvidere, at klagefristen på 4 uger i retsplejelovens § 1018 e,  

 stk. 4, også gælder i forhold til klager over  

 afgørelser om aktindsigt.
Der er mulighed for at dispensere fra  

 klagefristen som nævnt i § 1018 e, stk. 4, 2. pkt.
 Der henvises i øvrigt til pkt. 9 i de almindelige  

 bemærkninger.
Til nr. 22 (retsplejelovens § 1019 h) Den foreslåede bestemmelse indebærer, at  

 klager over aktindsigt efter forvaltningsloven og offentlighedsloven - i  

 lighed med klager over afgørelser vedrørende  

 adfærdsklager - bliver omfattet af to-instansprincippet.
Den foreslåede bestemmelse indebærer  

 endvidere, at klagefristen på 4 uger i retsplejelovens § 1019 h,  

 stk. 2, også gælder i forhold til klager over  

 afgørelser om aktindsigt.
Der er mulighed for at dispensere fra  

 klagefristen som nævnt i § 1019 h, stk. 2, 2. pkt.
 Der henvises i øvrigt til pkt. 9 i de almindelige  

 bemærkninger.
Til nr. 23 (retsplejelovens § 1019 i, stk. 1, nr. 3) Af retsplejelovens § 1019 i, stk. 1, nr. 3, fremgår,  

 at behandlingen af en klage over politipersonalets adfærd i tjenesten  

 (adfærdsklager) sluttes, hvis regeringen eller justitsministeren  

 træffer bestemmelse om, at sagen skal undersøges efter reglerne  

 i retsplejelovens § 21 eller § 21 a om henholdsvis kommissionsdomstole og  

 undersøgelsesretter.
 Retsplejelovens §§ 21 og 21 a er ophævet ved § 33,  

 stk. 2, i lov nr. 357 af 2. juni 1999 om undersøgelseskommissioner.  

 Forslaget til en ændret affattelse af retsplejelovens § 1019 i, stk. 1,  

 nr. 3, er en konsekvens heraf.
Til § 2 Til nr. 1 (straffelovens § 86, stk. 1) Det foreslås, at der i straffeloven indføres  

 en særlig regel om fastsættelse af varetægtsfradraget i  

 sager, hvor varetægtsfængslingen er udstået i  

 isolation.
Ved afsoning af en idømt frihedsstraf afkortes  

 denne med et antal dage svarende til det antal påbegyndte døgn,  

 den dømte eventuelt har været varetægtsfængslet i  

 forbindelse med sagen, jf. straffelovens § 86, stk. 1, 1. pkt.
Der  

 gælder samme regler, uanset om den dømte under  

 varetægtsfængslingen har været anbragt i isolation eller i  

 fællesskab.
Den foreslåede ændring af straffelovens  

 § 86, stk. 1, indebærer, at der ved opgørelsen af  

 varetægtsfradraget sker en forhøjelse af dette fradrag med en  

 dag for hvert påbegyndt tidsrum af tre døgn, hvori den  

 dømte har været isoleret efter rettens bestemmelse.
Baggrunden  

 for forslaget er den særlige belastning og risiko for forstyrrelse af  

 det psykiske helbred, der er forbundet med en varetægtsfængsling  

 i isolation sammenlignet med ikke-isolation.
Den foreslåede bestemmelse  

 er undtagelsesfri.
Der er således ikke mulighed for, at retten som  

 følge af konkrete omstændigheder i den enkelte sag kan  

 afskære det særlige isolationsfradrag.
 Der henvises i øvrigt til pkt. 2.11. i de  

 almindelige bemærkninger.
Til § 3 Det foreslås, at loven træder i kraft den 1.  

 januar 2000.
De nye bestemmelser i retsplejeloven om  

 varetægtsfængsling i isolation vil i overensstemmelse med  

 almindelige retsprincipper gælde for afgørelser om isolation,  

 der træffes efter lovens ikrafttræden.
Bestemmelserne om de  

 tidsmæssige begrænsninger for isolation gælder for  

 afgørelser om fortsættelse af isolation, der træffes efter  

 lovens ikrafttræden, uanset om isolationen oprindelig er iværksat  

 forud for lovens ikrafttræden.
 De nye bestemmelser i retsplejeloven om  

 gennemførelse af et to-instansprincip med hensyn til klager over  

 afgørelser vedrørende aktindsigt efter forvaltningsloven og  

 offentlighedsloven, finder anvendelse på anmodninger om aktindsigt, der  

 fremsættes over for 1. instans efter lovens ikrafttræden.
 Den nye bestemmelse i straffeloven om særlig  

 kompensation i den idømte frihedsstraf for  

 varetægtsfængsling, der er udstået i isolation, finder  

 anvendelse på domme, der afsiges efter lovens ikrafttræden.
Til § 4 Bestemmelsen fastsætter lovens territoriale  

 gyldighedsområde og indebærer, at loven ikke gælder for  

 Færøerne og Grønland.
Den foreslåede ændring  

 i straffeloven (§ 2) kan dog sættes i kraft på  

 Færøerne ved kongelig anordning.
Bilag 1 Fortegnelse over godkendte trossamfund uden for  

 folkekirken 1. De i henhold til kgl. resolution anerkendte trossamfund er  

 følgende:
Det romersk-katolske trossamfund Det mosaiske trossamfund Den reformerte menighed i Fredericia Den franske-reformerte menighed i København Den tysk-reformerte menighed i København Det metodistiske trossamfund Det danske Baptistsamfund Den ortodokse russiske kirkes menighed i København Den norske menighed ved Kong Haakon kirken i København Svenska Gustafsförsamlingen i København Den til St.
Alban's English Church i København hørende  

 menighed 2. Endvidere har Kirkeministeriet i medfør af  

 ægteskabslovens § 16, stk. 1, nr. 3, meddelt eller givet  

 tilsagn om vielsesbemyndigelse til præster inden for  

 nedennævnte ikke-anerkendte trossamfund og dermed godkendt disse som  

 trossamfund:
Den apostolske Kirke i Danmark Den Nyapostolske Kirke i Danmark Det danske Missionsforbund De evangelisk-lutherske frimenigheder Machsike Hadas Frelsens Hær Islamiske menigheder Jehovas Vidner Jesu Kristi kirke af Sidste Dages Hellige (Mormoner) Menigheder inden for Pinsebevægelsen Syvende-dags Adventisterne Baha'i Samfundet The International Church of Copenhagen (The American Lutheran Congregation  

 of Copenhagen) Kristent Center Sikh Foundation, Denmark Siri Guru Singh Sabha, Copenhagen Karma-Kadjypa Skolen (buddhister) Karmapa-Trust (buddhister) Nazaræerens Kirke Guds Menighed Den Kristne Forsamling (Frikirken Berøa) Kristnastova Kristent Centrum Livets Træ Bibelcenter Rhema Bibelcenter Københavns Bibeltrænings Center Forklarelsens Kirke The Brethren Den makedonske ortodokse Kirke Den assyriske østkirke i Danmark Troens Ord Sunnataram Copenhagen (buddhister) Wat Thai Danmark (buddhister) Amager Kristne Center Kristent Center Herning Aalborg Menighedscenter Holstebro Frikirke Bibel & Missions Centret Billund Frikirke Dansk Teltmission menighed Fonden Guds Verdensvide Kirke Den koptisk-ortodokse Kirke Den koreanske kirke i Danmark Kristne i Danmark Yeshuat Tsion, Den Messianske Synagoge i Danmark Livets Kilde Frikirken på havnen Sathya Sai Baba Kristensamfundet Krishnabevægelse/Iskcon Den rumænsk-ortodokse menighed i Danmark Kristent Fællesskab i Nordsjælland Kristent Fællesskab, København Brahma Kumaris Åndelige Verdensuniversitet Bethel Missionary Baptist Church City Kirke, Herning Danmarks Hindu Kultur Aktivitets Center Kristus Kirken (frikirke) Den Serbisk Ortodokse Kirke i Danmark Aars Vineyard Christian Fellowship (tidligere Aars Frikirke) Bilag 2 Retsplejerådets udtalelse om Justitsministeriets  

 udkast til ændring af retsplejeloven vedrørende behandling af  

 retssager uden for retskredsen af lokalemæssige grunde 1. Justitsministeriet hørte i januar 1999 en  

 række myndigheder og organisationer over et forslag om at skabe klar og  

 utvetydig hjemmel for, at retssager kan behandles uden for retskredsen af  

 lokalemæssige grunde.
Forslaget er indeholdt i Justitsministeriets  

 notat af 13. januar 1999 om udkast til ændring af retsplejeloven  

 (Behandling af retssager uden for retskredsen af lokalemæssige  

 grunde).
Under høringen blev der peget på, at dette  

 spørgsmål burde forelægges Retsplejerådet, inden  

 justitsministeren fremsatte lovforslag herom.
På den baggrund anmodede  

 Justitsministeriet ved brev af 24. februar 1999 Retsplejerådet om en  

 udtalelse.
Retsplejerådet har ved sin behandling af lovudkastet  

 inddraget de høringssvar, Justitsministeriet har modtaget  

 vedrørende lovudkastet.
Til brug for Retsplejerådets  

 overvejelser vedrørende de statsretlige aspekter af behandling af  

 retssager uden for retskredsen af lokalemæssige grunde har  

 Justitsministeriet udarbejdet et notat af 12. maj 1999, som er vedlagt denne  

 udtalelse.
 2. Retsplejerådet havde ved afgivelsen af udtalelsen  

 følgende sammensætning:
Højesteretsdommer Poul Sørensen (formand) Landsdommer Peter Deleuran Advokat Karen Dyekjær-Hansen Afdelingschef Torsten Hesselbjerg Dommer Poul Holm Politimester Jørgen Ilum Advokat Jørgen B.
Jepsen Dommer Jes Schiøler Professor, dr.jur.
Eva Smith Statsadvokat Lars Stevnsborg Professor, lic.jur.
Gorm Toftegaard-Nielsen Professor, dr.jur.
Erik Werlauff Retsassessor Bo Østergaard Som sekretær for rådet har fungeret fuldmægtig Carsten  

 Bo Nielsen.
Kontorchef Jens Kruse Mikkelsen har fungeret som  

 sekretariatsleder.
 3. Justitsministeriets lovudkast har følgende ordlyd:
 1. § 11, stk. 2, ophæves og i stedet  

 indsættes:
»Stk. 2. Landsretten kan bestemme, at retten skal sættes uden  

 for det sædvanlige tingsted, herunder også uden for retskredsen,  

 når det findes hensigtsmæssigt af hensyn til 1)	sagens oplysning, 2)	sagens behandling inden for rimelig tid eller 3)	andre særlige grunde.
Stk. 3. Inden landsretten i medfør af stk. 2  

 træffer afgørelse om, hvorvidt en sag skal behandles uden for  

 retskredsen, skal parterne have lejlighed til at udtale sig om  

 spørgsmålet.
Landsrettens afgørelse herom kan af parterne  

 kæres til Højesteret.
Andre afgørelser efter stk. 2 kan  

 kæres i det omfang, det følger af kapitel 37 eller 85.« 2. § 19, stk. 4, affattes således:
»Stk. 4. § 11, stk. 2 og 3, finder tilsvarende anvendelse for  

 byretterne.« 4. Indledningsvis bemærkes, at Retsplejerådet  

 forudsætter, at det i praksis ikke vil kunne komme på tale, at  

 der i medfør af den foreslåede bestemmelse gives en dommer  

 pålæg om i et meget langt tidsrum at gøre tjeneste fjernt  

 fra det faste tjenestested.
Formålet med forslaget er at fremskynde behandlingen  

 af retssagerne med henblik på bl.a. at leve op til de forpligtelser,  

 Danmark har påtaget sig efter Den Europæiske  

 Menneskerettighedskonvention.
Den konkrete anvendelse af de  

 påtænkte regler vil henhøre under domstolene.
 Retsplejerådet lægger endvidere vægt  

 på, at de retssager, som den pågældende dommer skal  

 behandle, stammer fra dommerens eget embede, og at der alene er tale om en  

 pligt til midlertidigt fysisk at være til stede et andet sted end  

 embedets sædvanlige tingsted(er).
 På denne baggrund finder Retsplejerådet, at  

 det påtænkte forslag ikke giver anledning til  

 grundlovsmæssige betænkeligheder.
Retsplejerådet finder, at det udtrykkeligt  

 bør fremgå af bestemmelsens ordlyd, at adgangen til at behandle  

 retssager uden for retskredsen af hensyn til sagens behandling inden for  

 rimelig tid eller af andre særlige grunde alene bør anvendes  

 undtagelsesvis.
Er der tale om en mere vedvarende lokalemangel, bør  

 dette løses ved mere permanent at tilføre retten yderligere  

 lokaler.
 Retsplejerådet finder desuden, at retten ved  

 afgørelsen af, om retten skal sættes uden for det  

 sædvanlige tingsted, og i givet fald hvor, også bør  

 lægge vægt på, om sagens parter, advokater, vidner m.fl.  

 derved pålægges en uforholdsmæssigt belastende  

 rejseaktivitet.
Retsplejerådet finder, at de pågældende  

 afgørelsers karakter og betydning intet grundlag giver for at fravige  

 retsplejelovens almindelige kæreregler.
Hensynet til sagens parter  

 findes i de tilfælde, hvor der ikke vil være kæreadgang  

 efter retsplejelovens almindelige kæreregler, i tilstrækkelig  

 grad varetaget ved, at sagens parter skal have lejlighed til at udtale sig,  

 inden retten træffer afgørelse om, hvorvidt en sag skal  

 behandles uden for retskredsen af lokalemæssige grunde.
 Da der i retsplejelovens § 11, stk. 1, anvendes udtrykket  

 »landsretskredsen«, bør denne betegnelse også anvendes i de  

 foreslåede nye bestemmelser i § 11, stk. 2-4. Når disse  

 bestemmelser efter den foreslåede bestemmelse i § 19, stk. 4, skal  

 finde »tilsvarende anvendelse« for byretterne, gælder dette naturligvis  

 (by)retskredsen.
 Retsplejerådet foreslår på denne  

 baggrund følgende formulering af bestemmelserne:
 1. § 11, stk. 2, ophæves, og i stedet  

 indsættes:
 »Stk. 2. Landsretten kan bestemme, at retten skal sættes uden  

 for det sædvanlige tingsted, herunder også uden for  

 landsretskredsen, når det findes hensigtsmæssigt af hensyn til  

 sagens oplysning.
 Stk. 3. Landsretten kan endvidere bestemme, at retten  

 skal sættes uden for det sædvanlige tingsted, og herunder  

 undtagelsesvis også uden for landsretskredsen, når det findes  

 hensigtsmæssigt af hensyn til sagens behandling inden for rimelig tid  

 eller af andre særlige grunde.
Stk. 4. Inden landsretten i medfør af stk. 3  

 træffer afgørelse om, hvorvidt en sag skal behandles uden for  

 landsretskredsen, skal parterne have lejlighed til at udtale sig om  

 spørgsmålet.« 2. § 19, stk. 4, affattes således:
»Stk. 4. § 11, stk. 2-4, finder tilsvarende anvendelse for  

 byretterne.« August 1999 Poul Sørensen (formand)				Jes Schiøler Peter Deleuran						Eva Smith Karen Dyekjær-Hansen				Lars Stevnsborg Torsten Hesselbjerg					Gorm Toftegaard-Nielsen Poul Holm						Erik Werlauff Jørgen Ilum						Bo Østergaard Jørgen B.
Jepsen _______________________ Jens Kruse Mikkelsen Carsten Bo Nielsen Underbilag til bilag 2 JUSTITSMINISTERIET	J.nr. 1998-793-0045 Lovafdelingen	Den 12. maj 1999 N O T A T om statsretlige aspekter af behandling af retssager uden  

 for retskredsen af lokalemæssige grunde 1. Indledning Justitsministeriet hørte i januar 1999 en  

 række myndigheder og organisationer over et forslag om at skabe klar og  

 utvetydig hjemmel for, at retssager kan behandles uden for retskredsen af  

 lokalemæssige grunde.
Under høringen blev der peget på, at  

 dette spørgsmål burde forelægges Retsplejerådet,  

 inden justitsministeren fremsatte lovforslag herom.
På den baggrund  

 anmodede Justitsministeriet ved brev af 24. februar 1999 Retsplejerådet  

 om en udtalelse.
Dette notat er udarbejdet til brug for Retsplejerådets  

 nærmere overvejelser om forslagets forenelighed med grundlovens §  

 64.
 Spørgsmålet om, hvorvidt der foreligger et  

 grundlovsmæssigt problem, hvis en udnævnt dommer af højere  

 ret kan pålægges at behandle en retssag uden for retskredsen,  

 afhænger af, om pålægget om at behandle retssagen uden for  

 retskredsen er foreneligt med beskyttelsen mod forflyttelse i grundlovens §  

 64, 2. pkt.
I det følgende vil grundlovens bestemmelser om  

 forflyttelse af tjenestemænd blive introduceret i pkt. 2, og  

 forflyttelsesbegrebet i grundlovens § 64 behandles i pkt. 3. I pkt. 4 omtales  

 forflyttelsesbegrebet i grundlovens § 27, stk. 3, og tjenestemandslovens §  

 12. I pkt. 5 beskrives, i hvilket omfang udnævnte dommere efter  

 gældende ret er forpligtede til at behandle retssager uden for  

 retskredsen.
Endelig foretages en samlet vurdering i pkt. 6.
2. Grundlovens bestemmelser om forflyttelse af tjenestemænd Grundloven indeholder bestemmelser om forflyttelse af  

 tjenestemænd i § 27, stk. 2 og 3, og § 64.
 Grundlovens § 27, stk. 2 og 3, har følgende  

 ordlyd:
 »§ 27. ...
 Stk. 2. Om afskedigelse, forflyttelse og pensionering af  

 tjenestemænd fastsættes regler ved lov, jfr. dog herved § 64.
Stk. 3. Uden deres samtykke kan de af kongen  

 udnævnte tjenestemænd kun forflyttes, når de ikke derved  

 lider tab i de med tjenestemandsstillingen forbundne indtægter, og der  

 gives dem valget mellem sådan forflyttelse og afsked med pension efter  

 de almindelige regler.« Grundlovens § 64, 1. og 2. pkt., har følgende ordlyd:
»§ 64. Dommerne har i deres kald alene at rette sig efter  

 loven.
De kan ikke afsættes uden ved dom, ejheller forflyttes mod deres  

 ønske, uden for de tilfælde, hvor en omordning af domstolene  

 finder sted. ...« Efter grundlovens § 27, stk. 2, skal der ved lov fastsættes regler  

 om afskedigelse, forflyttelse og pensionering af tjenestemænd.
Kravet i  

 denne bestemmelse om lovgivning er opfyldt ved en række love, herunder  

 tjenestemandsloven, jf. lovbekendtgørelse nr. 572 af 5. august 1991  

 med senere ændringer.
Efter § 27, stk. 3, må en forflyttelse af  

 en kongeligt udnævnt tjenestemand ikke medføre tab af indkomst,  

 og tjenestemanden kan i stedet for forflyttelse vælge at blive  

 afskediget med pension efter de almindelige regler.
Grundlovens § 64, 2. pkt., gælder kun for  

 udnævnte dommere.
Konstituerede dommere og dommerfuldmægtige er  

 således ikke beskyttet af grundloven mod afsked eller forflyttelse.  

 Efter grundlovens § 64, 2. pkt., kan dommere uden for de tilfælde, hvor  

 en omordning af domstolene finder sted, ikke forflyttes mod deres  

 ønske.
Er der ikke tale om en omordning af domstolene, kan dommeren  

 således kræve at forblive i sin hidtidige stilling.
Som  

 anført er beskyttelsen mod forflyttelse efter grundlovens § 27, stk.  

 3, derimod begrænset til at sikre den kongeligt udnævnte  

 tjenestemand mod tab af indkomst og give tjenestemanden ret til i stedet at  

 vælge at blive afskediget med pension efter de almindelige regler.
Den  

 sidstnævnte bestemmelse har derfor kun direkte betydning for  

 beskyttelse af dommere i de tilfælde, hvor en omordning af domstolene  

 finder sted.
Dette notat vil koncentrere sig om beskyttelsen efter  

 grundlovens § 64, da det påtænkte forslag ikke indebærer  

 »en omordning af domstolene«.
Grundlovens § 27, stk. 3, kan derimod have  

 betydning som bidrag til forståelsen af grundlovens § 64.
Beskyttelsen mod afskedigelse og forflyttelse er centrale  

 elementer til sikring af dommeres personlige uafhængighed i forhold til  

 regering og Folketing.
Den sikrer mod, at der ved trussel om afsked eller  

 forflyttelse kan lægges pres på dommere, ligesom den sikrer mod  

 ansættelsesretlig forfølgelse af dommere, der træffer  

 »ubekvemme« afgørelser.
Selv om grundlovsbeskyttelsen navnlig tager sigte på  

 indgreb fra regeringens og Folketingets side, er bestemmelsen efter sin  

 ordlyd ikke begrænset hertil.
Hensynet bag bestemmelsen taler  

 også for, at den enkelte dommer skal være beskyttet mod tvungen  

 forflyttelse, der besluttes af landsretspræsidenter,  

 byretspræsidenter, administrerende dommere eller af andre inden for  

 domstolenes egne rækker, der har med personaleadministration at  

 gøre, jf. herved Retsplejerådets betænkning nr. 1299/1995  

 om en rejsedommerordning, s. 20.
3. Forflyttelsesbegrebet i grundlovens § 64 Højesteret har ved dommen gengivet i UfR 1923.821 H  

 taget stilling til en sag om rækkevidden af forflyttelsesbeskyttelsen i  

 den dagældende grundlovs § 71, som svarer til § 64 i grundloven af  

 1953. Sagens omstændigheder var nærmere, at der ved Frederiksberg  

 birkeret var blevet udnævnt 3 dommere.
Fordelingen af arbejdsopgaverne  

 mellem disse tre dommere var fastsat ved kongelig anordning i henhold til den  

 dagældende retsplejelovs § 17. Sagen drejede sig om, i hvilket omfang  

 en af dommerne havde pligt til at affinde sig med, at der ved en ny kongelig  

 anordning blev gennemført en ændring af sagernes fordeling  

 mellem kredsens dommere.
Højesteret tiltrådte, at den  

 pågældende dommer ikke var pligtig at tåle enhver fremtidig  

 ændring af sagernes fordeling, som måtte blive fastsat ved  

 anordning, idet der ikke herved ville være tale om en omordning af  

 domstolene i grundlovens forstand.
Højesteret gav videre den  

 pågældende dommer medhold i, »at det efter Grundlovens § 71 maa  

 være udelukket at dømme ham til at taale, at de  

 Strafferetsplejen vedrørende Forretninger henlægges til hans  

 Embede, idet en saadan Henlæggelse vilde gøre Embedet til et  

 væsentligt andet og byrdefuldere, og det selv om Embedet samtidig  

 fritoges for Foged- og Auktionsvæsenet og Notarialforretningerne«.  

 Højesteret gav derimod Justitsministeriet medhold i, at den  

 pågældende dommer var pligtig at tåle, at skiftesagerne  

 henlagdes til hans embede, mod at dette samtidig fritoges for foged- og  

 auktionsvæsenet og notarialforretningerne.
Begrundelsen herfor var, at  

 »disse Grupper af Forretninger efter deres Beskaffenhed i det Hele findes at  

 kunne sidestilles, ligesom der savnes Føje til at antage, at en saadan  

 Ombytning vil medføre nogen væsentlig forøget  

 Arbejdsbyrde for Dommeren«. (Citat fra landsrettens præmisser, som  

 Højesteret tiltrådte).
 Poul Andersen anfører i Dansk Statsforfatningsret  

 (1954), s. 582, følgende om forflyttelsesbegrebet i grundlovens §  

 64:
»Det gør ikke efter Grl. § 64, 2. Pkt. nogen Forskel, om  

 Forflyttelsen er til et bedre eller ringere, højere eller lavere  

 Embede, om den er til et Dommerembede eller til et Embede indenfor  

 Forvaltningen.
Dommeren afgør i alle Tilfælde selv, bl.a. under  

 Hensyn til sine individuelle Forhold, om han vil overtage et nyt Embede.
En Ændring af de under et Dommerembede  

 hørende Tjenesteforretninger, herunder en Forøgelse af  

 Retskredsens Omraade, kan være saa væsentlig, at de maa  

 sidestilles med Forflyttelse.
En saa vidtgaaende Ændring, der  

 ingenlunde altid kan anses for en Omordning af Domstolene, kan derfor ikke  

 indføres mod Dommerens Ønske.« I Max Sørensen: Statsforfatningsret (2. udg. 1973)  

 anføres s. 164-165 følgende om forflyttelsesbegrebet i  

 grundlovens § 64:
»Begrebet forflyttelse må i denne sammenhæng forstås  

 på samme måde som i relation til andre tjenestemænd.
Det  

 defineres i almindelighed som udnævnelse til en ny tjenestestilling,  

 hvorved tjenstemanden stiltiende afskediges fra sin hidtidige stilling.
Om  

 der herved sker en ændring af tjenestestedet, er ikke i sig selv  

 afgørende (Poul Andersen: Forvaltningsret 5. udg. p. 208  

 f).
Ligestillet med forflyttelse er en ændring af  

 tjenestepligternes omfang og beskaffenhed, der er så væsentlig,  

 at stillingen må siges at være blevet en anden.
Også i  

 denne henseende afgøres det for dommeres vedkommende efter samme  

 principielle synspunkter som for andre tjenestemænds vedkommende, om  

 ændringer i stillingens indhold må ligestilles med forflyttelse.  

 Hvis der ved lov sker generelle ændringer i de til dommerembederne  

 henlagte forretninger, må der kræves større  

 ændringer for at anse det for forflyttelse, end hvis det kun er et  

 enkelt eller nogle få dommeres embeder der berøres.« I Alf Ross: Dansk Statsforfatningsret (3. udg. 1980)  

 anføres s. 553 følgende:
»Det afgørende for om der foreligger en forflyttelse er ikke  

 (alene) ændring af tjenestested, men også sådanne  

 ændringer i stillingens beskaffenhed, at der i realiteten er tale om en  

 anden stilling, Poul Andersen , 208 og Max Sørensen,  

 164.« Peter Germer anfører i Statsforfatningsret (2. udg. 1995), s. 168,  

 følgende:
»Bestemmelsen i § 64, 2. pkt. beskytter ikke blot dommeren mod stedlig  

 forflyttelse, men yder også beskyttelse mod ændringer af  

 arbejdsopgaverne, som er så omfattende, at der i realiteten er tale om  

 en anden stilling.
Omfanget af beskyttelsen må bestemmes ud fra en  

 formålsfortolkning af grundlovens § 64.« Henrik Zahle anfører i Dansk Forfatningsret 2 (2. udg. 1996), s.  

 110-111, følgende:
»Forflyttelse foreligger ikke blot, hvor dommeren flyttes fra ét  

 tjenestested til et andet, f.eks. fra Byretten i Skive til Byretten i  

 Rønne, men også hvor stillingen ændres på en  

 sådan måde, at der reelt bliver tale om en ny stilling, f.eks.  

 overgang fra stilling som civildommer til kriminaldommer, sml UfR 1923 821 H,  

 jf P.
Germer 1995 s 168.« 4. Forflyttelsesbegrebet i grundlovens § 27, stk. 3, og  

 tjenestemandslovens § 12 De statsretlige standardværker, som er udgivet siden  

 1953, omtaler ikke forflyttelsesbegrebet i grundlovens § 27, stk. 3.
Som nævnt ovenfor i pkt. 2 er der i  

 tjenestemandsloven fastsat nærmere regler om tjenestemænds  

 retsstilling.
Tjenestemandslovens § 12, stk. 1 og 2, om forflyttelse har  

 følgende ordlyd:
»§ 12. Inden for sit ansættelsesområde har en  

 tjenestemand pligt til at underkaste sig sådanne forandringer i sine  

 tjenesteforretningers omfang og beskaffenhed, der ikke ændrer  

 tjenestens karakter, og som ikke medfører, at stillingen ikke  

 længere kan anses for passende for ham.
I samme omfang kan det  

 pålægges ham at overtage en anden stilling.
Stk. 2. Såfremt ændringer i forvaltningens organisation  

 eller arbejdsform gør det nødvendigt, kan det med tilslutning  

 af det i § 13 omhandlede nævn pålægges en tjenestemand at  

 overtage en stilling uden for sit hidtidige ansættelsesområde, i  

 hvilken tjenesten efter sin karakter svarer til hans hidtidige stilling, og  

 som må anses for passende for ham.« Det almindelige tjenestemandsretlige forflyttelsesbegreb, som indeholdes i  

 denne bestemmelse, sammenfattes således i betænkning nr. 483/1969  

 om tjenestemandsloven, s. 22-23:
»Det er ikke muligt præcist og med virkning for alle  

 tjenestemandsstillinger at fastlægge, hvornår en ændring  

 må anses for forflyttelse.
Når begrebet forflyttelse anvendes som  

 en begrænsning i arbejdsgiverens adgang til at ændre en  

 tjenestemandsstilling antager det karakter af en såkaldt standard.
Heri  

 ligger, at anvendelse af reglen i det enkelte tilfælde indeholder et  

 vist skøn.
Ved en generel beskrivelse af, hvornår der foreligger  

 forflyttelse, må udgangspunktet derfor tages i en række momenter,  

 der i den konkrete situation skønsmæssigt må afvejes mod  

 hinanden.
Kernen i de relevante momenter er sammenligning mellem stillingen  

 før og efter den foretagne ændring, hvor vægten især  

 må lægges på karakteren af og graden af den skete  

 ændring i arbejdets omfang og dets vilkår, herunder det sted,  

 hvor arbejdet udøves.
Også andre momenter må imidlertid  

 tages med i betragtning.
Den formelle beskrivelse af stillingen spiller  

 således en rolle, og det er af stor betydning, hvilke ændringer  

 en tjenestemand burde have forudset, enten fordi disse er udslag af en  

 almindelig samfundsmæssig udvikling, eller fordi beskrivelse af  

 stillingen i lovregler, opslag eller ansættelsesbrev har gjort det  

 klart for vedkommende, at han måtte forudse visse slags  

 ændringer.« Forflyttelsesbegrebet beskrives tilsvarende af Bent Christensen i  

 Responsum angående reglerne om statstjenestemænds forflyttelse  

 (trykt i betænkning nr. 320/1962 om administrationen af arbejds- og  

 sociallovgivningen, s. 101-122) og i Forvaltningsret, Opgaver, Hjemmel,  

 Organisation (2. udg. 1997), s. 311, af Jørgen Mathiassen i  

 Forvaltningspersonellet (1990) s. 96, og af Kaj Larsen i Hans  

 Gammeltoft-Hansen m.fl: Forvaltningsret (1994), s. 152-153.
Forholdet mellem på den ene side  

 forflyttelsesbegrebet i grundlovens § 27, stk. 3, og på den anden side  

 det almindelige tjenestemandsretlige forflyttelsesbegreb omtales i den  

 tjenestemandsretlige litteratur og i betænkning nr. 483/1969 om  

 tjenestemandsloven.
I den nævnte betænkning anføres s. 25,  

 følgende:
»Da det yderligere er således, at grundlovens forflyttelsesstandard  

 på den ene side akcepterer statens adgang til at ændre  

 tjenestemandsstillingerne og på den anden side beskytter  

 tjenestemandens selvstændighed og hans almindelige vilkår mod  

 urimelige ændringer, og da samme art af afvejninger ligger bag den  

 foreslåede nyordning, må man forestille sig, at indholdet af den  

 foreslåede ordning og forflyttelsesgrænsen i henhold til § 27,  

 stk. 3, efterhånden vil smelte sammen.« Bent Christensen anfører efter en omtale af det almindelige  

 tjenestemandsretlige forflyttelsesbegreb i Forvaltningsret, Opgaver, Hjemmel,  

 Organisation (2. udg. 1997), s. 312, følgende:
»Grl. § 27, stk. 3 gælder naturligvis stadig, men der er grund til  

 at tro, at domstolene vil fortolke grundlovens forflyttelsesgrænse i  

 lyset af den klargøring, som tjenestemandslovens § 12 indeholder.« Den nyeste retspraksis (UfR 1997.1621 H) er i overensstemmelse med det  

 ovenfor anførte om det almindelige tjenestemandsretlige  

 forflyttelsesbegreb.
5. Andre regler om midlertidig beskikkelse Ved tjenestemandslovens § 34 er der - under hensyn til  

 grundlovens bestemmelser - gjort en undtagelse for dommere fra pligten i  

 medfør af lovens § 11 til midlertidig tjeneste i anden stilling.
 Retsplejelovens § 44, således som denne er affattet  

 indtil domstolsreformens ikrafttræden 1. juli 1999, fastsætter i  

 stk. 1 og 2, følgende om midlertidig beskikkelse af dommere:
»44. Midlertidig beskikkelse til højesteretsdommer kan ikke  

 finde sted.
Ved embedsledighed skal fast beskikkelse ske inden 6  

 måneders forløb.
Stk. 2. Til midlertidigt at beklæde andre  

 dommerembeder, når det på grund af embedsledighed eller en fast  

 dommers forfald måtte være nødvendigt, meddeler  

 justitsministeren beskikkelse.
Enhver dommer ved byret skal være  

 forpligtet til, når det af fornævnte grunde skønnes  

 fornødent, at modtage beskikkelse af justitsministeren til, foruden  

 sit eget embede, midlertidigt at beklæde et andet embede som dommer ved  

 byret.
Uden for tilfælde af sygdomsforfald kan embede som landsdommer,  

 præsident eller vicepræsident i Sø- og Handelsretten eller  

 som dommer ved byret ikke holdes besat ved midlertidig beskikkelse ud over et  

 år.
Hvor den midlertidige beskikkelse er foranlediget ved dommerens  

 udførelse af andet offentligt hverv, skal dog den nævnte frist  

 ved kongelig resolution kunne forlænges for indtil et år ad  

 gangen på betingelse af, at ganske særlige grunde taler derfor,  

 at samtykke gives af præsidenten for vedkommende kollegiale ret, eller  

 for retspræsidenters og enkeltdommeres vedkommende af præsidenten  

 for den nærmeste overordnede ret, og at en fast ansat dommer  

 midlertidig beskikkes i den pågældende stilling.
Midlertidig  

 beskikkelse ved kongelig resolution kan i intet tilfælde meddeles ud  

 over et samlet tidsrum af 3 år.« Efter domstolsreformens ikrafttræden den 1. juli 1999 afløses  

 disse bestemmelser af retsplejelovens § 44 a, stk. 1-5, der vil have  

 følgende ordlyd:
»44 a.
Domstolsstyrelsen kan meddele midlertidig beskikkelse,  

 når det er nødvendigt ved ledighed i en stilling eller ved en  

 fast dommers forfald.
 Stk. 2. Når det af de grunde, der er nævnt i  

 stk. 1, skønnes nødvendigt, er enhver byretsdommer forpligtet  

 til at modtage beskikkelse til foruden sit eget embede midlertidigt at  

 beklæde et andet embede som byretsdommer.
 Stk. 3. Bortset fra tilfælde af forfald på  

 grund af sygdom kan en stilling ikke holdes midlertidigt besat i mere end  

 ét år.
Stk. 4. Hvis den midlertidig beskikkelse skyldes, at  

 dommeren udfører et andet offentligt hverv, kan etårsfristen dog  

 forlænges i op til et år ad gangen på betingelse  

 af, 1)	at ganske særlige grunde taler for det, 2)	at samtykke gives af præsidenten (den administrerende dommer)  

 for vedkommende ret eller for retspræsidenters, administrerende  

 dommeres og enkeltdommeres vedkommende af præsidenten for den  

 nærmeste overordnede ret, og 3)	at en fast ansat dommer midlertidig beskikkes i den  

 pågældende stilling.
Stk. 5. Forlængelse af etårsfristen kan dog  

 højst ske for en samlet periode på 3 år.« Enhver byretsdommer er således efter den gældende § 44 og  

 efter den fremtidige § 44 a forpligtet til - efter omstændighederne op  

 til 4 år - at modtage beskikkelse til foruden sit eget embede  

 midlertidigt at beklæde et andet embede som byretsdommer.
Denne regel  

 kom ind i retsplejeloven på initiativ fra Landstingets udvalg til  

 behandling af retsplejereformen under henvisning til, at pligten »vil bidrage  

 til, at de nu saa hyppige midlertidige Beskikkelser af Fuldmægtige som  

 Dommere i mange Tilfælde kan undgaas«, jf.
Rigsdagstidende 1913-14,  

 tillæg B, sp. 2812. Det bemærkes, at spørgsmålet om,  

 hvorvidt anvendelse af bestemmelsen ville indebære en forflyttelse af  

 den pågældende dommer, ikke omtales i den forbindelse.
Efter retsplejelovens § 46, stk. 1, kan landsrettens  

 præsident i tilfælde af en byretsdommers inhabilitet beskikke en  

 sættedommer.
Efter bestemmelsens ordlyd forudsætter beskikkelse  

 som sættedommer ikke samtykke fra den, der beskikkes som  

 sættedommer.
I forbindelse med en ændring af retsplejelovens  

 regler om dommerhabilitet ved lov nr. 403 af 13. juni 1990 er antallet af  

 dommerstillinger forøget med henblik på varetagelse af  

 sættedommerhvervet.
Det fremgår af bemærkningerne til  

 lovforslaget, (Folketingstidende 1989-90, tillæg A, sp. 3860-3861), at  

 det foreslås, »at alle sættedommersager fremover i muligt omfang  

 varetages af dommere tilknyttet 5 af de største byretsembeder,  

 således at der til disse em beder tilknyttes yderligere en dommer i  

 bevillingsramme 37 særligt med henblik på varetagelse af  

 sættedommerhvervet.« Denne lovændring ændrer imidlertid  

 ikke, at alle udnævnte dommere er forpligtede til at lade sig beskikke  

 som sættedommere.
6. Vurdering Det foreliggende udkast til lovforslag går ud  

 på, at der skal indføres klar og utvetydig hjemmel til, at den  

 overordnede ret kan pålægge en dommer at behandle en retssag uden  

 for retskredsen, hvis lokalemæssige grunde taler for det.
 Lovudkastet indeholder ikke geografiske eller  

 tidsmæssige grænser, men det er forudsat, at det i praksis ikke  

 vil kunne komme på tale, at der i medfør af den foreslåede  

 bestemmelse gives en dommer pålæg om i et meget langt tidsrum at  

 gøre tjeneste fjernt fra det faste tjenestested, allerede fordi dette  

 ville være særdeles uhensigtsmæssigt.
 Spørgsmålet er herefter, om det vil  

 udgøre forflyttelse efter grundlovens § 64, 2. pkt., hvis en dommer  

 meddeles et pålæg om at behandle en retssag uden for  

 retskredsen.
Grundloven indeholder ikke en nærmere definition af  

 udtrykket »forflyttelse«.
Spørgsmålet må derfor besvares  

 på grundlag af andre retskilder.
I den statsretlige litteratur antages det, at der er tale  

 om forflyttelse, hvis »tjenestestedet« ændres.
Det antages i  

 øvrigt, at ændringer i arbejdsopgaverne ud fra en konkret  

 vurdering kan føre til, at der foreligger forflyttelse, selv om  

 tjenestestedet ikke ændres, jf. herved også  

 højesteretsdommen UfR 1923.821 H.
Det samme antages efter den  

 almindelige standard for forflyttelse i grundlovens § 27, stk. 3, og  

 tjenestemandslovens § 12.
I vurderingen af, om den foreslåede ordning  

 indebærer forflyttelse, må indgå, at ordningen har et  

 sagligt formål og gælder generelt for alle byretsdommere og  

 landsdommere.
Formålet med ordningen er således at fremskynde  

 behandlingen af retssagerne med henblik på bl.a. at leve op til de  

 forpligtelser, Danmark har påtaget sig efter Den Europæiske  

 Menneskerettighedskonvention.
 Hertil kommer, at pålægget meddeles ved en  

 judiciel afgørelse og således ikke har karakter af en  

 personaleadministrativ beslutning, jf. herved også ovenfor pkt. 2.
Det må ved vurderingen endvidere tillægges  

 betydning, at den pågældende dommer fortsat vil være ansat  

 ved den samme ret, og at der alene er tale om en pligt til - midlertidigt -  

 fysisk at være til stede et andet sted end embedets sædvanlige  

 tingsted(er). Der skal heller ikke i den forbindelse udstedes nyt  

 ansættelsesbrev.
Et pålæg vil således ikke  

 indebære en væsentlig ændring i tjenestepligternes omfang  

 og karakter.
Endelig kan det fremhæves, at dommere efter de  

 gældende regler i retsplejeloven, jf. pkt. 5 ovenfor, i forvejen i et  

 vist omfang har pligt til at gøre tjeneste i andre retskredse i op til  

 4 år.
 På denne baggrund må det antages, at det ikke  

 udgør forflyttelse, hvis en dommer efter de foreslåede regler  

 pålægges at behandle en retssag uden for retskredsen, hvis  

 lokalemæssige grunde taler for det.
Bilag 3 JUSTITSMINISTERIET Lovafdelingen	J.nr. 1998-760-0594  

 Den 4. december 1998 N O T A T om klagebegrænsninger inden for  

 anklagemyndigheden 1. Indledning Ved en ændring af retsplejelovens kapitel 10 i 1992  

 indførtes en begrænsning i klageadgangen inden for  

 anklagemyndigheden.
Herefter kan en afgørelse som led i behandlingen  

 af straffesager kun påklages én gang, f.eks. fra vedkommende  

 politimester til vedkommende statsadvokat (to-instansprincippet).
I administrativ praksis er det lagt til grund, at  

 klagebegrænsningsreglerne ikke har nogen betydning for adgangen til at  

 klage over (påståede) formalitetsmangler, f.eks. manglende  

 begrundelse og inhabilitet m.v.
Det er endvidere lagt til grund, at  

 klagebegrænsningsreglerne ikke har betydning for adgangen til at klage  

 over afgørelser om aktindsigt efter forvaltningslovens § 18,  

 stk. 3.
 Det har desuden givet anledning til tvivl, hvilken  

 betydning klagebegrænsningsreglerne har for adgangen til at klage over  

 en afgørelse om ikke at realitetsbehandle sagen, fordi den  

 pågældende ikke anses for part (og dermed klageberettiget) i  

 straffesagen.
Formålet med dette notat er at vurdere, om det er  

 muligt - administrativt - at gennemføre en begrænsning af  

 adgangen til som led i administrativ rekurs at påklage de nævnte  

 formalitetsspørgsmål m.v.
Er en sådan ændring af den  

 hidtidige praksis mulig, har notatet endvidere til formål at beskrive  

 udformningen af den ordning, der fremover kan følges på dette  

 område.
 Indledningsvis beskrives de almindelige  

 forvaltningsretlige principper vedrørende adgangen til at  

 påklage afgørelser og procesledende beslutninger m.v. som led i  

 administrativ rekurs (pkt. 2). Dernæst redegøres for reglerne om  

 klagebegrænsning i retsplejelovens kapitel 10 (pkt. 3), hvorefter  

 Justitsministeriets og anklagemyndighedens hidtidige praksis beskrives  

 nærmere (pkt. 4). Justitsministeriets vurdering fremgår af pkt.  

 5.
2. Den almindelige forvaltningsretlige rekursadgang 2.1. Det almindelige udgangspunkt Ved rekurs forstås en ordning, hvorefter den, der er  

 berørt af en forvaltningsmyndigheds afgørelse  

 (forvaltningsakt), har ret til at påklage denne afgørelse  

 til en anden forvaltningsmyndighed, som - hvis visse formelle betingelser er  

 opfyldt - har pligt til at tage stilling til den påklagede  

 afgørelse.
Spørgsmålet om rekurs er ofte lovreguleret.
I  

 mangel af lovregler herom antages det, at en afgørelse, der er truffet  

 af en statslig myndighed, kan påklages til højere myndighed i  

 det administrative hierarki, i sidste instans vedkommende minister.
Det er den almindelige opfattelse i den  

 forvaltningsretlige litteratur, at genstanden for den ulovbestemte  

 administrative rekurs er den underordnede myndigheds afgørelse  

 (forvaltningsakt). Det betyder, at der som udgangspunkt ikke  

særskilt kan klages over den underordnede myndigheds  

 beslutninger om sagsbehandling.
Når sagen er afgjort, kan  

 sagsbehandlingsfejl i den underordnede myndighed imidlertid  

 påberåbes som argument for, at den overordnede myndighed  

 (rekursinstansen) skal underkende afgørelsen.
Der kan herom bl.a.  

 henvises til Poul Andersen, Dansk Forvaltningsret (5. udgave, 1965), side  

 532, Bent Christensen, Forvaltningsret.
Prøvelse (1994), side 303 f,  

 Karsten Revsbech i Jens Garde m.fl., Forvaltningsret, Almindelige Emner (3.  

 udgave, 1997), side 251, og Jon Andersen, Forvaltningsret (3. udgave, 1997),  

 side 187.
En afgørelse, der går ud på at afvise  

 at realitetsbehandle sagen - f.eks. fordi klageren ikke er klageberettiget -  

 antages at kunne påklages selvstændigt til højere  

 myndighed som led i den ulovbestemte administrative rekurs, jf. bl.a.
Bent  

 Christensen, a.st., side 303.
Den overordnede myndighed vil i øvrigt - som  

 tilsynsmyndighed - kunne behandle indsigelser over sagsbehandlingsfejl,  

 også inden afgørelsen er truffet.
Om spørgsmålet  

 anfører Karsten Revsbech, a.st., side 251, følgende:
»Hvor rekursadgangen hviler på et over- og  

 underordnelsesforhold, vil det imidlertid kunne forekomme, at den overordnede  

 griber ind over for en påklaget sagsbehandlingsfejl, før  

 afgørelsen foreligger.
Dette beror imidlertid ikke på  

 rekursordningen, men på de generelle o/u-beføjelser, der  

 indebærer ret til at gribe ind på et hvilket som helst tidspunkt  

 i sagsforløbet.« Der kan endvidere henvises til Bent Christensen og Lars  

 Nordskov Nielsen, Forvaltningsret, Prøvelse (1986), side 27.
2.2. Særligt om klager vedrørende aktindsigt En beslutning om aktindsigt efter forvaltningsloven eller  

 offentlighedsloven kan påklages uafhængigt af afgørelsen  

 vedrørende sagens realitet.
Beslutningen kan påklages til den  

 myndighed, der er klageinstans i forhold til afgørelsen af den sag,  

 anmodningen om aktindsigt vedrører, jf. forvaltningslovens § 16,  

 stk. 4, og offentlighedslovens § 15, stk. 2. Beslutningen om  

 aktindsigt er således gjort til en selvstændig afgørelse  

 (forvaltningsakt), jf. bl.a.
Karsten Revsbech, a.st., side 251.
Har en særlig lovbestemmelse afskåret den  

 almindelige ulovbestemte rekursadgang til en overordnet statslig myndighed  

 for så vidt angår afgørelser vedrørende en sags  

 realitet, antages det at bero på en fortolkning af vedkommende  

 bestemmelse, om klagebegrænsningen også gælder  

 afgørelser vedrørende aktindsigt efter forvaltningsloven eller  

 offentlighedsloven.
I mangel af særlige holdepunkter for det modsatte  

 antages det i den forbindelse, at klagebegrænsningen ikke omfatter  

 afgørelser om aktindsigt, der træffes efter de nævnte  

 love, jf. bl.a.
Justitsministeriets vejledning om forvaltningsloven, pkt.  

 100, Justitsministeriets vejledning om offentlighedsloven, pkt. 48, Karsten  

 Loiborg i Hans Gammeltoft-Hansen m.fl., Forvaltningsret (1994), side 635, og  

 (vedrørende offentlighedsloven af 1970) Niels Eilschou Holm, Ugeskrift  

 for Retsvæsen, 1970 B, side 161. Se også - mere tvivlende - Jon  

 Andersen i Hans Gammeltoft-Hansen m.fl., Forvaltningsret (1994), side  

 337.
Der er ikke adgang til partsaktindsigt i verserende  

 sager om strafferetlig forfølgning, jf. forvaltningslovens § 9,  

 stk. 3. Spørgsmålet om aktindsigt i afsluttede  

 straffesager er særskilt reguleret i forvaltningslovens § 18. Det  

 følger af bestemmelsens stk. 3, at den myndighed, der har truffet  

 den administrative beslutning i straffesagen, også afgør, om en  

 anmodning om aktindsigt kan imødekommes.
Den afgørelse, der  

 træffes, kan efter stk. 3, 2. pkt., påklages til  

 »vedkommende overordnede forvaltningsmyndighed«.
 Det anføres i bemærkningerne til  

 forvaltningslovens § 18, stk. 3, at bestemmelsen »bygger på  

 principperne i [forvaltningslovens] § 16, stk. 1 og 4«.
2.3. Særligt vedrørende klager over inhabilitet Efter forvaltningslovens § 6, stk. 2,  

 afgøres spørgsmålet om inhabilitet af den myndighed, der  

 skal træffe afgørelse vedrørende sagens realitet.
 I forarbejderne til forvaltningsloven anføres  

 følgende:
»Hvis en forvaltningsmyndighed har behandlet og truffet  

 afgørelse i en sag under tilsidesættelse af lovens regler om  

 speciel inhabilitet, vil bl.a. den, der er part i sagen, kunne påklage  

 den trufne afgørelse med påstand om, at afgørelsen  

 tilsidesættes som ugyldig som følge af den skete  

 sagsbehandlingsfejl.
Tilsvarende kan spørgsmålet om  

 inhabilitet påklages særskilt for rekursmyndigheden, når  

 sagen er afgjort.
 På nogle sagsområder vil en myndigheds afgørelse af  

 et spørgsmål om inhabilitet og om virkningen heraf kunne  

 påklages særskilt, dvs. umiddelbart efter, at der er truffet  

 afgørelse om dette spørgsmål, men inden behandlingen af  

 den underliggende sag er tilendebragt.
Efter Justitsministeriets opfattelse er der næppe i praksis et  

 generelt behov for at kunne påklage dette forhold særskilt,  

 når parten kan få spørgsmålet prøvet i  

 forbindelse med en klage over selve afgørelsen.
Der er derfor i  

 lovforslaget ikke medtaget regler om adgang til særskilt klage over  

 inhabilitetsafgørelser.
Det vil fortsat skulle afgøres for  

 hvert enkelt forvaltningsområde, i hvilket omfang der bl.a. ud fra  

 retssikkerhedsmæssige synspunkter er behov herfor« (F.T. 1985/86,  

 tillæg A, sp. 87, fremhævet her).
 Om spørgsmålet anfører Hans  

 Gammeltoft-Hansen, Forvaltningsret (1994), side 190, følgende:
»Er myndighedens afgørelser undergivet rekurs eller andre  

 klagemuligheder, vil også inhabilitetsspørgsmålet kunne  

 påklages.
Som udgangspunkt skal klagen fremsættes som en klage  

 over den - til sin tid - trufne realitetsafgørelse; en almindelig  

 regel om adgang til særskilt påklage (som f.eks.
FVL § 16,  

 stk. 4, om aktindsigt) findes ikke.
På visse områder vil  

 selve inhabilitetsafgørelsen - især på grundlag af  

 retssikkerhedsmæssige synspunkter - dog kunne påklages  

 særskilt, således at problemet kan afklares, inden behandlingen  

 af realitetsspørgsmålet er gennemført...« I Justitsministeriets vejledning til forvaltningsloven  

 anføres det - i overensstemmelse hermed - at beslutninger  

 vedrørende habilitetsspørgsmål normalt kun kan indbringes  

 for ankeinstansen i forbindelse med påklage af afgørelsen  

 vedrørende sagens realitet, jf. vejledningens pkt. 26.
3. Retsplejelovens klagebegrænsningsregler Ved lov nr. 385 af 20. maj 1992 om ændring af  

 retsplejeloven, straffeloven, færdselsloven og udlændingeloven  

 (Anklagemyndighedens struktur) gennemførtes en begrænsning i  

 klageadgangen inden for anklagemyndigheden.
Før lovens ikrafttræden kunne visse  

 afgørelser truffet af politimesteren påklages til  

 statsadvokaten, rigsadvokaten og justitsministeren, mens statsadvokatens  

 afgørelser kunne påklages til rigsadvokaten og  

 justitsministeren.
En række af anklagemyndighedens afgørelser  

 kunne således realitetsbehandles tre eller fire gange.
 Formålet med lovændringen, der baserede sig  

 på et forslag fra Retsplejerådet, var bl.a. at begrænse  

 antallet af rekursmyndigheder, således at adgangen til at påklage  

 en afgørelse blev begrænset.
 Efter lovændringen i 1992 indeholder retsplejeloven  

 nu en række bestemmelser om klageadgangen i sager om  

 strafforfølgning:
 »§ 98. Justitsministeren er de offentlige anklagere overordnet  

 og fører tilsyn med disse.
 Stk. 2. Justitsministeren kan fastsætte bestemmelser om  

 de offentlige anklageres udførelse af deres opgaver.
 Stk. 3. Justitsministeren kan give de offentlige anklagere  

 pålæg vedrørende behandlingen af konkrete sager, herunder  

 om at begynde eller fortsætte, undlade eller standse  

 forfølgning.
 Stk. 4. Justitsministeren behandler klager over  

 afgørelser truffet af rigsadvokaten som 1. instans.
 § 99. Rigsadvokaten varetager udførelsen af  

 straffesager ved Højesteret og virker ved Den Særlige  

 Klageret.
Stk. 2. Rigsadvokaten er de øvrige offentlige anklagere  

 overordnet og fører tilsyn med disse.
Rigsadvokaten kan  

 fastsætte bestemmelser og meddele pålæg efter regler  

 svarende til § 98, stk. 2 og 3.
Stk. 3. Rigsadvokaten behandler klager over afgørelser  

 truffet af statsadvokaterne som 1. instans.
Rigsadvokatens afgørelse i  

 en klagesag kan ikke påklages til justitsministeren.
--- § 101. Statsadvokaterne varetager udførelsen af  

 straffesager ved landsretterne.
Stk. 2. Statsadvokaterne fører tilsyn med  

 politimestrenes behandling af straffesager og behandler klager over  

 afgørelser truffet af politimestrene vedrørende  

 strafforfølgning.
Statsadvokaternes afgørelser i klagesager kan  

 ikke påklages til rigsadvokaten og justitsministeren.
Statsadvokaterne  

 kan fastsætte bestemmelser og meddele pålæg efter regler  

 svarende til § 98, stk. 2 og 3.
§ 102. Fristen for klager efter § 98, stk. 4,  

 § 99, stk. 3, 1. pkt., og § 101, stk. 2, 1. pkt., er 4  

 uger efter, at klageren har fået meddelelse om afgørelsen.  

 Fremkommer klagen efter udløbet af denne frist, skal den behandles,  

 såfremt fristoverskridelsen må anses for undskyldelig.« Det følger således udtrykkeligt af  

 bestemmelserne i retsplejelovens § 98, stk. 4, § 99,  

 stk. 3, og § 101, stk. 2, at en afgørelse truffet af  

 politimesteren/statsadvokaten/rigsadvokaten alene kan påklages til den  

 umiddelbart overordnede myndighed.
Således behandler eksempelvis  

 statsadvokaterne klager over afgørelser truffet af politimestrene  

 vedrørende strafforfølgning.
Statsadvokaternes  

 afgørelser i disse klagesager kan hverken påklages til  

 rigsadvokaten eller justitsministeren.
 I forarbejderne til klagebegrænsningsreglerne i  

 retsplejeloven er det ikke udtrykkeligt anført, om  

 klagebegrænsningen alene gælder for selve  

 afgørelsen om strafforfølgning (sagens realitet), eller om den  

også omfatter klager over (påståede)  

 sagsbehandlingsfejl m.v. (i det omfang sådanne sagsbehandlingsfejl m.v.  

 kan påklages særskilt).
 Af betydning for vurderingen af dette  

 spørgsmål er der i lovforslagets almindelige bemærkninger  

 bl.a. anført følgende:
»Det foreslås, at afgørelse truffet af politimesteren  

i forbindelse med behandlingen af straffesager kan indbringes for  

 statsadvokaten, hvis afgørelse af klagesagen er endelig.  

 Afgørelser truffet af statsadvokaten som 1. instans kan påklages  

 til rigsadvokaten, hvis afgørelse er endelig.
Rigsadvokatens  

 afgørelser som 1. instans kan påklages til Justitsministeriet.  

 Herved gennemføres et to-instans princip for alle afgørelser,  

 som træffes af anklagemyndigheden som led i forfølgningen af  

 straffesager.
 Fordelen ved en sådan ordning vil være en væsentlig  

 formindskelse af antallet af klagesager hos rigsadvokaten og i  

 Justitsministeriet, hvorved der frigøres ressourcer til andre  

 opgaver.
 Afskæring af klageadgangen til justitsministeren og  

 rigsadvokaten medfører imidlertid ikke, at mere betydelige og  

 principielle sager ikke kan behandles af disse myndigheder, idet adgangen for  

 justitsministeren og rigsadvokaten til i kraft af deres overordnede stilling  

 at give tjenestebefalinger i konkrete sager (...) medfører, at  

 enkeltsager kan tages op til behandling på ethvert stade i sagen.
--- Den foreslåede begrænsning i klageadgangen giver ikke  

 grundlag for betænkeligheder med hensyn til den enkelte borgers  

 retssikkerhed.
Dels indebærer forslaget en almindelig adgang til  

 prøvelse af en sag i to instanser i overensstemmelse med det  

 almindelige princip i dansk ret, og dels er der fortsat adgang for  

 rigsadvokaten og justitsministeren til at gribe ind i konkrete sager,  

 herunder i sager, som indeholder principielle spørgsmål, eller  

 som af andre grunde findes at burde undergives fornyet behandling.« (F.T.  

 1991- 92, Tillæg A, sp. 4163, fremhævet her).
 I bemærkningerne til retsplejelovens § 98,  

 stk. 4, anføres bl.a. følgende:
 »Det følger af bestemmelsen, at afgørelser, som  

 træffes af rigsadvokaten som følge af klager over  

 statsadvokaternes afgørelser eller sagsbehandling, ikke kan  

 påklages til justitsministeren, jf. også bemærkningerne til  

 § 99, stk. 3« (F.T. 1991-92, Tillæg A, sp. 4188,  

 fremhævet her).
 Den til grund for lovforslaget udarbejdede  

 betænkning nr. 1194/1990 om anklagemyndighedens struktur ses ikke at  

 indeholde yderligere fortolkningsbidrag med hensyn til  

 spørgsmålet om forholdet mellem klagebegrænsningsreglerne  

 og klager over sagsbehandlingen.
Ved lov nr. 393 af 14. juni 1995 gennemførtes ved  

 en ændring af retsplejelovens § 1018 e to-instansprincippet for  

 behandlingen af sager om erstatning i anledning af strafferetlig  

 forfølgning.
Forarbejderne til denne ændring indeholder heller  

 ikke fortolkningsbidrag af betydning for det her omhandlede  

 spørgsmål.
4. Justitsministeriets og anklagemyndighedens praksis i relation til  

 klagesagsbehandling 4.1. Indledning Justitsministeriets hidtidige praksis (som  

 rekursmyndighed) vedrørende klager over anklagemyndigheden falder i 2  

 hovedkategorier, nemlig klager over afgørelser om  

 strafforfølgning, jf. pkt. 4.2 nedenfor, og klager over  

 forvaltningsretlige spørgsmål i sager om strafforfølgning  

 (pkt. 4.3 nedenfor).
4.2. Klager over afgørelser om strafforfølgning I retsplejeloven er som anført ovenfor under pkt. 4  

 gennemført en ordning, der begrænser klageadgangen.
De  

 klagebegrænsninger, som retsplejeloven indeholder, gælder for  

 afgørelser, der træffes af anklagemyndigheden i forbindelse med  

 behandlingen af sager om strafforfølgning.
 Efter fast praksis omfatter dette både den egentlige  

 realitetsafgørelse vedrørende  

 strafforfølgningsspørgsmålet og spørgsmål om  

 efterforskningen og behandlingen af selve straffesagen, herunder en klage  

 over, at pågældende ikke er (tilstrækkeligt)  

 afhørt.
 Det bemærkes herved, at der efter forvaltningslovens  

 § 19, stk. 2, nr. 4, ikke er pligt til at foretage  

 partshøring, da parter i straffesager ikke har ret til aktindsigt, jf.  

 lovens § 9, stk. 3. Klage over manglende partshøring i  

 forbindelse med politiets efterforskning af en straffesag får derved  

 karakter af en klage over politiets behandling og efterforskning af  

 straffesagen.
4.3. Klager over forvaltningsretlige spørgsmål i sager om  

 strafforfølgning Spørgsmål om inhabilitet og  

begrundelse kan efter den gældende praksis påklages uden  

 klagebegrænsning og uden klagefrist.
 Om baggrunden herfor anføres følgende i  

 Rigsadvokatens notat af 30. september 1993 om forvaltningsretlige  

 spørgsmål i forbindelse med behandling af sager om afvisning af  

 anmeldelser og påtaleopgivelse:
 »Bestemmelserne i retsplejelovens §§ 101 og 102 vedrører  

 alene klager over afgørelser vedrørende  

 strafforfølgning.
 ...
Klager over formalitetsmangler, f.eks. manglende begrundelse,  

 manglende eller fejlagtig klagevejledning eller inhabilitetsindsigelser, vil  

 derimod kunne påklages efter de sædvanlige regler til  

 statsadvokaten, Rigsadvokaten og Justitsministeriet.« Bestemmelsen i forvaltningslovens § 18, stk. 3,  

 2. pkt., hvorefter afgørelser om aktindsigt kan påklages  

 til »vedkommende overordnede forvaltningsmyndighed«, er i praksis blevet  

 fortolket således, at man kan påklage en politimesters  

 afgørelse om aktindsigt hele vejen gennem systemet og dermed  

 også til rigsadvokaten og Justitsministeriet.
Der henvises til  

 Rigsadvokatens notat af januar 1993 om aktindsigt i straffesager, pkt.  

 4.7.5.
 Fortolkningen bygger på den opfattelse, at der ikke  

 findes sikre holdepunkter for, at retsplejelovens regler om  

 klagebegrænsning fraviger bestemmelsen om klageadgang ved  

 afgørelser om aktindsigt efter forvaltningslovens § 18,  

 stk. 3.
 Der har efter det oplyste både hos rigsadvokaten og  

 i Justitsministeriet været en vekslende praksis med hensyn til  

 spørgsmålet om, hvorvidt et afslag på realitetsbehandling  

 under henvisning til manglende partsstatus (og dermed  

 klageberettigelse) er omfattet af klagebegrænsningsreglerne i  

 retsplejelovens kapitel 10.
I rigsadvokatens notater om forvaltningsretlige  

 spørgsmål inden for anklagemyndigheden er det antaget, at  

 reglerne om klagebegrænsning tillige gælder for afgørelser  

 om partsstatus (klageberettigelse). Det betyder, at statsadvokatens afvisning  

 af en klage (f.eks. over en politimesters afgørelse om  

 påtaleopgivelse) med den begrundelse, at klageren ikke er part og  

 dermed ikke er klageberettiget, er en 1. instansafgørelse, der kan  

 påklages til rigsadvokaten, men ikke videre til Justitsministeriet.
Det  

 samme er antaget at gælde for så vidt angår afvisning af en  

 klage med den begrundelse, at klagefristen er overskredet.
Til støtte for dette synspunkt har rigsadvokaten  

 bl.a. - i anledning af en henvendelse fra Folketingets Ombudsmand -  

 anført, at spørgsmålet om, hvorvidt en klager er part,  

 har en sådan tilknytning til sagens realitet, at afgørelsen  

 forudsætter en vurdering af de forhold, som sagen vedrører, og  

 klagerens interesse heri.
Ressourcehensynet bag retsplejelovens  

 klagebegrænsningsregler gør sig således også  

 gældende for disse klager.
Justitsministeriet har tidligere i udtalelser til  

 ombudsmanden anført, at klagebegrænsningen ikke kan antages at  

 gælde for afvisningsafgørelser, der er begrundet i manglende  

 klageberettigelse.
Ministeriet har således i nogle sager faktisk  

 behandlet klagerne.
5. Vurdering 5.1. Generelle synspunkter Den gældende praksis med hensyn til rekursordningen  

 inden for anklagemyndigheden bygger på den opfattelse, at  

 formalitetsspørgsmål m.v. kan påklages særskilt  

 (uafhængigt af sagens realitet), og at den  

 to-instansbegrænsning, der blev indført ved lov nr. 385 af 20.  

 maj 1992 om ændring af retsplejeloven m.v., ikke gælder for  

 sådanne formalitetsspørgsmål m.v., men alene for  

 afgørelser vedrørende sagens realitet.
 Overvejelser om ændring af den hidtidige praksis  

 må tage udgangspunkt dels i de almindelige forvaltningsretlige  

 principper om administrativ rekurs, dels i den særlige lovregulering i  

 retsplejeloven af rekursbegrænsningen inden for anklagemyndigheden.
 Som det fremgår af pkt. 2.1 ovenfor, kan der som  

 udgangspunkt ikke som led i den ulovbestemte administrative rekurs klages  

 særskilt over en underordnet myndigheds beslutninger om sagsbehandling  

 (formalitetsspørgsmål). Når sagen er afgjort, kan  

 sagsbehandlingsfejl i den underordnede myndighed påberåbes som  

 argument for, at den overordnede myndighed (rekursinstansen) skal underkende  

 afgørelsen.
Det må heraf i hvert fald følge, at  

 formalitetsspørgsmål som udgangspunkt ikke kan påklages  

 som led i administrativ rekurs, når selve den materielle  

 afgørelse ikke kan påklages f.eks. som følge af en  

 klagebegrænsningsregel.
Dette gælder ikke kun i tilfælde,  

 hvor underinstansen har taget stilling til det pågældende  

 formalitetsspørgsmål, men også i tilfælde, hvor der  

 er tale om et formalitetsspørgsmål, der alene foreligger for  

 overinstansen (rekursmyndigheden).
 Der er efter Justitsministeriets opfattelse ikke - hverken  

 i ordlyden af eller i forarbejderne til klagebegrænsningsreglerne i  

 retsplejelovens kapitel 10 - holdepunkter for at antage, at lovgivningsmagten  

 ved indførelse af klagebegrænsningsreglerne har udvidet  

 adgangen til at påklage formalitetsspørgsmål i  

 tilfælde, hvor selve afgørelsen om strafforfølgning ikke  

 er undergivet administrativ rekurs.
 To-instansprincippet, som klagebegrænsningsreglerne  

 bygger på, har således til formål at sikre, at selve  

 spørgsmålet om strafforfølgning - når visse  

 formelle betingelser er opfyldt - kan prøves i to instanser.  

 Princippet indebærer derimod ikke, at ethvert  

 formalitetsspørgsmål i forbindelse med rekursmyndighedens  

 behandling af sagen skal kunne påklages til den overordnede  

 anklagemyndighed (rigsadvokaten eller Justitsministeriet) uafhængig af,  

 om selve afgørelsen om strafforfølgning kan påklages.
Efter Justitsministeriets opfattelse må en eventuel  

 praksisændring bygge på de anførte synspunkter.
Da der som  

 nævnt vil kunne forekomme tilfælde, hvor et  

 formalitetsspørgsmål alene foreligger for og afgøres i  

 rekursinstansen, må det ved fastlæggelsen af klageordningen  

 vurderes, om den klagebegrænsning, der følger af de nævnte  

 synspunkter, i alle tilfælde bør opretholdes.
 I det følgende vurderes spørgsmålet om  

 en eventuel praksisændring i forhold til klage vedrørende  

 begrundelse (5.2), klageberettigelse (5.3), klage vedrørende  

 aktindsigt efter forvaltningslovens § 18 (5.4) og klage  

 vedrørende inhabilitet (5.5). Den samlede konklusion fremgår af  

 pkt. 5.6 nedenfor.
5.2. Begrundelse Som nævnt i pkt. 2.1 er genstanden for den  

 ulovbestemte administrative rekurs efter den almindelige opfattelse som  

 udgangspunkt alene den underordnede myndigheds afgørelse.
 Det betyder, at der ikke særskilt kan klages over  

 den underordnede myndigheds begrundelse for afgørelsen, og at  

 begrundelsesmangler i den underordnede myndigheds afgørelse alene kan  

 påberåbes som argument for, at den overordnede myndighed skal  

 underkende afgørelsen, se hertil også Ellen Margrethe Basse,  

 Forvaltningsret, Almindelige Emner, 2. udgave (1989), side 281.
 Under alle omstændigheder må det efter  

 Justitsministeriets opfattelse antages, at en begrundelsesindsigelse har en  

 sådan tilknytning til selve afgørelsen om  

 strafforfølgning, at den - på samme måde som f.eks. en  

 partshøringsindsigelse - er undergivet den  

 to-instansklagebegrænsning, der er fastsat i retsplejelovens kapitel  

 10.
Det må således antages, at man ikke ved at  

 formulere en klage som vedrørende begrundelsen for en afgørelse  

 kan komme uden om den to-instansbegrænsning, der gælder for  

 afgørelsen i realiteten.
Dette gælder, uanset om klagen  

 angår en af 1. instansen angivet og af 2. instansen tiltrådt  

 begrundelse, eller om klagen selvstændigt angår en ny begrundelse  

 angivet af 2. instansen.
 Sammenfattende er der efter Justitsministeriets opfattelse  

 ikke noget til hinder for - administrativt - at indføre en ordning,  

 hvorefter der ikke er ret til at klage til den overordnede anklagemyndighed  

 over 1. og/eller 2. instansens begrundelse for en afgørelse.
Efter Justitsministeriets opfattelse vil en  

 gennemførelse af den anførte praksisændring ikke give  

 grundlag for betænkeligheder med hensyn til den enkelte borgers  

 retssikkerhed.
Dette skyldes, at den overordnede anklagemyndighed  

 (Rigsadvokaten eller Justitsministeriet) - som tilsynsmyndighed - fortsat vil  

 have adgang til at gribe ind i konkrete sager, når det er  

 sandsynliggjort, at den underordnede anklagemyndighed har begået  

 grovere begrundelsesfejl.
5.3. Klageberettigelse (partsstatus m.v.) Som nævnt i pkt. 2.1 antages det, at en beslutning  

 om at afvise at realitetsbehandle en sag som følge af manglende  

 partsstatus kan påklages efter de almindelige forvaltningsretlige  

 grundsætninger om administrativ rekurs.
 Det skyldes, at en sådan beslutning udgør en  

 afgørelse (forvaltningsakt), idet den normerer klagerens retsstilling  

 i den på gældende sag.
Med støtte i de almindelige rekursregler kan det  

 gøres gældende, at en afvisningsbeslutning alene kan  

 påklages i det omfang, der er rekurs for den realitetsafgørelse,  

 der ville have været truffet, hvis sagen ikke var blevet afvist.
Dette  

 vil f.eks. betyde, at statsadvokatens afvisning af en klage over  

 politimesterens afgørelse om strafforfølgning, fordi klageren  

 ikke anses for at være part og dermed klageberettiget, ikke vil kunne  

 påklages til rigsadvokaten.
Det skyldes, at statsadvokatens  

 afgørelse om strafforfølgning ikke ville have været  

 undergivet rekurs, hvis statsadvokaten havde realitetsbehandlet sagen.
Det  

 anførte gælder, selv om politimesteren ikke har taget stilling  

 til spørgsmålet om klagerens partsstatus.
Heroverfor kan det anføres, at statsadvokatens  

 afgørelse (typisk) er en 1. instansafgørelse af  

 spørgsmålet om klageberettigelse, og at det derfor følger  

 af retsplejelovens to-instansprincip, at en sådan afgørelse kan  

 påklages til rigsadvokaten.
Dette svarer til den praksis, der  

 følges af rigsadvokaten, jf. ovenfor under pkt. 4.3.
Efter Justitsministeriets opfattelse foreligger der ikke  

 særlige grunde, der kan føre til, at det forvaltningsretlige  

 udgangspunkt bør fraviges i disse tilfælde.
Statsadvokaten  

 træffer sin afgørelse i sin egenskab af rekursmyndighed for den  

 materielle straffesag.
Det er derfor i overensstemmelse med ordlyden af  

 bestemmelsen i retsplejelovens § 101, stk. 2, 2. pkt., hvorefter  

 statsadvokatens afgørelser i klagesager ikke kan påklages til  

 rigsadvokaten og justitsministeren, at statsadvokatens  

 afvisningsafgørelse ikke kan påklages.
 Det samme må efter Justitsministeriets opfattelse  

 antages at gælde i de tilfælde, hvor statsadvokaten som  

 rekursmyndighed afviser en klage med den begrundelse, at klagefristen  

 på 4 uger i § 102 er overskredet.
 Også her gælder, at den overordnede  

 anklagemyndighed (rigsadvokaten eller Justitsministeriet) efter  

 omstændighederne vil kunne gribe ind som tilsynsmyndighed.
5.4. Aktindsigt Som anført i pkt. 2.2 ovenfor kan en beslutning om  

 aktindsigt efter forvaltningslovens § 18, stk. 3, påklages  

 uafhængigt af afgørelsen vedrørende sagens realitet.
 Det anførte betyder, at beslutningen om aktindsigt  

 kan påklages hele vejen op til Justitsministeriet, medmindre der er  

 særlige holdepunkter for at antage, at adgangen hertil er  

 afskåret ved klagebegrænsningsreglerne i retsplejelovens kapitel  

 10.
Det kan gøres gældende, at  

 to-instansprincippet også gælder i forhold til afgørelser  

 om aktindsigt.
Til støtte herfor kan anføres, at forarbejderne  

 til klagebegrænsningsreglerne tyder på, at  

 klagebegrænsningen ikke alene gælder for selve afgørelsen  

 om strafforfølgning (sagens realitet), men også for processuelle  

 beslutninger, som træffes af anklagemyndigheden i forbindelse med  

 afgørelsen om strafforfølgning, jf. pkt. 3 ovenfor, i hvert  

 fald hvis der er tale om processuelle beslutninger, der har karakter af  

 selvstændige afgørelser.
Det fremgår imidlertid ikke udtrykkeligt af reglerne  

 i retsplejelovens kapitel 10, at klager vedrørende aktindsigt er  

 omfattet af to-instansprincippet.
Der ses heller ikke at være sikre  

 holdepunkter herfor i lovens forarbejder.
 Herefter - og under hensyn til den hidtidige fortolkning  

 af klagebegrænsningsreglernes rækkevidde i forhold til  

 afgørelser om aktindsigt - finder Justitsministeriet ikke, at der er  

 et tilstrækkeligt sikkert grundlag for administrativt at ændre  

 den nuværende praksis på dette område, jf. pkt. 4.2  

 ovenfor.
 Dette anførte indebærer også, at  

 4-ugers fristen i retsplejelovens § 102 ikke finder anvendelse på  

 afgørelser vedrørende aktindsigt efter forvaltningslovens  

 § 18.
5.5. Inhabilitet Som nævnt i pkt. 2.3 ovenfor kan det give anledning  

 til tvivl, om det ovennævnte udgangspunkt, hvorefter  

 formalitetsspørgsmål ikke kan påklages særskilt,  

 også gælder for beslutninger vedrørende inhabilitet.
Forarbejderne til forvaltningslovens regler om inhabilitet  

 viser, at en beslutning vedrørende inhabilitet kan påklages  

 særskilt.
I den forvaltningsretlige litteratur m.v. er det imidlertid  

 anført, at inhabilitetsindsigelsen som udgangspunkt alene kan  

 påberåbes som led i en klage over selve afgørelsen  

 (forvaltningsakten).
 I lyset af forarbejderne til forvaltningslovens regler om  

 inhabilitet må det efter Justitsministeriets opfattelse antages, at en  

 beslutning vedrørende inhabilitet kan påklages  

 særskilt.
Som udgangspunkt må det dog antages, at adgangen til  

 at klage over en beslutning vedrørende inhabilitet - ud fra de  

 ulovbestemte grundsætninger om administrativ rekurs - ikke går  

 videre end adgangen til at påklage selve afgørelsen  

 vedrørende strafforfølgning.
Denne opfattelse støttes  

 navnlig på, at en beslutning om inhabilitet ikke i sig selv er en  

 afgørelse (forvaltningsakt), men en sagsforberedende beslutning, og at  

 genstanden for den ulovbestemte administrative rekurs alene er den  

 underordnede myndigheds afgørelse (forvaltningsakt), jf. pkt. 2.1  

 ovenfor.
Der er derfor efter Justitsministeriets opfattelse ikke  

 noget til hinder for administrativt at gennemføre en ordning,  

 hvorefter der alene er ret til at påklage spørgsmålet  

 om politiets habilitet til statsadvokaten.
En sådan ordning er  

 også i overensstemmelse med to-instansprincippet.
Dette gælder i  

 hvert fald i de tilfælde, hvor politimesteren i første instans  

 har taget stilling til spørgsmålet om habiliteten hos politiet,  

 f.eks. fordi det udtrykkeligt har været rejst, eller fordi man i  

 øvrigt har været opmærksom på  

 spørgsmålet.
Det må imidlertid også antages at  

 gælde i de tilfælde, hvor spørgsmålet om politiets  

 habilitet først rejses i forbindelse med klagen til statsadvokaten, og  

 hvor statsadvokaten til brug for klagesagens behandling indhenter en  

 udtalelse fra politimesteren, der herefter forholder sig til  

 habilitetsspørgsmålet, inden statsadvokaten tager stilling til  

 spørgsmålet.
Påklages en materiel afgørelse fra  

 politimesteren til statsadvokaten, og er der i den forbindelse  

spørgsmål om habilitet hos statsadvokaten, vil  

 statsadvokaten skulle tage stilling hertil som rekursinstans, men selvsagt  

 uden at spørgsmålet har været prøvet af  

 politimesteren.
De almindelige principper om administrativ rekurs vil i dette  

 tilfælde føre til, at statsadvokatens beslutning om sin egen  

 habilitet ikke vil kunne påklages til Rigsadvokaten.
Dette resultat er  

 i overensstemmelse med det, der ovenfor er antaget med hensyn til  

 spørgsmålet om begrundelse og klageberettigelse.
 Efter Justitsministeriets opfattelse er en retstilstand,  

 hvor statsadvokaten træffer den endelige administrative beslutning om  

 sin egen habilitet, imidlertid ikke tilfredsstillende.
 Justitsministeriet finder det derfor bedst stemmende med  

 almindelige retssikkerhedsmæssige synspunkter, at statsadvokatens  

 beslutning vedrørende sin egen habilitet kan påklages til  

 rigsadvokaten, selv om den underliggende materielle straffesag ikke vil kunne  

 påklages.
 Rejses spørgsmålet om statsadvokatens  

 habilitet i tilfælde, hvor statsadvokaten er 1. instans i straffesagen,  

 forholdes på samme måde i forholdet mellem statsadvokaten og  

 rigsadvokaten, som angivet ovenfor vedrørende forholdet mellem  

 politimesteren og statsadvokaten.
 Spørgsmålet om rigsadvokatens  

 habilitet behandles efter tilsvarende retningslinier, det vil bl.a. sige  

 med klageadgang til Justitsministeriet.
5.6. Samlet konklusion Sammenfattende er det efter Justitsministeriets opfattelse  

 muligt på det gældende lovgrundlag på visse punkter at  

 gennemføre en - i forhold til hidtidig praksis - begrænsning i  

 adgangen til som led i administrativ rekurs at påklage  

 formalitetsspørgsmål m.v.
 Efter Justitsministeriets opfattelse er der således  

 ikke noget til hinder for en praksisændring, hvorefter klage over  

 begrundelser og klage over afvisningsafgørelser begrundet i manglende  

 klageberettigelse eller overskridelse af klagefrist afskæres i det  

 omfang, der ikke er adgang til at påklage selve afgørelsen om  

 strafforfølgning.
 Det må endvidere antages, at der kan  

 gennemføres en praksisændring med hensyn til  

 habilitetsindsigelser, således at sådanne klager omfattes af  

 to-instansprincippet.
 Justitsministeriet finder derimod ikke  

 tilstrækkeligt sikkert grundlag for administrativt at ændre den  

 nuværende praksis om adgangen til at påklage afgørelser  

 vedrørende aktindsigt efter forvaltningslovens § 18.
 Justitsministeriet er indstillet på ved lejlighed at  

 stille forslag om en ændring af retsplejelovens  

 klagebegrænsningsregler bl.a. med henblik på at sikre, at  

 to-instansprincippet også kommer til at gælde for  

 afgørelser om aktindsigt efter forvaltningsloven eller  

 offentlighedsloven.
Bilag 4 Lovforslaget sammenholdt med gældende lov Gældende formulering Lovforslaget § 1 I lov om rettens pleje, jf. lovbekendtgørelse nr. 713 af 13.  

 september 1999, foretages følgende ændringer:
 1. Efter § 2 a indsættes:
»§ 2 b.
Fuldmægtige ved Højesteret kan optage  

 bevis i det omfang, Højesteret bestemmer det, jf. § 340,  

 stk. 3.
 Stk. 2. Kun advokater, der har møderet for  

 Højesteret, jf. § 134, kan give møde for andre under  

 bevisoptagelse efter stk. 1.
 Stk. 3. Klage over afgørelser truffet under  

 bevisoptagelse efter stk. 1 fremsættes over for Højesteret.  

 Fristen for klage er 2 uger, efter, at afgørelsen er truffet, jf.  

 § 219. Afgørelse af klagen sker ved kendelse.
§ 4. --- Stk. 2. Østre Landsret, der har sit sæde i  

 København, består af en præsident og 57 andre  

 landsdommere; Vestre Landsret, der har sit sæde i Viborg, består  

 af en præsident og 38 andre landsdommere.
Stk. 3. --- 2. I § 4, stk. 2 ændres »57 andre landsdommere« til:  

 »63 andre landsdommere«.
§ 9 a.
I den enkelte sags behandling deltager  

 præsidenten, en vicepræsident eller en dommer og efter reglerne i  

 stk. 2-7 eventuelt tillige et antal af rettens sagkyndige  

 medlemmer.
 3. I § 9 a, stk. 1, ændres »stk. 2-7«  

 til: »stk. 2-8«.
Stk. 2-8. --- § 11. Domsbehandling af landsretssager, i hvilke nævninger  

 eller domsmænd skal medvirke, foregår dels på det sted,  

 hvor landsretten har sit sæde, dels på andre af Domstolsstyrelsen  

 dertil fastsatte steder i landsretskredsen.
Domstolsstyrelsen bestemmer,  

 hvilke dele af landsretskredsen der skal henlægges til hvert af disse  

 tingsteder.
 4. § 11, stk. 2 ophæves, og i stedet  

 indsættes:
 Stk. 2. Landsretten kan bestemme, at retten skal  

 sættes uden for det sædvanlige tingsted.
 »Stk. 2. Landsretten kan bestemme, at retten skal sættes uden  

 for det sædvanlige tingsted, herunder også uden for  

 landsretskredsen, når det findes hensigtsmæssigt af hensyn til  

 sagens oplysning.
 Stk. 3. Landsretten kan endvidere bestemme, at retten  

 skal sættes uden for det sædvanlige tingsted, og herunder  

 undtagelsesvis også uden for landsretskredsen, når det findes  

 hensigtsmæssigt af hensyn til sagens behandling inden for rimelig tid  

 eller af andre særlige grunde.
Stk. 4. Inden landsretten i medfør af stk. 3  

 træffer afgørelse om, hvorvidt en sag skal behandles uden for  

 landsretskredsen, skal parterne have lejlighed til at udtale sig om  

 spørgsmålet.« § 16. Til Københavns Byret hører et  

 justitskontor, der forestås af en justitssekretær.
Under  

 justitssekretærens embedsområde hører oppebørsel af  

 og regnskabsaflæggelse for retsafgifter vedrørende domssager  

 samt de i kapitel 3 særligt nævnte forretninger.
 5. I § 16, stk. 1, 2. pkt., ændres  

 »oppebørsel« til: »opkrævning«, og i stk. 2,  

 ændres »Oppebørsel« til: »Opkrævning«.
 Stk. 2. Oppebørsel af indtægter vedrørende  

 skifte-, foged- og tinglysningsforretninger samt regnskabsaflæggelse  

 herfor hører under den dommer eller fuldmægtig, som  

 præsidenten bemyndiger hertil.
 § 19. Domstolsstyrelsen fastsætter tingstederne for  

 byretterne.
 6. § 19, stk. 4 affattes således:
 Stk. 2. Tildeles der en retskreds flere tingsteder,  

 fastsætter Domstolsstyrelsen de dele af kredsen, som med hensyn til  

 rettens ordentlige møder skal henhøre til ethvert af disse.
Stk. 3. Skønnes det efter omstændighederne  

 fornødent, kan Domstolsstyrelsen bestemme, at dommeren på et  

 eller flere steder i retskredsen uden for hovedtingstedet vil have at  

 indrette en afdeling af sit embedskontor.
Domstolsstyrelsen træffer  

 bestemmelse om kontordagenes antal og kontortidens længde.
 Stk. 4. Reglen i § 11, stk. 2, finder tilsvarende  

 anvendelse på byretterne.
»Stk. 4. § 11, stk. 2-4, finder tilsvarende anvendelse for  

 byretterne.« § 28. Justitsministeren fastsætter og bekendtgør tiden  

 for de ordinære retsmøder til domssagers behandling ved  

 byretterne, bortset fra Københavns Byret og retterne i Århus,  

 Odense, Ålborg og Roskilde.
Stk. 2-3. --- 7. I § 28, stk. 1 ændres »Justitsministeren« til:  

 »Domstolsstyrelsen«.
 § 42. Faste dommere ved rigets almindelige domstole beskikkes af  

 kongen.
 Stk. 2. Til Højesteret sker udnævnelse som  

 »højesteretsdommer«, til landsret som »landsretsdommer«, til hver af  

 de andre retter - bortset fra Sø- og Handelsretten i København,  

 jf. § 9 - som »dommer« med angivelse af, hvor pågældende  

 ansættes.
 8. § 42, stk. 6 ophæves.
 Stk. 3. Kun den, der har bestået juridisk  

 kandidateksamen, kan beskikkes.
 Stk. 4. Beskikkelse som landsdommer eller dommer i en  

 byret eller Sø- og Handelsretten kræver i reglen, at den  

 pågældendes egnethed som dommer har været bedømt i  

 landsretten.
 Stk. 5. Før nogen kan beskikkes til  

 højesteretsdommer, skal den pågældende have godtgjort sin  

 egnethed til at have sæde i retten ved som prøve at votere  

 først i mindst 4 sager, af hvilke mindst den ene skal være  

 borgerlig.
Stk. 6. Til at indtræde i de ekstraordinære  

 retter, der er nævnt i § 21, skal så vidt muligt faste dommere  

 beskikkes.
Ingen kan beskikkes, som ikke opfylder betingelsen i stk. 3.
§ 60. --- 9. I § 60, stk. 2, 1. pkt., udgår: »inden  

 domsforhandlingen er begyndt,« Stk. 2. Ingen må deltage som dommer under  

 domsforhandlingen i en straffesag, såfremt den pågældende,  

 inden domsforhandling er begyndt, vedrørende det forhold, som tiltalen  

 angår, har truffet afgørelse om at varetægtsfængsle  

 den tiltalte efter § 762, stk. 2, eller om foretagelse af  

 foranstaltninger som nævnt i § 754 a eller om brevåbning og  

 brevstandsning i medfør af § 781, stk. 4. Dette gælder  

 dog ikke, hvis sagen behandles efter § 925 eller § 925 a eller  

 sagen i øvrigt vedrørende det forhold, der har begrundet  

 indgreb som nævnt i 1. pkt., ikke omfatter bedømmelsen af  

 beviserne for tiltaltes skyld.
 10. I § 60 indsættes efter stk. 2 som  

 nyt stykke:
»Stk. 3. Afgørelse under domsforhandlingen i en  

 straffesag om varetægtsfængsling i medfør af § 762,  

 stk. 2, om ophævelse af varetægtsfængsling i  

 medfør af § 762, stk. 2, jf. § 766 eller § 768,  

 eller om brevåbning og brevstandsning i medfør af § 781,  

 stk. 4, skal træffes af en dommer, i landsretten en afdeling, der  

 ikke deltager i domsforhandlingen.
Det gælder dog ikke, hvis sagen  

 behandles efter § 925 eller § 925 a, eller sagen i øvrigt  

 vedrørende det forhold, der begrunder indgreb som nævnt i 1.  

 pkt., ikke omfatter bedømmelsen af beviserne for tiltaltes  

 skyld.« Stk. 3. Den omstændighed, at dommeren, fordi flere  

 embedsvirksomheder er forenede i hans person, tidligere af den grund har haft  

 med sagen at gøre, medfører ikke inhabilitet, når der  

 ikke efter de foreliggende omstændigheder er grund til at antage, at  

 han har nogen særegen interesse i sagens udfald.
 Stk. 3 bliver herefter stk. 4.
§ 91. --- 11. § 91, stk. 3, affattes således:
Stk. 2. --- Stk. 3. Domsmænd deltager ikke i de i § 62,  

 stk. 2, eller § 90, jf. § 85, omhandlede afgørelser  

 eller i afgørelser vedrørende borgerlige krav, der rejses under  

 en straffesag.
»Stk. 3. Domsmænd deltager ikke i de i § 60,  

 stk. 3, § 62, stk. 2, eller § 90, jf. § 85,  

 omhandlede afgørelser eller i afgørelser vedrørende  

 borgerlige krav, der rejses under en straffesag.« § 102. Fristen for klager efter § 98, stk. 4,  

 § 99, stk. 3, 1. pkt., og § 101, stk. 2, 1. pkt., er 4  

 uger efter, at klageren har fået meddelelse om afgørelsen.  

 Fremkommer klagen efter udløbet af denne frist skal den behandles,  

 såfremt fristoverskridelsen må anses for undskyldelig.
 12. I § 102 indsættes som stk. 2:
»Stk. 2 Bestemmelserne i § 98, stk. 4, § 99,  

 stk. 3, og § 101, stk. 2, finder tilsvarende anvendelse  

 på klager over afgørelser om aktindsigt efter forvaltningsloven  

 eller offentlighedsloven.« § 170. Mod dens ønske, som har krav på  

 hemmeligholdelse, må vidneforklaring ikke afkræves præster  

 i folkekirken eller anerkendte trossamfund, læger, forsvarere og  

 advokater om det, som er kommet til deres kundskab ved udøvelsen af  

 deres virksomhed.
 13. I § 170, stk. 1, ændres »anerkendte«  

 til: »andre«.
Stk. 2-4. --- 14. § 747 affattes således:
§ 747. Retsmøde afholdes, når der  

 fremsættes begæring om foranstaltninger, som kræver rettens  

 medvirken.
På begæring afholdes endvidere retsmøde,  

 når det er påkrævet for at sikre bevis, som ellers må  

 befrygtes at ville gå tabt, eller som ikke uden væsentlig ulempe  

 eller forsinkelse vil kunne føres umiddelbart for den dømmende  

 ret, eller når det må antages at være af betydning for  

 efterforskningen eller af hensyn til en offentlig interesse.
 Stk. 2. Retsmøde med henblik på at sikre bevis  

 kan endvidere afholdes på forsvarerens begæring, såfremt en  

 varetægtsarrestant i medfør af § 770 a har været  

 fuldstændigt isoleret fra fællesskab med andre indsatte i et  

 sammenhængende tidsrum på mere end 3 måneder.
»§ 747. Retsmøde afholdes, når der  

 fremsættes anmodning om foranstaltninger, som kræver rettens  

 medvirken.
Efter anmodning afholdes endvidere retsmøde, når det  

 er påkrævet for at sikre bevis, som det ellers må frygtes  

 vil gå tabt, eller som ikke uden væsentlig ulempe eller  

 forsinkelse vil kunne føres umiddelbart for den dømmende ret,  

 eller når det må antages at være af betydning for  

 efterforskningen eller af hensyn til en offentlig interesse.
Retsmøde  

 med henblik på at sikre bevis kan endvidere afholdes efter anmodning,  

 såfremt sigtede er varetægtsfængslet i isolation, og  

 sikringen af bevis vil kunne få betydning for spørgsmålet  

 om ophævelse af isolationen.« § 767. Bortset fra tilfælde, hvor sigtede ikke er til  

 stede her i landet, fastsættes der i kendelsen en frist for  

 varetægtsfængslingens eller foranstaltningens længde.  

 Fristen skal være så kort som muligt og må ikke overstige 4  

 uger.
Fristen kan forlænges, men højst med 4 uger ad gangen.  

 Forlængelsen sker ved kendelse, medmindre sigtede erklærer sig  

 indforstået med forlængelsen.
Reglerne i § 764 finder,  

 indtil dom er afsagt i 1. instans, tilsvarende anvendelse på  

 retsmøder og kendelser om fristforlængelse.
Fremstilling af en  

 sigtet, der er varetægtsfængslet eller undergivet anden  

 frihedsberøvende foranstaltning, kan dog undlades, når han giver  

 afkald derpå eller retten finder, at fremstillingen vil være  

 forbundet med uforholdsmæssige vanskeligheder.
Stk. 2. Kæres en kendelse om fristforlængelse,  

 hvorved varetægtsfængsling eller anden frihedsberøvende  

 foranstaltning udstrækkes ud over 3 måneder, skal  

 kæremålet efter begæring behandles mundtligt.
Når  

 kæremål én gang er blevet behandlet mundtligt,  

 afgør den overordnede ret, om en senere begæring om mundtlig  

 behandling skal imødekommes.
Bestemmelsen i stk. 1, sidste pkt.,  

 finder tilsvarende anvendelse.
 15. I § 767 indsættes efter stk. 1  

 som et nyt stykke:
»Stk. 2. Når den frist, der er fastsat  

 efter stk. 1, udløber, efter at domsforhandlingen er begyndt,  

 fortsætter varetægtsfængslingen eller foranstaltningen uden  

 yderligere forlængelser, indtil der er afsagt dom i sagen.
Tiltalte kan  

 efter udløbet af den før domsforhandlingen fastsatte frist  

 anmode retten om at ophæve varetægtsfængslingen eller en  

 foranstaltning, der træder i stedet herfor, efter § 766 eller  

 § 768. Hvis tiltalte efter fristens udløb anmoder retten om at  

 ophæve varetægtsfængslingen eller en foranstaltning, der  

 træder i stedet herfor, skal retten inden 7 dage træffe  

 afgørelse herom.
Hvis retten ikke imødekommer anmodningen, kan  

 tiltalte tidligst 14 dage efter rettens afgørelse fremsætte en  

 ny anmodning.
Hvis der er spørgsmål om  

 varetægtsfængsling efter § 762, stk. 2, træffes  

 afgørelsen om eventuel ophævelse af en dommer eller afdeling,  

 som ikke deltager i domsforhandlingen, jf. § 60, stk. 3, medmindre  

 en af betingelserne i § 60 stk. 3, 2. pkt., er opfyldt.
Tiltaltes  

 anmodning kan efter rettens bestemmelse behandles på skriftligt  

 grundlag, hvis afgørelsen træffes af en dommer eller afdeling,  

 som ikke deltager i domsforhandlingen.« Stk. 2 bliver herefter stk. 3.
 16. §§ 770 a-770 c ophæves, og i stedet  

 indsættes:
§ 770 a.
Retten kan på begæring af politiet  

 bestemme, at en varetægtsarrestant fuldstændigt eller delvis skal  

 udelukkes fra fællesskab med andre indsatte (isolation), hvis »§ 770 a.
Retten kan efter anmodning fra politiet bestemme, at  

 en varetægtsarrestant skal udelukkes fra fællesskab med de  

 øvrige indsatte (isolation), hvis 1)	varetægtsfængslingen er besluttet i medfør af  

 § 762, stk. 1, nr. 3, og 1)	varetægtsfængslingen er besluttet i medfør af  

 § 762, stk. 1, nr. 3, og 2)	varetægtsfængslingens øjemed gør isolation  

 påkrævet, herunder for at hindre sigtede i gennem andre indsatte  

 at påvirke medsigtede eller ved trusler eller på anden lignende  

 måde at påvirke andre.
 Stk. 2. Fuldstændig isolation må ikke finde sted i et  

 sammenhængende tidsrum på mere end 8 uger, medmindre sigtelsen  

 angår en lovovertrædelse, som efter loven kan medføre  

 fængsel i 6 år eller derover.
 2)	der er bestemte grunde til at antage, at  

 varetægtsfængslingen i sig selv ikke er tilstrækkelig til  

 at hindre arrestanten i at vanskeliggøre forfølgningen i sagen,  

 herunder ved gennem andre indsatte at påvirke medsigtede eller ved  

 trusler eller på anden lignende måde at påvirke  

 andre.
§ 770 b.
Isolation må ikke iværksættes eller  

 fortsættes, såfremt formålet hermed kan tilgodeses ved  

 mindre indgribende foranstaltninger, eller såfremt indgrebet står  

 i misforhold til sagens betydning og den retsfølge, som kan ventes,  

 hvis sigtede findes skyldig.
Ved afgørelser om isolation skal der  

 endvidere tages hensyn til den særlige belastning, indgrebet kan  

 medføre for sigtede på grund af dennes unge alder eller fysiske  

 eller psykiske svagelighed.
§ 770 b.
Isolation må kun iværksættes eller  

 fortsættes, hvis 1)	formålet hermed ikke kan tilgodeses ved mindre indgribende  

 foranstaltninger, herunder ved at anbringe arrestanten i andet arresthus end  

 bestemte andre indsatte eller på anden måde afskære  

 arrestanten fra samvær med sådanne indsatte eller ved at etablere  

 brevkontrol, besøgskontrol eller besøgsforbud, 2)	indgrebet, herunder den særlige belastning, som indgrebet kan  

 medføre på grund af arrestantens unge alder, fysiske eller  

 psykiske svagelighed eller personlige forhold i øvrigt, ikke  

 står i misforhold til sagens betydning og den retsfølge, som kan  

 ventes, hvis arrestanten findes skyldig, og 3)	efterforskningen fremmes med den særlige hurtighed, som er  

 påkrævet ved varetægtsfængsling i isolation, herunder  

 ved benyttelse af mulighederne for bevissikring efter § 747.
§ 770 c.
Hvis sigtelsen angår en lovovertrædelse,  

 som efter loven ikke kan medføre fængsel i 4 år, må  

 isolation ikke finde sted i et sammenhængende tidsrum på mere end  

 4 uger.
 Stk. 2. Hvis sigtelsen angår en lovovertrædelse,  

 som efter loven kan medføre fængsel i 4 år eller der over,  

 men ikke fængsel i 6 år, må isolation ikke finde sted i et  

 sammenhængende tidsrum på mere end 8 uger.
Stk. 3. Hvis sigtelsen angår en lovovertrædelse,  

 som efter loven kan medføre fængsel i 6 år eller derover,  

 må isolation ikke finde sted i et sammenhængende tidsrum på  

 mere end 3 måneder.
Retten kan dog undtagelsesvis tillade, at en  

 isolationsfængsling udstrækkes ud over 3 måneder, hvis  

 afgørende hensyn til forfølgningen gør fortsat isolation  

 påkrævet, uanset den tid arrestanten hidtil har været  

 isoleret.
 Stk. 4. Hvis arrestanten er under 18 år, må  

 isolation i ingen tilfælde finde sted i et sammenhængende tidsrum  

 på mere end 8 uger.
§ 770 c.
Ved rettens afgørelse om isolation finder  

 reglerne i § 764, stk. 2-4, og §§ 766-769 tilsvarende  

 anvendelse.
Ved iværksættelse af isolation må den  

 første frist for indgrebets længde dog ikke overstige 2  

 uger.
§ 770 d.
Rettens afgørelse om isolation træffes  

 ved særskilt kendelse herom.
Træffer retten bestemmelse om  

 isolation, skal retten i kendelsen anføre de konkrete  

 omstændigheder, hvorpå det støttes, at betingelserne i  

 §§ 770 a-770 c, for isolation eller fortsat isolation er opfyldt.
Stk. 2. Ved rettens afgørelse om isolation finder  

 reglerne i § 764, stk. 2-4, § 766, § 767, stk. 1, og  

 §§ 768-769 i øvrigt tilsvarende anvendelse.
Ved  

 iværksættelse af isolation må den første frist for  

 indgrebets længde dog ikke overstige 2 uger.
Hvis arrestanten er under  

 18 år, kan fristen for isolation højst forlænges med 2  

 uger ad gangen.
§ 770 e.
Udstrækkes en isolation ud over 8 uger, skal  

 kæremål herom efter anmodning behandles mundtligt.  

 Stadfæstes afgørelsen om isolation, skal senere  

 kæremål om fortsat isolation ligeledes behandles mundtligt efter  

 anmodning, hvis isolationen ved den påkærede kendelse  

 udstrækkes ud over 8 uger fra den seneste mundtlige behandling af  

 kæremål om forlængelse af isolation.
I andre tilfælde  

 afgør kæreinstansen, om en anmodning om mundtlig behandling skal  

 imødekommes.
Bestemmelsen i § 767, stk. 1, sidste pkt.,  

 finder tilsvarende anvendelse.« 17. § 776 affattes således:
 § 776. Justitsministeren fastsætter nærmere regler  

 om behandlingen af varetægtsarrestanter og om den bistand, der ydes dem  

 for at begrænse de erhvervsmæssige, sociale og personlige  

 ulemper, som følger af varetægten.
»§ 776. Justitsministeren fastsætter nærmere  

 regler om behandlingen af varetægtsarrestanter.
For arrrestanter, der  

 er isoleret efter rettens bestemmelse, fastsætter justitsministeren  

 særlige regler om øget personalekontakt, udvidet adgang til  

 besøg, særlig adgang til eneundervisning og bestemte typer af  

 arbejde samt tilbud om regelmæssige og længerevarende samtaler  

 med præster, læger, psykologer eller andre.
Justitsministeren  

 fastsætter endvidere regler om den bistand, der i øvrigt ydes  

 varetægtsarrestanter for at begrænse de erhvervsmæssige,  

 sociale og personlige ulemper, der følger af varetægten.« § 807 d.
Rådighedsberøvelse som følge af  

 beslaglæggelse efter § 802, stk. 1, og § 803, stk. 1, bortfalder  

 senest, når sagen er endeligt sluttet ved dom, påtaleopgivelse  

 eller tiltalefrafald, medmindre det beslaglagte konfiskeres.
Er der tvist om,  

 til hvem tilbagelevering skal ske, kan retten efter begæring  

 træffe bestemmelse om, til hvem beslaglagt gods skal udleveres.  

 Afgørelsen træffes ved kendelse.
Stk. 2-5 --- 18. I § 807 d, stk. 1, 2. pkt. ændres »beslaglagt  

 gods« til: »beslaglagte genstande«.
 19. Efter § 840 indsættes:
 § 841. (Ophævet).
»§ 841. Retten kan efter anmodning fra anklagemyndigheden,  

 forsvareren eller et vidne forud for domsforhandlingen træffe  

 afgørelse om dørlukning efter § 29, stk. 2, nr. 2,  

 referatforbud efter § 30, nr. 2, navneforbud efter § 31,  

 stk. 1, nr. 1, eller om, at tiltalte skal forlade retslokalet, mens et  

 vidne afhøres, jf. § 848, stk. 1.« 20. § 927 affattes således:
 § 927. Bestemmelserne i §§ 832-840 og §§ 842-844  

 finder tilsvarende anvendelse.
»§ 927. Bestemmelserne i §§ 832-844 finder tilsvarende  

 anvendelse.« § 1018 e.
Statsadvokaten træffer afgørelse  

 vedrørende krav om erstatning i medfør af §§ 1018 a-d.  

 Justitsministeren kan fastsætte, at nærmere angivne sager skal  

 forelægges for rigsadvokaten eller justitsministeren til  

 afgørelse.
Krav fra en person, der har været sigtet, skal  

 fremsættes inden to måneder efter meddelelse til sigtede om  

 strafforfølgningens ophør eller efter afsigelse af en endelig  

 dom.
Har tiltalte ikke været til stede ved dommens afsigelse, beregnes  

 fristen efter bestemmelserne i § 963, stk. 3, litra a.
Krav fra  

 andre skal fremsættes inden 2 måneder efter, at indgrebet er  

 ophørt.
 21. I 1018 e indsættes som stk. 6:
»Stk. 6. Bestemmelserne i stk. 3-5 finder  

 tilsvarende anvendelse på afgørelser om aktindsigt efter  

 forvaltningsloven og offentlighedsloven.« Stk. 2. Fremsættes kravet efter udløbet af den i  

 stk. 1 nævnte frist, kan det behandles, såfremt  

 overskridelsen findes undskyldelig.
 Stk. 3. Rigsadvokaten behandler klager over afgørelser  

 truffet af statsadvokaterne vedrørende krav om erstatning.  

 Rigsadvokatens afgørelse i en klagesag kan ikke påklages til  

 justitsministeren.
 Stk. 4. Justitsministeren behandler klager over  

 afgørelser vedrørende krav om erstatning truffet af  

 rigsadvokaten som 1. instans.
Stk. 5. Fristen for klager over afgørelser  

 vedrørende krav om erstatning er 4 uger efter, at klageren har  

 fået meddelelse om afgørelsen.
Fremkommer klagen efter  

 udløbet af denne frist, skal den behandles, såfremt  

 fristoverskridelsen må anses for undskyldelig.
§ 1019 h.
Rigsadvokaten behandler klager over  

 afgørelser truffet af statsadvokaterne vedrørende  

 adfærdsklager.
Rigsadvokatens afgørelse i en klagesag kan ikke  

 påklages til justitsministeren.
 22. I § 1019 h indsættes som  

stk. 3:
»Stk. 3. Bestemmelserne i stk. 1 og 2 finder tilsvarende  

 anvendelse på afgørelser om aktindsigt efter forvaltningsloven  

 og offentlighedsloven.« Stk. 2. Fristen for klager over afgørelser i  

 adfærdsklagesager er 4 uger efter, at klageren har fået  

 meddelelse om afgørelsen.
Fremkommer klagen efter udløbet af  

 denne frist, skal den behandles, såfremt fristoverskridelsen må  

 anses for undskyldelig.
§ 1019 i.
Behandlingen af en adfærdsklagesag sluttes,  

 hvis 1)	der er grundlag for at rejse  sigtelse mod indklagede, 2)	indklagede er mistænkt for  et strafbart forhold og forlanger  

 sagen behandlet som straffesag eller 23. § 1019 i, stk. 1, nr. 3 affattes således:
 3)	regeringen eller justitsministeren træffer bestemmelse om, at  

 sagen skal undersøges efter reglerne i § 21 eller § 21 a.
»3)	der træffes bestemmelse om, at sagen skal undersøges  

 efter reglerne i lov om undersøgelseskommissioner.« § 2 I straffeloven, jf. lovbekendtgørelse nr. 648 af 12. august 1997,  

 som ændret ved § 3 i lov nr. 403 af 26. juni 1998, § 3 i lov  

 nr. 473 af 1. juli 1998 og lov nr. 141 af 17. marts 1999, foretages  

 følgende ændring:
§ 86. Har den dømte været anholdt,  

 varetægtsfængslet eller indlagt til mentalundersøgelse,  

 afkortes et antal dage svarende til det antal påbegyndte døgn,  

 frihedsberøvelsen eller indlæggelsen har varet, i den  

 idømte frihedsstraf.
Frihedsberøvelser, der ikke har varet i  

 mindst 24 timer, medfører ikke afkortning.
Dommen skal indeholde  

 oplysning om varigheden af frihedsberøvelser og indlæggelser,  

 der medfører afkortning.
Retten kan undtagelsesvis bestemme, at hele  

 straffen skal anses for udstået, selv om den idømte straf er  

 længere end den tid, hvori den dømte har været  

 frihedsberøvet eller indlagt.
Hvis en anke afvises eller frafaldes,  

 træffes en sådan afgørelse ved beslutning af den  

 overordnede ret.
Er bødestraf idømt, skal det i dommen  

 bestemmes, at bøden eller en del af denne skal anses for  

 udstået.
 1. § 86, stk. 1, 3. pkt., ophæves og i  

 stedet indsættes:
»Har den dømte under frihedsberøvelsen  

 været isoleret efter rettens bestemmelse, afkortes yderligere et antal  

 dage svarende til en dag for hvert påbegyndt tidsrum af 3 døgn,  

 hvor den dømte har været isoleret.
Dommen skal indeholde  

 oplysning om varigheden af frihedsberøvelser, indlæggelser og  

 isolation, der medfører afkortning.
