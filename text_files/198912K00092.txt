Nr LSF 92 Forslag til Lov om leje Fremsat af Holger K.
Nielsen (SF) Leif Hermann (SF) Bjørn Poulsen (SF)  

 Pelle Voigt (SF) den 6. december 1989 Kapitel 1 Lovens anvendelsesområde § 1. Loven gælder for leje - herunder fremleje - af hus eller husrum, til  

 beboelses- og/eller erhvervsformål.
 Stk. 2. Loven gælder, selv om lejen skal betales med andet end penge,  

 herunder ved arbejde.
 § 2. Loven gælder ikke i det omfang, lejeforholdet er omfattet af særlige  

 regler i anden lovgivning.
 Stk. 2. Loven gælder ikke for lejeaftaler om leje af bolig med fuld kost  

 eller for aftaler mellem et hotel og dets gæster.
 Stk. 3. Loven gælder ikke for lejeforhold, der er led i ansættelsesforhold  

 under staten eller under en institution, hvortil staten yder tilskud, når  

 ansættelsesvilkårene er godkendt af staten.
 Stk. 4. Loven gælder ikke for lejeforhold, der er led i ansættelsesforhold  

 under en amtskommune, en kommune eller under en selvejende institution,  

 hvormed en amtskommune eller en kommune har indgået overenskomst om  

 institutionens drift, når ansættelsesvilkårene er godkendt af kommunernes  

 lønningsnævn.
 § 3. I nærværende lov anses følgende som een ejendom:
1) flere ejerlejligheder, der hører under samme ejerforening, og som ejes  

 af samme udlejer, 2) flere ejendomme, der ejes af samme ejer, og som er opført kontinuerligt  

 som en samlet bebyggelse, såfremt disse ejendomme har fælles friarealer eller  

 nogen form for driftsfællesskab, 3) flere ejendomme, der er samnoteret eller samvurderet i tingbogen, 4) flere lejligheder og erhvervslokaler, der tilhører en  

 andelsboligforening, og som af andelsboligforeningen er udlejet til andre end  

 andelshavere.
Kapitel 2 Lejeaftalen § 4. En lejeaftale og andre aftaler om det lejede skal udfærdiges  

 skriftligt.
Udlejer er ansvarlig for, at dette sker.
Lejeforhold, der i  

 modstrid med 1. punktum er påbegyndt uden skriftlig aftale, omfattes af  

 lovens vilkår i fuldt omfang.
Huslejenævnet er bemyndiget til at udstede  

 lejekontrakt, der stadfæster de lovlige forhold.
 Stk. 2. En lejeaftale anses for indgået på lovens vilkår, i det omfang der  

 ikke tydeligt fremhævet i den autoriserede standardlejekontrakt er fastsat  

 andet lovligt i aftalen, jf. § 45.
 Stk. 3. I samarbejde med landsomfattende og/eller større sammenslutninger  

 af foreninger af lejere af beboelseslejligheder og landsomfattende og/eller  

 større sammenslutninger af erhvervslejere og lands- og/eller  

 landsdelsdækkende sammenslutninger af foreninger af ejere af  

 udlejningsejendomme, udarbejder boligministeren en standardlejekontrakt.
Stk. 4. Det skal af lejeaftalen fremgå, om der i ejendommen er oprettet  

 lejerrepræsentation.
Desuden skal det fremgå, om der er oprettet  

 antenneforening eller lignende fællesdrift, som ikke betales over huslejen.
 § 5. Ved udlejning til beboelses- eller erhvervsformål, ved formidling af  

 sådanne lejeforhold eller ved bytning, er det ikke tilladt at modtage eller  

 kræve vederlag fra lejeren eller at betinge sig, at lejeren indgår anden  

 retshandel, som ikke er et led i lejeaftalen.
 Stk. 2. Bestemmelsen i stk. 1 omfatter ikke vederlag for afståelse af en  

 forretning eller vederlag for at formidle afståelsen.
Stk. 3. Beløb, der er betalt i strid med stk. 1, kan kræves tilbagebetalt.  

 Tilbagebetalingskrav forrentes fra påkravstidspunktet med en årlig rente, der  

 svarer til den rente, der er fastsat efter § 5, stk. 1 og 2, i lov om renter  

 ved forsinket betaling.
Hvor særlige forhold begrunder det, kan det  

 bestemmes, at der skal betales en højere eller lavere rente.
Lejer har ret  

 til at modregne sit tilgodehavende ved huslejeindbetalinger.
 § 6. Lejeres rettigheder efter reglerne i denne lov er gyldige mod enhver  

 uden tinglysning.
Stk. 2. En lejer, der ved aftale har erhvervet videregående rettigheder,  

 f.eks. uopsigelighed, afståelsesret eller ret til at få godtgørelse efter  

 forbedringer ved fraflytning, kan kræve aftalen tinglyst.
Den tinglyste  

 aftale respekterer størst mulige offentlige lån samt de øvrige pantehæftelser  

 og byrder, som var tinglyst ved aftalens anmeldelse til tinglysning.
 Stk. 3. Har ejeren ikke ladet aftalen tinglyse senest 1 uge efter, at  

 lejeren har forlangt det, har lejeren ret til at lade aftalen tinglyse.
Stk. 4. Når lejeforholdet er ophørt, skal lejeren lade den tinglyste  

 aftale aflyse.
Har lejeren ikke ladet aftalen aflyse senest 1 uge efter, at  

 udlejeren har forlangt det, har udlejeren ret til at lade aftalen aflyse.
 § 7. Reglerne i dette kapitel kan ikke ved aftale fraviges til skade for  

 lejerne.
Kapitel 3 Mangler ved det lejede § 8. Udlejeren skal stille det lejede til rådighed i god og forsvarlig  

 stand fra det aftalte tidspunkt for lejeforholdets begyndelse og i hele  

 lejeperioden.
På overtagelsestidspunktet skal det lejede være rengjort,  

 ruderne skal være hele, termoruder må ikke være punkterede og alle udvendige  

 døre skal være forsynet med låse med tilhørende nøgler.
Låse og yderdøre skal  

 opfylde forsikringsselskabernes forskrifter.
Alle installationer skal være i  

 brugbar og sikkerhedsmæssigt forsvarlig stand.
Sædvanlig mulighed for  

 modtagelse af post skal være til stede.
Stk. 2. Inden lejemålets fraflytning udarbejdes, i samråd med den  

 fraflyttende lejer, en fraflytningsrapport over lejlighedens tilstand.
Inden  

 indflytningen, men senest 2 uger efter den nye lejeaftales underskrivelse,  

 udarbejdes, i samråd med den indflyttende lejer, en indflytningsrapport over  

 lejlighedens tilstand.
Udlejer kan ikke ved den indflyttende lejers  

 fraflytning kræve genopretning af mangler, som er nævnt i  

 indflytningsrapporten, medmindre han kan dokumentere, at disse efter  

 indflytningsrapportens udfærdigelse er udbedret af udlejer.
 § 9. Er det lejede ikke fuldført ved lejeaftalens indgåelse, og er  

 overtagelsestidspunktet ikke aftalt, kan lejeren til enhver tid hæve aftalen.
Stk. 2. Er den tidligere lejer ikke fraflyttet på overtagelsestidspunktet,  

 kan lejeren kræve et forholdsmæssigt afslag i lejen for den tid, det lejede  

 eller en del deraf ikke står til hans rådighed.
Bliver hindringen ikke uden  

 unødigt ophold fjernet, efter at udlejeren er underrettet, kan lejeren hæve  

 lejeaftalen.
Lejeren kan endvidere kræve erstatning.
§ 10. Er det lejede ikke ved overtagelsen og under lejeforholdets beståen  

 i den stand, som lejeren efter § 8 kan kræve, og afhjælper udlejeren ikke  

 manglen umiddelbart efter påkrav herom, kan lejeren selv afhjælpe manglen på  

 udlejerens regning.
Lejer har ret til at modregne eventuelle udlæg i  

 efterfølgende huslejeindbetalinger.
Vedrører manglen det lejedes forsyning  

 med lys, gas, varme, kulde eller lignende, kan lejeren ved fogedens eller i  

 presserende tilfælde ved låsesmeds bistand skaffe en autoriseret installatør  

 adgang til ejendommens installationer for at afhjælpe manglen.
Stk. 2. Lejeren kan kræve et forholdsmæssigt afslag i lejen, så længe en  

 mangel forringer det lejedes værdi for lejeren.
Endvidere kan lejeren kræve  

 erstatning for afsavn i samme periode.
Stk. 3. Lejerens udlæg i henhold til stk. 1 og 2 forrentes fra  

 udlægstidspunktet med en årlig rente, der svarer til den rente, der er  

 fastsat efter § 5, stk. 1 og 2, i lov om renter ved forsinket betaling.
Hvor  

 særlige forhold begrunder det, kan det bestemmes, at der skal betales en  

 højere rente.
 § 11. Er det lejede mangelfuldt, som nævnt i § 10, og afhjælper udlejeren  

 ikke straks manglen, kan lejeren hæve lejeaftalen og kræve erstatning for  

 dokumenterede tab.
 Stk. 2. Er manglen afhjulpet, inden lejeren har hævet lejeaftalen, kan  

 lejeren ikke påberåbe sig manglen som grund for ophævelse af lejeaftalen, men  

 alene kræve erstatning for dokumenterede tab.
§ 12. Lejeren kan kræve erstatning, hvis det lejede ved aftalens indgåelse  

 savnede egenskaber, som må anses for tilsikrede efter det lejedes art, eller  

 hvis udlejeren har handlet svigagtigt.
Det samme gælder, hvis det lejede  

 senere lider skade som følge af udlejerens forsømmelse, eller hvis der i  

 øvrigt opstår hindringer for lejerens brugsret som følge af forhold, som  

 udlejeren er ansvarlig for.
§ 13. Undlader en udlejer, der skal levere varme og varmt vand, at lade  

 ejendommen forsyne med energi til opvarmning, og lader han ikke straks  

 manglen afhjælpe efter påkrav herom, jf. § 10, stk. 1, skal kommunen på  

 begæring af en lejer straks lade ejendommen forsyne med energi til opvarmning  

 for udlejers regning.
Kommunens udlæg går som skatter og afgifter forud for  

 ejendommens prioriteter.
Stk. 2. Beløb, som kommunen har lagt ud i henhold til stk. 1, forrentes  

 med den rente, der er fastsat efter § 5, stk. 1 og 2, i lov om renter ved  

 forsinket betaling m.v., fra tidspunktet for kommunens udbetaling.
Som gebyr  

 kan kommunen kræve kr. 50 med tillæg af 2 pct. af det skyldige beløb ud over  

 kr. 1.000.
 Stk. 3. Beløb, som kommunen har lagt ud, kan inddrives efter de regler,  

 der gælder for inddrivelse af ejendomsskatter.
 Stk. 4. Undlader en udlejer at holde ejendommen forsynet med elektricitet  

 og/eller gas og/eller vand, finder stk. 1-3 tilsvarende anvendelse.
§ 14. Er brugen af det lejede helt eller delvis i strid med lovgivningen,  

 andre offentlige forskrifter, servitutter, brugsrettigheder eller andre  

 lignende rettigheder over ejendommen, som var gældende ved aftalens  

 indgåelse, kan lejeren kræve et forholdsmæssigt nedslag i lejen og  

 erstatning.
Dersom den aftalte brug ikke kan opretholdes uden gene for  

 lejeren, kan lejeren kræve tilbudt genhusning efter reglerne herom.
Stk. 2. Stk. 1 gælder ikke, hvis lejeren ved aftalens indgåelse vidste, at  

 brugen var retsstridig.
Endvidere finder stk. 1 ikke anvendelse, hvis  

 udlejeren efter opfordring uopholdeligt bringer det retsstridige forhold i  

 orden.
§ 15. Er det lejede mangelfuldt i henhold til §§ 8-12 og § 14, stk. 1, ved  

 lejeforholdets begyndelse, skal lejeren, for ikke at miste retten til at  

 påberåbe sig manglen, senest 3 måneder efter lejeforholdets begyndelse, dog  

 senest 3 måneder efter, at manglen burde være opdaget, meddele udlejeren, at  

 lejeren vil gøre den gældende.
Dette gælder dog ikke, hvis manglen ikke kan  

 erkendes ved anvendelse af sædvanlig agtpågivenhed, eller hvis udlejeren har  

 handlet svigagtigt.
 § 16. Bringes et lejeforhold, bortset fra de i § 14 nævnte tilfælde, til  

 ophør i utide på grund af andre rettigheder over ejendommen, kan lejeren  

 kræve erstatning af udlejeren.
 Stk. 2. Bringes lejeforholdet til ophør i utide, fordi det offentlige af  

 sundhedsmæssige eller andre grunde nedlægger forbud mod lejerens brug af det  

 lejede, er lejeren kun pligtig at betale leje til den dag, forbudet træder i  

 kraft.
 Stk. 3. Sker der indskrænkninger i brugsretten ifølge stk. 2, som kun er  

 midlertidige, kan lejeren kræve et forholdsmæssigt afslag i lejen.
 Stk. 4. Sker der varige indskrænkninger i brugsretten i henhold til stk.  

 2, som dog ikke er til hinder for den aftalte brug, kan lejeren kræve et  

 forholdsmæssigt afslag i lejen.
§ 17. Bliver det lejede ødelagt ved brand eller anden ulykke, er udlejer  

 pligtig til at sørge for genhusning.
Anciennitet overføres fra det  

 fraflyttede lejemål.
 § 18. Reglerne i dette kapitel kan ikke ved aftale fraviges til skade for  

 lejeren.
Kapitel 4 Betaling af leje § 19. Udlejeren skal anvise et betalingssted her i landet.
Endvidere kan  

 han kræve, at indbetaling sker på af ham udsendte postgiroblanketter.
Er der  

 ikke anvist sted og måde som nævnt i 1. og 2. punktum, skal lejen indbetales  

 på udlejerens bopæl.
Indbetaling til postvæsenet anses som betaling på det  

 anviste betalingssted.
 § 20. Lejen kan kræves betalt månedsvis forud.
 Stk. 2. Er lejen beregnet for en kortere periode end en måned, kan den  

 kræves betalt forud for den periode, den vedrører.
Stk. 3. Forfalder lejen eller anden pligtig pengeydelse til betaling på en  

 lørdag, en søndag, en helligdag, grundlovsdag eller 1. maj, udskydes  

 forfaldsdagen til den følgende hverdag.
Betaling anses for rettidig, når den  

 sker senest den 3. hverdag efter forfaldsdagen.
Er denne hverdag en lørdag,  

 er betaling den følgende hverdag rettidig.
 Stk. 4. I tilfælde af opsigelse eller ved et tidsbestemt lejeforholds  

 udløb, er lejeren kun pligtig til at betale leje for tiden, indtil  

 lejeforholdets ophør.
 § 21. Leje kan ikke kræves betalt for mere end 3 måneder ad gangen.
Stk. 2. Ud over lejen, i henhold til stk. 1, kan udlejer ved aftalens  

 indgåelse kræve et beløb, der ikke må overstige 3 måneders leje.
Den  

 forudbetalte leje skal på standardkontrakten figurere således, at det klart  

 fremgår, hvor lang en periode beløbet dækker.
Beløbet reguleres højst 1 gang  

 årligt i forbindelse med den almindelige lejeregulering.
Ved opsigelse kan  

 lejeren bo forudbetalt leje op.
Et eventuelt resterende beløb tilbagebetales  

 ved lejemålets ophør.
 Stk. 3. I stedet for det i stk. 2 nævnte beløb, kan der hos lejeren  

 opkræves et indskud/depositum af en størrelse, der ikke overstiger, hvad der  

 er tilladt efter stk. 2.
 Stk. 4. Indskud/depositum henstår til sikkerhed for lejerens forpligtelser  

 ved fraflytning og kan ikke gøres til genstand for regulering over huslejen.  

 Beløbet forrentes af udlejeren med en rente, der fastsættes af  

 boligministeren i samråd med større sammenslutninger af lejerforeninger og  

 erhvervslejerforeninger og større sammenslutninger af grundejerforeninger.
 § 22. Reglerne i dette kapitel kan ikke ved aftale fraviges til skade for  

 lejerne.
Kapitel 5 Brug af det lejede § 23. Lejeren skal behandle det lejede forsvarligt.
 Stk. 2. Lejeren er erstatningsansvarlig for skader, som forvoldes ved  

 uforsvarlig adfærd af ham selv, hans husstand eller andre, som han har givet  

 adgang til det lejede, bortset fra personer, som kommer på udlejerens vegne.
 Stk. 3. Skader skal lejeren straks anmelde til udlejeren med angivelse af,  

 om deres udbedring er uopsættelig.
§ 24. Lejeren skal i lejeperioden sørge for vedligeholdelse af låse og  

 nøgler og holde vand- og gashaner ved lige.
Udskiftning af forældede og  

 irreparable installationer påhviler ejeren, som skal føre dokumentation, hvis  

 han mener, at installationerne er brugbare.
Lejeren skal afholde udgiften til  

 vedligeholdelse af wc-kummer, cisterner, vaskekummer, badekar, køleskabe,  

 komfurer, vaskemaskiner og lignende installationer, hvis ejeren kan godtgøre,  

 at forringelsen skyldes lejerens forsømmelse.
Kapitel 13 finder tilsvarende  

 anvendelse.
 Stk. 2. Har lejeren ved sin underskrift givet tilsagn om, at en af de i  

 stk. 1 nævnte installationer skal udskiftes for lejerens regning, uden at  

 udlejeren har dokumenteret, at reparation er mulig og økonomisk forsvarlig i  

 sammenligning med udskiftning, er lejerens underskrift ugyldig, og han kan  

 kræve udskiftning for udlejerens regning.
 § 25. Lejeren må ikke uden udlejerens samtykke bruge det lejede til andet  

 formål end aftalt.
 Stk. 2. Lejeren må ikke uden udlejerens samtykke overlade brugen af det  

 lejede eller nogen del deraf til andre end medlemmer af sin husstand, jf. dog  

 reglerne om fremleje.
 Stk. 3. Lejeren af et erhvervslejemål må ikke uden udlejerens samtykke  

 overlade brugen af det lejede eller nogen del deraf til andre end  

 beskæftigede i sin erhvervsvirksomhed, jf. dog reglerne om fremleje.
 § 26. Udlejeren skal sørge for, at der hersker god orden i ejendommen.
§ 27. Lejeren og hans husstand skal overholde de almindelige ordensregler,  

 der gælder for ejendommen, og skal efterkomme skriftlige påbud til sikring af  

 god husorden og forsvarlig brug af det lejede.
Manglende efterkommelse af  

 skriftlige påbud er ophævelsesgrund.
 § 28. Lejeren må ikke uden udlejerens samtykke foretage ændringer af det  

 lejede eller anbringe andre indretninger eller genstande end de i § 29  

 nævnte, jf. dog § 30.
§ 29. Lejeren har ret til at lade foretage sædvanlige installationer i  

 lejemålet.
Det er dog en forudsætning, at ejendommens el- og afløbskapacitet  

 er dimensioneret til det.
 Stk. 2. Lejeren har ret til at anbringe andre tv- og radioantenner end  

 dem, der er omfattet af § 88, på ejendommen efter udlejerens anvisning,  

 medmindre der i forvejen er anbragt sådanne af en antenneforening eller ved  

 udlejerens foranstaltning eller ejendommen er tilsluttet hybridnet,  

 bredbåndsnet eller lignende.
Stk. 3. Er der oprettet fællesantenneforening i en ejendom, er det en  

 forudsætning for lejerens benyttelse af fællesantenner, hybridnet, kabel-tv  

 og lignende, at lejeren er medlem af foreningen.
Tvister som følge af  

 uberettiget benyttelse afgøres af huslejenævnet.
Stk. 4. Lejeren er erstatningsansvarlig for den skade, der er forårsaget  

 af de installationer, han har foretaget.
Udlejeren kan kræve, at lejeren  

 tegner forsikring eller på anden måde stiller fornøden sikkerhed for  

 opfyldelsen af erstatningsansvaret.
§ 30. Lejeren har, efter at have givet meddelelse herom til udlejeren med  

 2 ugers varsel, ret til at foretage håndværksmæssigt forsvarlige forbedringer  

 af det lejede.
I det omfang forbedringerne medfører udvidede  

 vedligeholdelsesforpligtelser, kan udlejeren kræve, at lejeren selv overtager  

 den del af vedligeholdelsesudgifterne, som vedrører forbedringen.
§ 31. Når lejeren ønsker at forbedre det lejede, kan der træffes aftale  

 om, at der ved lejerens fraflytning ydes ham en godtgørelse.
For  

 forbedringsarbejder, hvortil udgiften overstiger 1 års leje, har lejeren krav  

 på en sådan aftale.
 Stk. 2. Medmindre andet aftales under hensyn til forbedringens karakter,  

 udgør godtgørelsen lejerens udgift med fradrag af 1/10 af beløbet for hvert  

 hele år, det forbedrede har været benyttet.
Stk. 3. Udlejeren kan ved genudlejning enten kræve en lejeforhøjelse, der  

 modsvarer forbedringen, eller kræve godtgørelsen betalt af den nye lejer,  

 fradraget de omkostninger, der henhører under udlejers almindelige  

 vedligeholdelsespligt.
Hvis udlejeren kræver lejeforhøjelse, skal han  

 overtage den fulde vedligeholdelse.
I begge tilfælde skal han dokumentere  

 størrelsen af den ydede godtgørelse.
 § 32. Huslejenævnet afgør uenighed om opfyldelse af lejerens pligt til  

 renholdelse, vedligeholdelse og fornyelse, ligesom nævnet efter begæring  

 afgør tvister i henhold til § 29, stk. 1 og 2. Endvidere afgør huslejenævnet  

 efter begæring, om lejeren har ret til at foretage forbedringer af det  

 lejede, jf. § 30, og under hvilke vilkår, herunder om der skal stilles  

 sikkerhed for retablering ved lejerens fraflytning.
 § 33. Reglerne i § 24, § 29, stk. 1 og 2, og §§ 30 og 32 kan ikke ved  

 aftale fraviges til skade for lejeren.
Kapitel 6 Udlejerens adgang til det lejede § 34. Udlejeren eller dennes stedfortræder har ret til at få eller skaffe  

 sig adgang til det lejede, når forholdene kræver det, f.eks. i tilfælde af  

 skadedyrsangreb, vand- og rørskader eller skader på installationer.
 § 35. Udlejeren kan med 6 ugers varsel iværksætte arbejder i det lejede  

 eller i tilgangsvejene til det lejede, når udførelsen ikke er til væsentlig  

 ulempe for lejeren.
 Stk. 2. Inden iværksættelse af andre arbejder i det lejede eller i  

 tilgangsvejene til det lejede har lejeren krav på 3 måneders varsel.
 Stk. 3. Udlejeren kan dog altid uden varsel foretage uopsættelige  

 reparationer i det lejede.
Stk. 4. Ethvert arbejde, der iværksættes af udlejeren, skal udføres uden  

 unødig afbrydelse og med den størst mulige hensyntagen til lejeren.
Udlejeren  

 skal straks foretage efterreparationer.
 Stk. 5. Forsinkes efterreparationer unødigt, medfører dette midlertidig  

 nedsættelse af lejen.
§ 36. Ved installation af varmeanlæg i ejendommen har udlejeren ret til  

 med 6 ugers varsel at råde over de kælder- og loftsrum, der er nødvendige til  

 anlæggets drift, når der anvises lejeren andre rum, der er anvendelige til  

 den aftalte brug.
Lejeren kan dog ikke kræve at få anvist andet rum, hvis den  

 forudsatte anvendelse af rummet må anses for overflødiggjort af  

 installationen.
 § 37. Reglerne i § 35 og § 36, 1. pkt., kan ikke ved aftale fraviges til  

 skade for lejeren.
Kapitel 7 Lejerrepræsentation § 38. I ejendomme med mindst 6 lejemål har lejerne ret til at vælge  

 lejerrepræsentanter.
Stk. 2. Ved oprettelse af lejerrepræsentation i en ejendom kan flertallet  

 af de på et møde fremmødte lejere vælge lejerrepræsentanter.
Der kan vælges  

 indtil 5 lejerrepræsentanter.
Udlejeren skal indkaldes til mødet.
Stk. 3. Hvis fremmødet ikke er mindst 50 pct. på oprettelsesmødet og  

 udlejeren er til stede på dette møde, kan udlejeren på mødet kræve, at  

 oprettelsen af lejerrepræsentation i ejendommen bekræftes ved en urafstemning  

 blandt samtlige lejere.
Beslutningen er herefter gyldig, hvis et flertal af  

 de afgivne stemmer bekræfter den.
Stk. 4. I ejendomme med mindre end 6 lejemål har et flertal af lejerne  

 samme beføjelser som lejerrepræsentationen i andre ejendomme.
Der skal vælges  

 en talsmand til at repræsentere lejerne over for udlejeren.
Talsmanden skal  

 handle i overensstemmelse med lejerflertallets beslutninger.
Stk. 5. I stedet for valg efter stk. 2, 1. pkt., kan flertallet af de på  

 et møde fremmødte lejere beslutte, at en lejer- eller beboerforenings  

 bestyrelse er lejerrepræsentationen, såfremt et flertal af ejendommens lejere  

 er tilsluttet foreningen, og såfremt foreningen kun har medlemmer, der er  

 lejere i ejendommen.
Stk. 2, 2. og 3. pkt., og stk. 3 finder tilsvarende  

 anvendelse.
 Stk. 6. Boligministeren fastsætter nærmere regler om lejerrepræsentation,  

 herunder om afholdelse af de i stk. 2 og 4 og § 41 nævnte møder.
 Stk. 7. På et møde, hvortil samtlige lejere er indkaldt med 8 dages  

 varsel, skal der træffes beslutning om, hvilket beløb pr. lejemål der skal  

 opkræves til dækning af udgifterne ved lejerrepræsentationens arbejde for  

 ejendommen.
Stk. 8. Lejerrepræsentanterne skal give meddelelse til udlejer om beløbets  

 størrelse.
Udlejer opkræver beløbet hos lejerne sammen med huslejen, jf. §  

 47, stk. 2, og overfører det til en af lejerrepræsentationen oprettet konto.
 Stk. 9. Lejernes bidrag efter stk. 7 til lejerrepræsentationens arbejde  

 for ejendommen er pligtig pengeydelse i lejeforholdet og opkræves uden varsel  

 efter et beboermødes beslutning.
Stk. 10. Er der oprettet lejerrepræsentation i en ejendom, fortsætter den,  

 indtil den besluttes ophævet.
En beslutning om at ophæve  

 lejerrepræsentationen skal drøftes efter reglerne i stk. 2 og 4.
Stk. 11. I en ejendom, der er opdelt i ejerlejligheder, gælder reglerne om  

 lejerrepræsentation, hvis udlejeren ejer mindst 6 lejemål i ejerforeningen.  

 Lejerrepræsentanterne skal have adgang til ejerforeningens generalforsamling  

 som observatører og skal indkaldes til generalforsamlingen samtidig med  

 ejerforeningens medlemmer.
I ejendomme, jf. § 3, stk. 1, nr. 1-3, der er  

 opdelt i ejerlejligheder, og hvor mindst 6 lejligheder er lejet ud, har en  

 repræsentant for de lejere, der ikke kan være repræsenteret af en  

 lejerrepræsentation efter stk. 1, adgang til ejerforeningens  

 generalforsamling efter reglerne i 2. pkt.
Stk. 12. I en ejendom, der ejes af en andelsboligforening, gælder reglerne  

 om lejerrepræsentation, hvis mindst 6 lejemål er udlejet til andre end  

 andelshavere.
Reglerne i stk. 11, 2. pkt., finder tilsvarende anvendelse.
§ 39. Lejerrepræsentanterne har ret til at drøfte ethvert spørgsmål af  

 betydning for ejendommens drift med udlejeren.
Repræsentanterne har således  

 ret til 1. mindst 1 gang årligt at få udleveret ejendommens driftsregnskab med  

 kopier af tilhørende bilag samt drøfte ejendomsbudgettet og spørgsmål om  

 lejeforhøjelse med udlejeren, 2. at ansætte ejendommens administrator og ejendomsfunktionærer samt  

 fastsætte sidstnævntes arbejdsområder og funktioner, 3. at træffe afgørelse med hensyn til anvendelse af de midler, der er  

 afsat til vedligeholdelse og renholdelse m.v., og deltage i drøftelsen af  

 gennemførelsen af planlagte arbejder, 4. at forestå gennemførelse af forbedringer, når der samtidig anvises  

 mulighed for finansiering af de øgede udgifter, der følger af forbedringens  

 gennemførelse.
Finansieringsanvisningen omfatter ret til at kræve  

 lånemulighed i Grundejernes Investeringsfond udnyttet, 5. at træffe beslutning om, at forbedringer i henhold til pkt. 4  

 gennemføres, hvis mindre end 25 pct. af lejerne har modsat sig dem, 6. at føre tilsyn med planlægningen af gennemførelsen af alle større  

 arbejder i ejendommen, herunder træffe beslutning om, at arbejder skal  

 overdrages håndværkere udvalgt ved licitation, 7. at få adgang til regnskabsmaterialet og alle bilag, når arbejder, jf.  

 pkt. 6, er afsluttet, 8. at få tilsendt udkast til driftsbudget for ejendommen.
Driftsbudgettet  

 skal være opstillet som de senest aflagte regnskaber og have samme periode,  

 ligesom eventuelle ændringer i grundlaget for udarbejdelse af budgettet i  

 forhold til regnskabet klart skal præciseres, 9. at få udleveret den af en energikonsulent udarbejdede opstilling efter  

 lov om begrænsning af energiforbruget i bygninger, 10. at få udleveret den af en varmekonsulent udarbejdede rapport efter  

 regler udstedt i medfør af byggeloven, 11. at få foretaget en vurdering af ejendommens energiøkonomiske stand  

 efter § 7 i lov om begræsning af energiforbruget i bygninger, 12. at få fortaget en gennemgang af ejendommen ved en ekspert i  

 svampeskader og få udleveret en kopi af en af denne udarbejdet rapport,  

 medmindre en sådan er udarbejdet inden for de seneste 5 år.
Konstateres der  

 svampeskader i ejendommen under en gennemgang som nævnt i 1. pkt., gælder 1.  

 pkt., uanset tidspunktet for den sidst udfærdigede rapport.
Stk. 2. Dispositioner i henhold til stk. 1, nr. 1, 2 og 5, kan af  

 udlejeren indbringes for huslejenævnet.
Dispositioner i henhold til stk. 1,  

 nr. 5, kan desuden indbringes for huslejenævnet af lejermindretallet.
 Stk. 3. Lejerrepræsentanterne kan kræve, at alle drøftelser med  

 administrationen foregår under deltagelse af udlejeren eller en person, der  

 har fuldmagt til at handle på udlejerens vegne.
 Stk. 4. I øvrigt fremgår lejerrepræsentanternes beføjelser af de punkter i  

 denne lov, hvori de er nævnt.
§ 40. Udlejeren kan ikke, førend lejerrepræsentanterne i en periode på 3  

 uger har haft adgang til at ytre sig, 1) fremsætte krav om lejeforhøjelse efter § 46, 2) iværksætte forbedringer, der vil medføre lejeforhøjelse.
 § 41. Er der valgt lejerrepræsentanter, kan der på et lejermøde vedtages  

 en husorden, som skal gælde, medmindre udlejeren har vægtige grunde til at  

 modsætte sig dette.
Stk. 2. I ejendomme, der er opdelt i ejerlejligheder, og i ejendomme, der  

 ejes af andelsboligforeninger, skal samtlige ejere/andelshavere og lejere  

 indkaldes til det møde, der træffer afgørelse om husordenen.
Hver enhed kan  

 afgive 1 stemme.
 § 42. I ejendomme, jf. § 3, stk. 1, nr. 1-3, der er opdelt i  

 ejerlejligheder, og hvor mindst 6 lejligheder er lejet ud, har en  

 repræsentant for et flertal af de lejere, der ikke kan være repræsenteret af  

 en lejerrepræsentation efter § 38, ret til at drøfte anliggender, der er  

 fælles for alle beboerne, med ejerforeningen og lejerrepræsentanterne.
 § 43. Reglerne i dette kapitel kan ikke ved aftale fraviges til skade for  

 lejerne.
Kapitel 8 Fastsættelse og ændring af lejen § 44. Reglerne i dette kapitel gælder alle lejeforhold.
 § 45. Ved lejeaftalens indgåelse må lejen ikke fastsættes til et beløb,  

 der overstiger det lejedes værdi.
 Stk. 2. Ved afgørelse efter stk. 1 skal der foretages en sammenligning med  

 den leje, som er almindeligt gældende i området for tilsvarende lejemål med  

 hensyn til beliggenhed, art, kvalitet, udstyr og vedligeholdelsestilstand.
 Stk. 3. Ved vurderingen af lejen og det lejedes værdi ses der bort fra:
1) lejeforhøjelser, der er gennemført efter §§ 86 og 88, jf. § 81, stk. 3, 2) forbedringer, som lejeren har udført for egen regning med udlejerens  

 tilladelse, og 3) lejeforhøjelser og forbedringer efter § 53 i lov om sanering og efter §  

 60 i lov om byfornyelse og boligforbedring.
Dette gælder dog ikke ved den  

 første lejefastsættelse for forbedringer, hvortil der er ydet støtte efter  

 disse love.
 Stk. 4. Ved lejeaftalens indgåelse kan der ikke aftales lejevilkår, der  

 efter en samlet bedømmelse er mere byrdefulde for lejeren, end de vilkår, der  

 gælder for andre lejere i ejendommen.
 Stk. 5. Uanset stk. 4 kan der ved genudlejning aftales en leje efter stk.  

 1-3, hvis lejemålet er forbedret for udlejers regning, uden at der samtidig  

 er gennemført en til forbedringen svarende lejeforhøjelse.
 Stk. 6. Det forhold, at en virksomhed godkender en leje, som ikke står i  

 rimeligt forhold til det lejedes værdi ved lejeaftalens indgåelse og det  

 almindelige lejeniveau i området, berettiger ikke udlejeren til at forhøje  

 lejen i andre erhvervsvirksomheder i det pågældende område.
 § 46. Udlejeren kan, på grundlag af et driftsbudget, en gang i hvert  

 regnskabsår gennemføre lejeforhøjelse til udligning af forskellen, hvis lejen  

 ikke kan dække:
1) ejendommens driftsudgifter, 2) afkastet af ejendommens værdi, jf. § 49.
 Stk. 2. Lejeforhøjelse efter stk. 1 kan dog ikke kræves, hvis lejen efter  

 forhøjelsen vil overstige det lejedes værdi.
 Stk. 3. Lejeforhøjelsen kan kræves uanset aftalt uopsigelighed, når  

 udlejeren i lejeaftalen har forbeholdt sig at kunne regulere lejen.
Stk. 4. Lejeforhøjelse efter stk. 1 har, med-mindre parterne træffer  

 aftale om en længere frist, virkning fra den 1. i den måned, der indtræder 3  

 måneder efter kravets fremsættelse.
Forhøjelsen kan dog tidligst få virkning  

 1 år efter, at der sidst er trådt en lejeforhøjelse i kraft efter stk. 1.
 § 47. De nødvendige driftsudgifter omfatter, under hensyn til det lejedes  

 karakter, udgifter til:
1) renholdelse, 2) administration, 3) henlæggelser til fornyelser, 4) afsætning til vedligeholdelse, 5) vicevært/varmemester, 6) el og gas, 7) skatter og afgifter, der hviler på ejendommen, 8) forsikringer, 9) serviceabonnementer vedrørende elevatorer, antenner, oliefyr og  

 lignende, i det omfang der ikke heri er indeholdt udgifter til fornyelser,  

 vedligeholdelse og reparationer, 10) leje, leasing og drift af maskiner til ejendommens vedligeholdelse og  

 renholdelse, 11) udgifter til kontrolmåling af større oliefyr, jf. byggeloven.
Stk. 2. Uden for driftsudgifterne skal der på budgettet optages et beløb  

 til lejerrepræsentationens udgifter i forbindelse med arbejdet for  

 ejendommen.
Dette beløb skal fordeles ligeligt på de enkelte lejemål uanset  

 størrelse og art.
 § 48. Efter fælles forhandlinger med lands- eller landsdelsdækkende  

 sammenslutninger af foreninger af ejere af udlejningsejendomme, og  

 landsomfattende og større sammenslutninger af foreninger af beboelseslejere  

 og erhvervslejere fastsætter boligministeren hvert år inden 1. juni normtal  

 for de i § 47, stk. 1, nr. 1-5 og 7, nævnte udgifter for det følgende  

 kalenderår.
Stk. 2. Normtallene tjener som maksimumbeløb.
Huslejenævnet kan, såfremt  

 lejerne kræver det, pålægge udlejer at fastsætte budgettet ud fra de  

 faktiske, dokumenterede udgifter på varslingstidspunktet.
Normtallene kan dog  

 ikke overskrides.
 § 49. Til afkast af ejendommens værdi afsættes et beløb, der ikke må  

 overstige 7 pct. af den ejendomsværdi, der er fastsat pr. 1. april 1973 ved  

 15. almindelige vurdering af landets faste ejendomme.
 Stk. 2. Såfremt ejendommen er opdelt i ejerlejligheder senere end 15.  

 almindelige vurdering, beregnes afkastet på grundlag af en forholdsmæssig  

 andel af ejendomsværdien ved 15. almindelige vurdering.
 § 50. I stedet for afkast efter § 49 kan udlejeren i ejendomme, der er  

 taget i brug efter 1973, som afkast på budgettet afsætte et beløb, der ikke  

 må overstige 7 pct. af ejendomsværdien ved den første vurdering efter  

 opførelsestidspunktet.
 Stk. 2. Er der efter den 1. april 1973 gennemført stedsevarende  

 lejeforhøjelser for forbedringer, kan afkastet beregnes med indtil 7 pct. af  

 ejendomsværsdien ved 15. almindelige vurdering med tillæg af et tilsvarende  

 afkast af den rimelige forbedringsudgift.
 § 51. Nedrives en del af ejendommen efter den 31. marts 1973, nedsættes  

 den i § 49 nævnte ejendomsvurdering med et beløb, der svarer til værdien pr.  

 1. april 1973 af den nedrevne del.
 Stk. 2. Beregnes afkastet efter § 50, skal der tilsvarende ske en  

 reduktion i forhold til den nedrevne del af ejendommen.
 Stk. 3. Kan værdien af den nedrevne del ikke oplyses, skal reduktionen ske  

 forholdsmæssigt efter bruttoetagearealet.
 § 52. Driftsbudgettet efter § 46 skal omfatte ejendommens samlede  

 driftsudgifter, fordelt på beboelseslejligheder og erhvervslejemål efter hver  

 dels samlede værdi.
 § 53. De samlede budgetudgifter efter fordeling som nævnt i § 52 fordeles  

 på henholdsvis beboelseslejligheder og erhvervslejemål efter  

 bruttoetageareal.
 § 54. I ejendomme uden lejerrepræsentation skal krav om lejeforhøjelse  

 efter § 46 fremsættes samtidig over for de lejere, hvis leje ønskes forhøjet.
 Stk. 2. Kravet efter stk. 1 skal være skriftligt og indeholde:
1) oplysning om lejeforhøjelsens størrelse, 2) oplysning om lejeforhøjelsens beregning, herunder  

 sammenligningsgrundlag i form af gældende huslejebudget og seneste  

 årsregnskab, opstillet på samme måde som det varslede budget, 3) de seneste regnskaber, der er indsendt til Grundejernes  

 Investeringsfond, ledsaget af et specificeret regnskab for ejendommens  

 vedligeholdelseskonto for tiden fra det senest udsendte regnskab til et  

 tidspunkt, der ligger højst 3 måneder før varslingstidspunktet, 4) oplysning om saldo på lejlighedens vedligeholdelseskonto, medmindre en  

 sådan er udsendt inden for det sidste år, og 5) oplysning om lejerens adgang til at gøre indsigelse efter stk. 5.
 Stk. 3. Af oplysningen om lejeforhøjelsens beregning, jf. stk. 2, nr. 2,  

 skal fremgå:
1) de samlede forventede driftsudgifter for ejendommen, 2) beboelseslejlighedernes henholdsvis erhvervslejemålenes andel af de i  

 nr. 1 nævnte driftsudgifter, 3) den enkelte lejligheds henholdsvis det enkelte erhvervslejemåls andel  

 af de i nr. 2 nævnte udgifter, 4) den samlede forhøjelse for beboelseslejlighederne, henholdsvis  

 erhvervslejemålene, 5) den enkelte lejligheds eller det enkelte erhvervslejemåls andel i den i  

 nr. 4 nævnte forhøjelse, 6) en let forståelig redegørelse for grundlaget for fordelingen efter nr.  

 5.
 Stk. 4. Opfylder kravet ikke betingelserne efter stk. 1-3, er det  

 ugyldigt.
 Stk. 5. Har mindst 1/4 af de lejere, hvis leje ønskes forhøjet, senest 6  

 uger efter, at kravet er kommet frem, skriftligt fremsat indsigelse mod  

 lejeforhøjelsen, skal udlejeren inden yderligere 2 uger forelægge sagen for  

 huslejenævnet, såfremt kravet om lejeforhøjelse fastholdes.
 § 55. I ejendomme med lejerrepræsentation skal krav om lejeforhøjelse  

 efter § 46 fremsættes samtidig over for de lejere, hvis leje ønskes forhøjet.
 Stk. 2. Kravet efter stk. 1 skal være skriftligt og indeholde:
1) oplysning om lejeforhøjelsens størrelse og beregning, 2) oplysning om størrelsen af overskud eller underskud, jf. § 57, stk. 4  

 og 5, vedrørende de regnskabsår, som er afsluttet efter den seneste lovligt  

 varslede lejeforhøjelse efter § 45, 3) oplysning om saldo på lejlighedens vedligeholdelseskonto, medmindre en  

 sådan er udsendt inden for det sidste år, og 4) oplysning om, at det budget, der begrunder lejeforhøjelsen, er forelagt  

 lejerrepræsentanterne, samt om deres eventuelle udtalelser, 5) oplysning om lejerens adgang til at gøre indsigelse efter stk. 4.
 Stk. 3. Opfylder kravet ikke betingelserne efter stk. 1 og 2, er det  

 ugyldigt.
 Stk. 4. § 54, stk. 5, finder tilsvarende anvendelse.
 § 56. Senest samtidig med fremsendelsen af kravet efter § 55 skal  

 lejerrepræsentanterne have tilsendt:
1) en genpart af de varslingsskrivelser, der er sendt til lejerne, 2) en fortegnelse over de varslede lejeforhøjelser, 3) en redegørelse for budgetteringen, indeholdende en specifikation af  

 budgettets poster, 4) det seneste regnskab, der er indsendt til Grundejernes  

 Investeringsfond, ledsaget af et specificeret regnskab for ejendommens  

 vedligeholdelseskonto for tiden fra det senest udsendte regnskab til et  

 tidspunkt, der ligger højst 3 måneder før varslingstidspunktet, 5) det seneste regnskab, der er udarbejdet af udlejeren, opstillet på  

 samme måde som det tilsvarende budget, således at det er umiddelbart  

 sammenligneligt med dette, jf. § 57, og 6) en oplysning om, at de senest 6 uger, fra kravet efter § 55 er kommet  

 frem, kan gøre indsigelse efter stk. 4.
 Stk. 2. Modtager lejerrepræsentanterne ikke de oplysninger, der er nævnt i  

 stk. 1, er kravet om lejeforhøjelse efter § 55 ugyldigt.
 Stk. 3. Lejerrepræsentanterne kan inden 3 uger efter modtagelsen af  

 oplysningerne efter stk. 1 fremsætte skriftligt krav om, at udlejeren inden  

 yderligere 3 uger til lejerrepræsentationen overleverer en skriftlig  

 redegørelse for nærmere angivne supplerende oplysninger tilligemed sådan  

 dokumentation vedrørende budget og vedligeholdelse, som lejerrepræsentanterne  

 har udbedt sig.
 Stk. 4. Såfremt lejerrepræsentanterne senest 6 uger efter, at udlejerens  

 henvendelse eller yderligere oplysninger efter stk. 3 er kommet frem,  

 skriftligt har meddelt, at de ikke kan tiltræde lejeforhøjelsen, skal  

 udlejeren inden 2 uger efter udløbet af lejerrepræsentanternes protestfrist  

 forelægge sagen for huslejenævnet, såfremt kravet om lejeforhøjelse  

 fastholdes.
 Stk. 5. Såfremt udlejeren ikke rettidigt har modtaget meddelelse fra  

 lejerrepræsentanterne som nævnt i stk. 4 eller lejerrepræsentanterne har  

 tiltrådt lejeforhøjelsen, kan udlejeren oppebære den varslede lejeforhøjelse,  

 når han har meddelt lejerne dette med tilkendegivelse af, at den enkelte  

 lejer kan indbringe spørgsmålet om lejeforhøjelsens berettigelse for  

 huslejenævnet efter § 61.
 Stk. 6. Meddelelse efter stk. 5 kan gives i varslingsskrivelsen efter §  

 55, såfremt den udsendes efter, at lejerrepræsentanterne har svaret, eller  

 deres svarfrist er udløbet.
 § 57. Efter afslutningen af ejendommens regnskabsår udarbejdes et  

 regnskab, der skal omfatte de indtægter og udgifter vedrørende henholdsvis  

 beboelseslejemålene og erhvervslejemålene, der er opført i driftsbudgettet.
 Stk. 2. Manglende indtægter som følge af lejenedsættelse i medfør af § 73,  

 stk. 4, ikke udlejede lejligheder eller lejeres misligholdelse af  

 lejebetaling skal fremgå af regnskabet.
 Stk. 3. Benyttes en beboelseslejlighed eller et erhvervslejemål af  

 udlejeren, eller er lejen for en beboelseslejlighed eller et erhvervslejemål  

 lavere end den omkostningsbestemte leje og det lejedes værdi, optages i  

 regnskabet som en indtægt det beløb, beboelseslejligheden eller  

 erhvervslejemålet ville have indbragt, hvis der var lejet ud på samme vilkår  

 som dem, der gælder for de øvrige beboelseslejligheder og erhvervslejemål.
 Stk. 4. I regnskabet indgår de faktisk afholdte udgifter.
 Stk. 5. Regnskabet skal revideres af en statsautoriseret eller registreret  

 revisor.
 § 58. Udlejeren kan med 3 måneders varsel bestemme, at ejendommens  

 regnskabsår fremtidig skal afsluttes på en anden dato end hidtil.  

 Regnskabsperioden ved overgang til det nye regnskabsår må højst være 18  

 måneder og skal mindst være 6 måneder.
 Stk. 2. Regnskabsperioden må kun ændres een gang af den enkelte ejer i  

 henhold til regnskabsloven.
§ 59. I samarbejde med landsomfattende og større sammenslutninger af  

 foreninger af lejere af beboelseslejligheder, landsomfattende og større  

 sammenslutninger af foreninger af lejere af erhvervslejemål og lands- eller  

 landsdelsdækkende sammenslutninger af foreninger af ejere af  

 udlejningsejendomme udarbejder boligministeren budgetskema samt  

 standardskrivelser til varsling af lejeforhøjelser.
I det omfang dette skema  

 og disse standardskrivelser er fulstændigt og korrekt udfyldt, vil  

 lejeforhøjelsen ikke kunne anfægtes af formelle grunde.
 § 60. Indbringes krav om lejeforhøjelse efter §§ 54-56 for huslejenævnet,  

 skal nævnet tilsidesætte kravet, dersom betingelserne for forhøjelsens  

 gennemførelse ikke er til stede.
Stk. 2. Indtil nævnets afgørelse foreligger, kan udlejeren oppebære den  

 varslede lejeforhøjelse som en foreløbig lejeforhøjelse, der dog ikke må  

 overstige 15 kr. pr. m2 bruttoetageareal.
Lejen skal reguleres i  

 overensstemmelse med nævnets afgørelse.
Regulering af den i § 21, stk. 2,  

 nævnte forudbetalte leje kan ikke forlanges, før kravet om lejeforhøjelse er  

 afgjort af nævnet.
 § 61. På lejerens begæring skal huslejenævnet, medmindre nævnet har  

 truffet afgørelse efter § 60, afgøre, om udlejeren har krævet højere leje  

 eller betinget sig andre vilkår end tilladt efter bestemmelserne i dette  

 kapitel, og om lejen overstiger det lejedes værdi, jf. § 45.
 Stk. 2. Nævnet afgør endvidere uenighed om lejerens betaling for varme og  

 lignende, herunder uenighed om acontobidrag samt om lejeforhøjelser efter  

 lejeloven, således at udlejeren i tilfælde af indsigelse fra lejeren skal  

 indbringe sagen for huslejenævnet under iagttagelse af de i lejeloven angivne  

 frister.
 § 62. Har udlejeren opkrævet højere leje, depositum, indskud eller  

 lignende end tilladt, kan lejeren kræve det for meget betalte tilbage,  

 ligesom lejen kan kræves nedsat med virkning for fremtiden.
Stk. 2. Tilbagebetalingskrav forrentes fra påkravstidspunktet med en årlig  

 rente, der svarer til den rente, der er fastsat efter § 5, stk. 1 og 2, i lov  

 om renter ved forsinket betaling.
Hvor særlige forhold begrunder det, kan det  

 bestemmes, at der skal betales en højere rente.
 § 63. Reglerne i dette kapitel kan ikke fraviges ved aftale til skade for  

 lejeren.
Kapitel 9 Udlejerens vedligeholdelsespligt § 64. Udlejeren skal holde ejendommen og det lejede forsvarligt ved lige.  

 Alle indretninger til afløb og til forsyning med lys, gas, vand, varme og  

 kulde skal holdes i god og brugbar stand, jf., dog § 24.
 Stk. 2. Udlejeren skal ligeledes sørge for renholdelse og sædvanlig  

 belysning af ejendommen, herunder kælder- og loftsrum samt adgangsvejene til  

 det lejede, ligesom han skal renholde fortov, gård og andre fælles arealer.
Stk. 3. Udlejer kan, til opfyldelse af stk. 2, ved skriftlig meddelelse  

 til beboerne med 1 måneds varsel kræve, at beboere, der har genstande  

 (cykler, barnevogne og lignende) anbragt på dertil indrettede fællesarealer,  

 mærker disse med navn og adresse.
Genstande, der ikke efter fristens udløb er  

 mærkede, kan efter behørig henvendelse til politiet fjernes.
 Stk. 4. I presserende tilfælde, for eksempel ved myndighedspåbud, kan  

 varslet efter stk. 3 forkortes.
 § 65. Fornyelse af tapet, maling, hvidtning eller anden istandsættelse til  

 afhjælpning af forringelse ved slid og ælde skal foretages så ofte, det er  

 påkrævet under hensyn til ejendommens og det lejedes karakter, jf. dog stk.  

 2.
 Stk. 2. Udlejerens pligt til at vedligeholde den enkelte  

 beboelseslejlighed med hvidtning, maling og tapetsering anses for opfyldt,  

 når han til dette formål løbende har afholdt de beløb, der skal anvendes  

 hertil efter reglerne i §§ 67 og 68.
§ 66. Udlejeren skal afsætte 18,50 kr. pr. m2 bruttoetageareal på en  

 vedligeholdelseskonto for lejligheden.
Beløbet afsættes månedsvis med 1/12.  

 Den årlige afsætning reguleres hver 1. januar, 1. gang 1. januar 1991 til et  

 normaltal efter § 48, jf. § 47, stk. 1, nr. 4.
Stk. 2. Når udlejeren har afholdt udgiften til hvidtning, maling og  

 tapetsering, kan han fradrage den på vedligeholdelseskontoen.
Samtidig skal  

 han give lejeren en skriftlig opgørelse over de afholdte udgifter, samt  

 hvilket beløb der herefter er til rådighed.
For arbejder udført i henhold til  

 § 68, stk. 1 og 2, kan lejeren kræve dokumentation for de afholdte  

 vedligeholdelsesudgifter.
De vedlagte fakturaer skal være udfyldt på en måde,  

 så de er umiddelbart forståelige uden særlige faglige forudsætninger.
Stk. 3. Inden 3 måneder efter regnskabsårets afslutning skal udlejeren  

 give lejeren skriftlig meddelelse om, hvad der ved regnskabsårets afslutning  

 var til rådighed til lejlighedens vedligeholdelse.
Dette gælder dog ikke,  

 hvis oplysningen er givet inden for det sidste halve år i forbindelse med  

 lejeforhøjelse, jf. §§ 54-56. Er der ved regnskabsårets afslutning en negativ  

 saldo, kan denne ikke overføres.
 Stk. 4. Undlader udlejeren at efterkomme en anmodning om inden et fastsat  

 tidspunkt at fremlægge regnskaber med bilag for de sidste 5 år, kan lejeren  

 kræve lagt til grund, at der på kontoen henstår et beløb, svarende til  

 periodens hensættelser uden fradrag for afholdte udgifter til  

 vedligeholdelse.
 § 67. Lejeren kan kræve, at udlejeren afholder udgifter til hvidtning,  

 maling og tapetsering, når det er nødvendigt, og udgifterne kan afholdes af  

 det beløb, der er til rådighed på vedligeholdelseskontoen.
Stk. 2. Lejeren kan bestemme, hvem der skal udføre arbejdet.
Udlejeren kan  

 kræve arbejdet fagmæssigt udført af momsregistreret arbejdskraft.
Stk. 3. Ønsker lejeren selv at udføre arbejdet, kan han kræve udgifter til  

 materialer refunderet, når han har godtgjort, at arbejderne er udført  

 fagmæssigt forsvarligt.
Stk. 1 finder tilsvarende anvendelse.
 Stk. 4. Lejeren har pligt til at anmelde vedligeholdelsesmangler og lade  

 udlejeren udbedre dem eller selv udbedre dem inden for det indestående beløb.
 Stk. 5. Er lejeaftalen opsagt af en af parterne, kan lejeren ikke  

 fremsætte krav efter stk. 1.
 Stk. 6. Ved genudlejning skal vedligeholdelseskontoen videreføres, og  

 udlejeren skal oplyse den nye lejer om, hvilket beløb der ved lejeforholdets  

 begyndelse er til rådighed til vedligeholdelse.
 Stk. 7. Ved ejerskifte overtager den nye udlejer vedligeholdelsespligten  

 og viderefører vedligeholdelseskontoen.
§ 68. Uenighed om opfyldelse af lejers og udlejers pligt til  

 vedligeholdelse efter dette kapitel afgøres af huslejenævnet.
Også afgørelser  

 i medfør af § 66, stk. 4, træffes af huslejenævnet.
 § 69. Reglerne i §§ 64-67 kan ikke ved aftale fraviges til skade for  

 lejeren.
Kapitel 10 Udvendig vedligeholdelse og opretning § 70. Udlejeren af en ejendom med mindst 3 lejemål, skal som led i  

 opfyldelsen af sin pligt efter § 64 til at vedligeholde ejendommen afsætte et  

 årligt beløb pr. m2 bruttoetageareal på en konto til udvendig  

 vedligeholdelse.
Beløbet udgør for ejendomme, der er taget i brug før 1964,  

 48,50 kr.
For andre ejendomme udgør beløbet 41,50 kr.
Beløbene reguleres hver  

 den 1. januar, 1. gang 1. januar 1991 til et normaltal efter § 48, jf. § 47,  

 nr. 4.
 Stk. 2. Udlejerens forpligtelse er dog ubetinget i henhold til § 65 og  

 således ikke begrænset til det på kontoen stående beløb.
 Stk. 3. De beløb, der afsættes efter stk. 1 og 2, indsættes på en konto  

 for ejendommen i Grundejernes Investeringsfond, jf. §§ 75 og 76.
 Stk. 4. Det indbetalte beløb kan ikke gøres til genstand for  

 kreditorforfølgning og kan kun udbetales efter reglerne i § 76.
 Stk. 5. Såfremt det beløb, der er til disposition til vedligeholdelse, er  

 for stort i forhold til ejendommens vedligeholdelsestilstand, kan udlejeren  

 med tilslutning fra lejerrepræsentanterne eller et flertal af lejerne anvende  

 det overskydende beløb til forbedringer eller fordele det i forhold til de  

 enkelte lejemåls bruttoetageareal til indvendig vedligeholdelse.
§ 71. På kontoen efter § 70 kan ud over beløb, der er anvendt til  

 vedligeholdelse, også fradrages beløb, anvendt til brandsikring.
Endvidere  

 kan der med tilslutning fra lejerrepræsentanterne eller et flertal af lejerne  

 fradrages beløb, der er anvendt til forbedring.
§ 72. Der udarbejdes et samlet årsregnskab for beløb efter § 71, hvor  

 udgiften vises, fordelt på de enkelte arbejder.
En positiv eller negativ  

 saldo overføres til det følgende regnskabsår.
Stk. 2. Har hverken lejerrepræsentanterne, eller i ejendomme uden  

 lejerrepræsentation lejerne i løbet af det sidste år modtaget  

 vedligeholdelsesregnskab efter §§ 54-56, kan enhver af lejerne kræve at få  

 udleveret en genpart af det i stk. 1 nævnte regnskab.
Lejeren, eller en af  

 denne befuldmægtiget (lejerrepræsentationen), skal på begæring tilsendes  

 kopier af bilagene.
Stk. 3. Ved ejerskifte overtager den nye udlejer vedligeholdelsespligten  

 og viderefører vedligeholdelseskontoen.
Kontoen i Grundejernes  

 Investeringsfond følger ved ejerskifte ejendommen.
§ 73. Tvister vedrørende vedligeholdelse og fornyelse afgøres af  

 huslejenævnet.
Lejerrepræsentanterne eller et flertal af lejerne kan af  

 bygningsinspektoratet høres, forinden afgørelse træffes.
 Stk. 2. Undlader udlejeren at efterkomme en anmodning fra huslejenævnet om  

 inden et fastsat tidspunkt at fremlægge regnskab med bilag for de sidste 5 år  

 vedrørende de konti, der er nævnt i § 70, og kan nævnet ikke få de  

 fuldstændige oplysninger fra Grundejernes Investeringsfond vedrørene disse  

 konti, skal nævnet kræve lagt til grund, at der på omhandlede konti henstår  

 et beløb svarende til periodens hensættelser uden fradrag for afholdte  

 udgifter til udvendig vedligeholdelse eller til arbejder i henhold til § 71.
Stk. 3. Når huslejenævnet har truffet afgørelse efter stk. 1, 1. pkt., og  

 har gjort udlejeren bekendt med, at bestemte arbejder skal udføres, og  

 udlejeren ikke inden for et tidsrum af 3 måneder har påbegyndt disse  

 arbejder, skal nævnet påbyde udlejeren at lade disse udføre.
Nævnet skal  

 fastsætte en tidsfrist for det enkelte arbejdes færdiggørelse.
Nævnet skal i  

 afgørelsen præcisere, hvilke arbejder påbudet angår.
 Stk. 4. Huslejenævnet skal endvidere fastsætte et afslag i lejen, indtil  

 arbejderne er fuldført.
 Stk. 5. Huslejenævnets påbud påhviler den til enhver tid værende ejer af  

 ejendommen.
 § 74. Har en udlejer ikke udført renholdelses- og vedligeholdelsesarbejder  

 samt forbedringsarbejder inden en af huslejenævnet fastsat frist, jf. § 73,  

 stk. 3, og § 85, stk. 4, samt § 87, stk. 2, skal Grundejernes  

 Investeringsfond på begæring af en lejer lade de nævnte arbejder udføre for  

 udlejerens regning.
Stk. 2. De beløb, som Grundejernes Investeringsfond har lagt ud, forrentes  

 med den rente, der er fastsat efter § 5, stk. 1 og 2, i lov om renter ved  

 forsinket betaling m.v. fra tidspunktet for opgørelsen af udgifterne til det  

 udførte arbejde.
Nærmere regler om fondens adgang til at kræve gebyr for  

 administration i forbindelse med arbejdernes udførelse fastsættes af  

 boligministeren.
Stk. 3. Grundejernes Investeringsfond skal på begæring af en ejendoms  

 administrator efter lov om tvungen administration af udlejningsejendomme  

 udlevere materiale vedrørende ejendommen.
Grundejernes Investeringsfond kan  

 kræve betaling til dækning af den udgift, der med rimelighed er afholdt til  

 tilvejebringelse af dette materiale.
 Stk. 4. Investeringsfonden kan i øvrigt bestemme, at indtil 50 pct. af  

 lejeindtægten skal indbetales til fonden, indtil fonden har fået dækning for  

 sine udlæg i henhold til stk. 1 og 2. Investeringsfonden skal lade  

 beslutningen, der er gyldig mod enhver, tinglyse på ejendommen.
Stk. 5. Såfremt investeringsfonden efter stk. 4 kan oppebære en del af  

 lejeindtægten, skal alle lejerne efter påkrav herom betale lejen til  

 investeringsfonden, som refunderer udlejeren overskydende beløb.
Kun betaling  

 til Grundejernes Investeringsfond har frigørende virkning.
 § 75. Det beløb, der er nævnt i § 70, stk. 1, indbetales løbende.  

 Boligministeren fastsætter nærmere regler om bindingspligten og om  

 Grundejernes Investeringsfonds rettigheder og forpligtelser i forbindelse med  

 ind- og udbetalinger.
Stk. 2. Afholdes der i årets løb udgifter til vedligeholdelse,  

 brandsikring eller forbedring i overensstemmelse med reglerne i § 71, kan  

 beløbet fradrages i den løbende indbetaling i det omfang, det ikke dækkes af  

 det beløb, som udlejeren efter § 70 har til umiddelbar rådighed.
Der bortses  

 fra den del af udgiften, hvortil tilskud er ydet efter anden lovgivning.  

 Indbetalingen skal ledsages af dokumentation for fradragene.
 Stk. 3. Grundejernes Investeringsfond påser, at det beløb, der til enhver  

 tid indestår på kontoen, svarer til udlejerens forpligtelse efter § 70, stk.  

 1, med fradrag af beløb, som ikke er indbetalt, jf. stk. 1, og beløb, som er  

 frigivet i medfør af § 76.
 Stk. 4. Er det på kontoen indestående beløb mindre end forudsat efter  

 reglerne i denne lov, kan frigivelse efter § 76 først ske, når det manglende  

 beløb er indbetalt.
 Stk. 5. Er det på kontoen indestående beløb større end forudsat efter  

 reglerne i denne lov, udbetales differencen snarest til udlejeren, som ikke  

 kan oppebære renter for den overskydende del for den tid, beløbet har været  

 bundet.
Stk. 6. Grundejernes Investeringsfond påser, at pligtig indbetaling finder  

 sted rettidigt.
For forfaldne beløb har fonden pant i den pågældende ejendom.  

 Beløb, der ikke indbetales rettidigt, inddrives ved udpantning efter reglerne  

 for udpantning af skatter og afgifter, som opkræves ved kommunernes  

 foranstaltning, jf. loven om fremgangsmåden ved inddrivelse af skatter og  

 afgifter m.v.
Inddrivelsen foretages på foranledning af kommunalbestyrelsen i  

 den kommune, hvor ejendommen er beliggende.
Inddrivelse sker med tillæg af et  

 gebyr, der tilfalder kommunen.
Gebyret udgør 50,00 kr. plus 1/2 pct. af beløb  

 ud over 3.000,00 kr.
 § 76. Beløb indbetalt på en konto efter § 70, stk. 1, kan udbetales, når  

 udlejeren dokumenterer, at et tilsvarende beløb er anvendt til ejendommens  

 vedligeholdelse, brandsikring, forbedring efter § 71. Der bortses fra den del  

 af udgiften, hvortil tilskud er ydet efter anden lovgivning.
 Stk. 2. Senest samtidig med, at udlejeren kræver beløb udbetalt efter stk.  

 1, skal lejerrepræsentanterne have underretning om, for hvilke udgifter  

 beløbet kræves udbetalt.
 Stk. 3. Beløb indsat på en konto efter § 70, stk. 1, kan udbetales efter  

 stk. 1, medmindre lejerrepræsentanterne eller et flertal af lejerne  

 protesterer mod udbetalingen inden 6 uger efter modtagelsen af underretningen  

 efter stk. 1. Såfremt enighed ikke kan opnås mellem udlejer og  

 lejerrepræsentanter eller et flertal af lejerne, skal udlejeren indbringe  

 sagen for huslejenævnet, såfremt han ønsker at fastholde kravet om udbetaling  

 efter stk. 1.
 § 77. Såfremt der er truffet beslutning om nedrivning af ejendommen,  

 bindes beløb indbetalt efter § 70, stk. 1, på en særlig konto.
 Stk. 2. Fra kontoen efter stk. 1 kan kun frigøres beløb for udgifter, der  

 er afholdt efter påbud fra huslejenævnet eller en højere instans.
Stk. 3. Beløb, der resterer på nedrivningstidspunktet, bindes i  

 Grundejernes Investeringsfond på en særlig konto, hvis midler ydes til  

 lejeres andelsovertagelse af udlejningsejendomme.
Boligministeren fastsætter  

 regler for udbetaling af disse midler.
 § 78. Tvister mellem ejer og lejere samt ejer og Grundejernes  

 Investeringsfond i henhold til dette kapitel afgøres af huslejenævnet.
 § 79. Bestemmelserne i dette kapitel kan ikke ved aftale fraviges til  

 skade for lejeren.
Kapitel 11 Forbedringer m.v.
 § 80. Udlejeren har ret til at forbedre ejendommen eller det lejede,  

 medmindre forbedringen vil ændre det lejedes karakter, herunder forringe det  

 lejedes brugsværdi for lejeren.
§ 81. Har udlejeren forbedret det lejede, kan han forlange lejen forhøjet  

 med et beløb, der modsvarer forøgelsen af det lejedes værdi.
Ved vurdering af  

 det lejedes værdi ses der bort fra forbedringer, der er gennemført efter  

 reglerne i §§ 86 og 88.
 Stk. 2. Lejeforhøjelsen skal som udgangspunkt kunne give en passende  

 forrentning af den udgift, der med rimelighed er afholdt til forbedringen.  

 Herudover skal lejeforhøjelsen dække afskrivning eller henlæggelse til  

 fornyelse af tekniske installationer, forsikring og lignende.
Stk. 3. Har en udlejer gennemført arbejder efter reglerne i §§ 86 og 88,  

 kan han forlange en lejeforhøjelse, der giver en passende forrentning af de  

 udgifter, der følger af arbejdernes udførelse.
Herudover skal lejeforhøjelsen  

 dække afskrivning eller henlæggelse til fornyelse af tekniske installationer,  

 forsikring og lignende.
 Stk. 4. De i stk. 2, 2. pkt, og stk. 3, 2. pkt., nævnte udgifter kan kun  

 medtages i det omfang, de ikke medtages på ejendommens driftsbudget, jf. §  

 46, herunder ved henlæggelser til fornyelser.
 Stk. 5. Den del af udgiften til en forbedring, der dækkes af  

 vedligeholdelseshensættelserne, jf. § 71, 2. pkt., medregnes ikke ved  

 beregning af lejeforhøjelse efter stk. 1-4. Der bortses endvidere fra den del  

 af udgiften, hvortil tilskud er ydet efter anden lovgivning.
 Stk. 6. Foranstaltninger, der øger kapaciteten af ejendommens forsynings-  

 eller afløbsledninger i tilfælde af øget antal installationer, anses for  

 forbedringer.
 § 82. Lejeforhøjelse efter § 81 kan gennemføres med 3 måneders varsel.  

 Lejeforhøjelsen kan dog tidligst få virkning fra det tidspunkt, hvor  

 forbedringen er fuldført.
 § 83. For lejeforhold i ejendomme uden lejerrepræsentation finder reglerne  

 i § 54, stk. 1-2 og 4-5, tilsvarende anvendelse.
 Stk. 2. For lejeforhold i ejendomme med lejerrepræsentation finder  

 reglerne i § 55, stk. 1, stk. 2, nr. 1, 3 og 4, stk. 3, og § 56 tilsvarende  

 anvendelse.
 § 84. Er forbedringen ikke fuldført på det tidspunkt, hvortil  

 lejeforhøjelsen er varslet, kan udlejeren uden fornyet varsel efter §§ 82 og  

 83 gennemføre lejeforhøjelsen, når forbedringen er fuldført og  

 efterreparationer er foretaget.
§ 85. Udlejeren kan i overensstemmelse med reglerne i §§ 82 og 83 kræve en  

 foreløbig lejeforhøjelse på grundlag af et overslag over udgifterne og  

 forbeholde sig at fremsætte nyt krav, når byggeregnskabet er afsluttet.
Lejen  

 skal reguleres efter byggeregnskabet, når det foreligger.
Medfører  

 reguleringen en lejeforhøjelse, skal denne varsles efter reglerne i §§ 82 og  

 83.
 Stk. 2. Byggeregnskabet skal være afsluttet senest 6 måneder efter, at den  

 foreløbige lejeforhøjelse er betalt første gang.
 Stk. 3. Overskrides den i stk. 2 nævnte frist, kan lejeren undlade at  

 betale lejeforhøjelsen, indtil lejeregulering foretages eller varsles.
 Stk. 4. Udfører udlejeren ikke et påbegyndt forbedringsarbejde og de deraf  

 følgende efterreparationer med den fornødne hurtighed, jf. § 35, stk. 4, skal  

 huslejenævnet fastsætte en tidsfrist for arbejdets fuldførelse. § 74 finder  

 tilsvarende anvendelse.
§ 86. Lejerrepræsentanterne kan forlange, at udlejeren udfører  

 hensigtsmæssige energibesparende arbejder i ejendommen.
Det er en betingelse,  

 at lejerrepræsentanterne samtidig giver tilslutning til en lejeforhøjelse i  

 henhold til § 81, stk. 3.
Stk. 2. Er ejendommen udstykket i ejerlejligheder, og er de arbejder, som  

 lejerrepræsentanterne kræver udført, af en sådan karakter, at udlejeren kun  

 kan udføre dem med ejerforeningens godkendelse, kan lejerrepræsentanterne  

 alene kræve, at udlejeren på foreningens generalforsamling stiller forslag  

 om, at bestemte energibesparende arbejder udføres, og at udlejeren stemmer  

 for forslaget.
Se i øvrigt § 38, stk. 11, 2. og 3. pkt.
 § 87. Uenighed mellem ejer og lejerrepræsentation om, hvorvidt de  

 arbejder, som lejerrepræsentanterne har krævet udført i henhold til § 86, må  

 anses for hensigtsmæssige og energibesparende, indbringes for huslejenævnet,  

 som i sin afgørelse navnlig skal tage ejendommens alder og  

 vedligeholdelsestilstand i betragtning.
 Stk. 2. Såfremt huslejenævnet træffer beslutning om, at de i § 86 nævnte  

 arbejder skal udføres, skal nævnet fastsætte en tidsfrist for de enkelte  

 arbejders fuldførelse. § 74 finder tilsvarende anvendelse.
§ 88. Lejerrepræsentanterne kan forlange, at udlejeren tilvejebringer  

 mulighed for den radio- og tv-modtagelse, der efter de lokale forhold er  

 sædvanlig.
Det er en betingelse, at lejerrepræsentanterne samtidig giver  

 tilslutning til en lejeforhøjelse i henhold til § 81, stk. 3.
 Stk. 2. Anbringer udlejeren til brug for lejerne et fællesantenneanlæg for  

 radio- og tv-modtagelse, som opfylder de forskrifter, der er fastsat af  

 kommunikationsministeren, kan han med 3 måneders varsel forlange, at lejerne  

 fjerner de af dem opsatte radio- og tv-antenner eller fællesantenneanlæg,  

 såfremt det nye anlæg omfatter en udvidelse af funktionerne, eller hvis  

 lejernes anlæg ikke opfylder de ministerielle foreskrifter, herunder hvis  

 anlægget fungerer på dispensation, medmindre der foreligger planer til  

 umiddelbar udførelse af forbedringer af modtageforholdene efter tilsvarende  

 retningslinier som i det af udlejeren planlagte anlæg.
 Stk. 3. Tvister i henhold til stk. 1 og stk. 2 afgøres af huslejenævnet.
 § 89. Reglerne i dette kapitel kan ikke ved aftale fraviges til skade for  

 lejeren.
Kapitel 12 Regler om iværksættelse m.v. af forbedringer § 90. Inden der iværksættes forbedringer, skal udlejeren, medmindre  

 parterne er enige om forbedringerne og om størrelsen af den lejeforhøjelse,  

 der vil kunne gennemføres, når arbejdet er udført i overensstemmelse med de  

 forelagte tegninger og beskrivelser, indsende projektmaterialet vedrørende  

 den påtænkte foranstaltning, opgørelse over de anslåede udgifter ved  

 gennemførelsen og beregning af den ønskede lejeforhøjelse til huslejenævnet,  

 såfremt han ønsker at fastholde det pågældende projekt.
Nævnet skal derefter  

 træffe afgørelse om projektets hensigtsmæssighed.
Stk. 2. I ejendomme uden lejerrepræsentation skal udlejeren, forinden  

 projektet fremsendes til huslejenævnet, varsle det skriftligt over for de  

 lejere, hvis lejeforhold ønskes forbedret.
Varslet skal indeholde oplysning  

 om forbedringsarbejdets art og om lejeforhøjelsens forventede størrelse.  

 Varslet skal endvidere indeholde oplysning om lejernes adgang til at gøre  

 indsigelse, jf. stk. 3. Indeholder varslet ikke disse oplysninger, er det  

 ugyldigt.
 Stk. 3. Har mindst 1/4 af lejerne senest 6 uger efter, at  

 varslingsskrivelsen er kommet frem til dem, skriftligt fremsat indsigelse mod  

 iværksættelse af en forbedring som nævnt i stk. 1, skal udlejeren inden  

 yderligere 6 uger forelægge sagen for huslejenævnet, såfremt han ønsker at  

 fastholde kravet om forbedringen.
 Stk. 4. Efter udløbet af den i stk. 3 nævnte frist skal udlejeren  

 forelægge projektmaterialet, ledsaget af oplysning om, hvorvidt lejerne har  

 protesteret i henhold til stk. 3, for huslejenævnet i henhold til stk. 1.
§ 91. I ejendomme med lejerrepræsentation skal udlejeren, forinden  

 forbedringsprojektet fremsendes til huslejenævnet i henhold til § 90, stk. 1,  

 forelægge det skriftligt for lejerrepræsentanterne med oplysning om, at  

 lejerrepræsentanterne inden 6 uger skal fremkomme med eventuelle bemærkninger  

 til projektet, dersom de ønsker disse taget til følge.
Det skal desuden  

 indeholde en beskrivelse af arbejdet med overslag over udgifterne, oplysning  

 om finansiering heraf og den forventede størrelse af den lejeforhøjelse, der  

 er en følge af forbedringens gennemførelse.
Indeholder varslet ikke disse  

 oplysninger, er det ugyldigt.
Stk. 2. Samtidig med varslet til lejerrepræsentanterne skal udlejeren give  

 meddelelse herom til samtlige lejere, hvis lejeforhold ønskes forbedret.  

 Meddelelsen skal indeholde oplysning om forbedringsarbejdets art, en  

 angivelse af lejeforhøjelsens forventede størrelse samt oplysning om, at  

 kravet samtidig er forelagt lejerrepræsentanterne.
Indeholder meddelelsen  

 ikke disse oplysninger, er varslet efter stk. 1 ugyldigt.
 Stk. 3. Har lejerrepræsentanterne fremsat skriftlig indsigelse senest 6  

 uger efter, at varslingsskrivelsen er kommet frem til dem, skal udlejeren  

 inden yderligere 6 uger forelægge sagen for huslejenævnet, såfremt han ønsker  

 at fastholde kravet om forbedringen.
 § 92. En forbedring, der varsles i henhold til §§ 90 og 91, og som -  

 sammen med forbedringer gennemført i de sidste 3 år - vil medføre en  

 lejeforhøjelse på mere end 40,00 kr. pr. m2 bruttoetageareal, skal afvises af  

 huslejenævnet hvis mindst 3/4 af lejerne modsætter sig forbedringens  

 gennemførelse.
 Stk. 2. Såfremt udlejeren alligevel ønsker at gennemføre forbedringen i  

 henhold til stk. 1, kan huslejenævnet kun godkende en forhøjelse på op til  

 40,00 kr. pr. m2 bruttoetageareal.
§ 93. Indbringes sagen om iværksættelse af forbedringer efter §§ 90 og 91,  

 skal huslejenævnet modsætte sig iværksættelsen, hvis forbedringen må anses  

 for uhensigtsmæssig under hensyn til ejendommens alder, beliggenhed, art og  

 vedligeholdelsesstand.
Det samme gælder, hvis den ikke skønnes at medføre en  

 passende forøgelse af brugsværdien under hensyn til ejendommens og de  

 pågældende husrums karakter, tilstand, indretning og udstyr.
Det skal herved  

 tages i betragtning, om ændringer, som foranstaltningerne vil medføre i de  

 enkelte udlejede husrum, skønnes rimelige i forhold til disses hidtidige  

 hensigtsmæssige anvendelse.
Stk. 2. Har udlejeren, når han indbringer sagen for huslejenævnet efter  

 stk. 1, ikke ejet ejendommen i mindst 3 år, skal huslejenævnet, når over  

 halvdelen af lejerne skriftligt fremsætter krav herom, forlange, at  

 forbedringen ikke iværksættes, før der er forløbet mindst 3 år efter  

 udlejerens erhvervelse af ejendommen.
Huslejenævnet kan kræve iværksættelsen  

 udsat indtil der er forløbet 5 år efter erhvervelsen.
Dette gælder, selv om  

 foranstaltningen ikke kan anses for uhensigtsmæssig eller urimelig.
 Stk. 3. Såfremt udlejeren iværksætter en forbedring, som huslejenævnet har  

 modsat sig, kan han ikke kræve lejeforhøjelse for forbedringen.
 Stk. 4. Indbringelse for ankenævnet af en afgørelse, hvorved huslejenævnet  

 har tiltrådt iværksættelse af en forbedring, har opsættende virkning.
 § 94. Vil en forbedring medføre en lejeforhøjelse, der - sammen med  

 lejeforhøjelser for forbedringer gennemført i de sidste 3 år - vil udgøre  

 mere end 90,00 kr. pr. m2 bruttoetageareal, skal udlejeren senest 3 måneder  

 før forbedringens iværksættelse underrette lejeren om, at han kan kræve at få  

 tilbudt anden passende bolig inden udløbet af den i stk. 2 nævnte frist.
Stk. 2. Fremsætter lejeren senest 6 uger efter varslingen krav om at få  

 tilbudt anden passende bolig, skal udlejeren inden forbedringens  

 iværksættelse tilbyde lejeren en bolig af passende størrelse, beliggenhed,  

 kvalitet og udstyr og til en leje, der - efter fradrag af eventuel  

 boligstøtte - ikke afviger væsentligt fra den hidtidige leje.
Lejligheden har  

 en passende størrelse, når den har mindst samme værelsesantal og samme  

 bruttoetageareal og samme brugsværdi som lejerens hidtidige lejlighed.
 Stk. 3. Såfremt lejeren gør indsigelse, fordi han finder, at udlejerens  

 tilbud om anden bolig ikke opfylder betingelserne i stk. 2, skal udlejeren  

 indbringe spørgsmålet for huslejenævnet.
 Stk. 4. Over for en lejer, der ikke har fået underretning efter stk. 1 om  

 sin ret til at kræve anden bolig, kan lejeforhøjelse som følge af  

 forbedringen ikke gennemføres ud over den i stk. 1 angivne grænse.
 § 95. Har udlejeren ikke iagttaget reglerne i §§ 91-93, kan lejen højst  

 kræves forhøjet til det i § 92, stk. 1, nævnte beløb.
Stk. 2. Når forbedringen alene omfatter foranstaltninger, der er påbudt i  

 henhold til lov, eller foranstaltninger, der er omfattet af en  

 kommunalbestyrelses beslutning efter lov om byfornyelse og boligforbedring,  

 finder reglerne i §§ 91-94 ikke anvendelse.
Det samme gælder, når  

 forbedringen omfatter foranstaltninger, der er gennemført i medfør af §§ 86  

 og 88.
 § 96. §§ 90-95 kan ikke ved aftale fraviges til skade for lejeren.
Kapitel 13 Udlejers fornyelsespligt § 97. De midler, der henlægges i henhold til § 47, stk. 1, nr. 3,  

 indsættes på ejendommens vedligeholdelseskonto i Grundejernes  

 Investeringsfond. §§ 74-77 finder tilsvarende anvendelse.
 Stk. 2. Installationer, hvortil der henlægges i henhold til § 47, stk. 1,  

 nr. 3, skal af udlejeren fornys, når udgiften til reparation overstiger 30  

 pct. af det årligt henlagte beløb.
 Stk. 3. Overstiger reparationsudgifterne over en 5-årig periode  

 gennemsnittet af de i perioden årligt henlagte beløb, skal installationer i  

 henhold til stk. 2, ligeledes fornys af udlejeren.
 § 98. Installationer, hvortil der henlægges i henhold til § 47, stk. 1,  

 nr. 3, skal af udlejeren fornys, når de på grund af forældelse er urentable i  

 forhold til tilsvarende nyere installationer.
 Stk. 2. Installationer i henhold til stk. 1 skal af udlejeren fornys, når  

 deres drift i forhold til tilsvarende nyere installationer er  

 uhensigtsmæssig.
 § 99. Uenighed vedrørende fortolkninger af §§ 97 og 98 afgøres af  

 huslejenævnet.
 § 100. Bestemmelserne i dette kapitel kan ikke ved aftale fraviges til  

 skade for lejeren.
Kapitel 14 Varmebetaling m.v.
§ 101. Leverer udlejeren varme og varmt vand, kan han kræve sine udgifter  

 til lejerens forbrug refunderet.
Udgiften hertil kan ikke indeholdes i lejen.
Stk. 2. I varme- og varmtvandsregnskabet kan udlejeren kun medtage  

 udgiften til brændselsforbruget i varmeregnskabsperioden.
Sker leverancen fra  

 et kollektivt varmeforsyningsanlæg, skal udlejeren dog medtage den samlede  

 udgift i varme- og varmtvandsregnskabet.
Rabatydelser og lignende skal  

 godskrives regnskabet.
 Stk. 3. Lejerens bidrag efter stk. 1 er pligtig pengeydelse i  

 lejeforholdet, jf. § 136, stk. 1, nr. 1.
§ 102. Såfremt det totale varmtvandsforbrug ikke måles, anses mindst 15  

 pct. og højst 35 pct. af de samlede udgifter til varme og varmt vand som  

 vedrørende varmt vand.
Resten af de samlede udgifter til varme og varmt vand  

 anses for at være varmeudgift.
 Stk. 2. Udgifterne til varmt vand fordeles efter lejernes bestemmelse, i  

 henhold til stk. 4 og 5, mellem lejerne enten efter  

 varmtvandsfordelingsmålere eller efter antallet og arten af varmtvandshaner  

 og antallet af værelser.
Stk. 3. Mindst 30 pct. af udgifterne til varme skal fordeles efter  

 bruttoetageareal eller rumfang.
De øvrige varmeudgifter kan, efter lejernes  

 bestemmelse, i henhold til stk. 4 og 5, fordeles mellem lejerne efter  

 varmefordelingsmålere.
 Stk. 4. Fordeles de udgifter, der er nævnt i stk. 1, efter faste andele,  

 kan lejerrepræsentanterne eller et flertal af lejerne kræve, at fordelingen  

 fremtidig skal ske på grundlag af varme- og varmtvandsfordelingsmålere.
 Stk. 5. Fordeles de udgifter, der er nævnt i stk.1, efter varme- og  

 varmtvandsfordelingsmålere, kan lejerrepræentanterne eller et flertal af  

 lejerne kræve, at fordelingen af udgifterne fremtidig skal ske på grundlag af  

 faste andele inden for de i stk. 1 anførte rammer.
 Stk. 6. Er ejendommen udstykket i ejerlejligheder, kan  

 lejerrepræsentanterne eller et flertal af lejerne, uanset bestemmelserne i  

 stk. 4 og 5, alene kræve, at udlejeren på ejerforeningens generalforsamling  

 stiller forslag om, at fordelingen fremover skal ske efter lejernes  

 beslutning i henhold til stk. 4 og 5, og at udlejeren stemmer for forslaget.
 Stk. 7. Ændring i udgiftsfordelingen efter stk. 4 betragtes som en  

 forbedring.
 Stk. 8. Beslutninger efter stk. 4 og 5 kan gennemføres med 1 måneds varsel  

 til en varmeregnskabsperiodes begyndelse.
 § 103. Varmebidrag betales med lige store beløb i forbindelse med de  

 almindelige lejebetalinger.
 Stk. 2. De samlede bidrag for et år må højst opkræves med den udgift, som  

 forventes at blive pålignet for varmeregnskabsperioden.
 Stk. 3. Udlejeren kan med 6 ugers varsel forlange forhøjelse af  

 acontobidraget til dækning af lejerens andel i ejendommens udgifter til  

 opvarmning og forsyning af varmt vand, dersom det sandsynliggøres, at det  

 hidtil betalte acontobeløb ikke er tilstrækkeligt til at dække udgifterne til  

 det faktiske forbrug.
 Stk. 4. Lejeren kan kræve det hidtil opkrævede acontobeløb til dækning af  

 hans andel i varmeudgifterne nedsat, dersom det sandsynliggøres, at dette  

 beløb dækker en større del af de samlede udgifter end den, der svarer til  

 lejerens forventede forbrug.
 Stk. 5. Uenighed om lejerens betaling af acontobidrag afgøres af  

 huslejenævnet.
 § 104. Varmeregnskabet slutter normalt den 31. maj.
Stk. 2. Udlejeren kan med 6 ugers varsel bestemme, at varmeregnskabet  

 fremtidigt skal afsluttes på en anden dato.
Regnskabsperioden ved overgangen  

 til det nye regnskabsår må højst være 18 måneder og skal mindst være 6  

 måneder.
§ 105. Regnskabet vedrørende udgifterne til ejendommens opvarmning og  

 forsyning med varmt vand i varmeregnskabsåret skal være kommet frem til  

 lejerne senest 4 måneder efter varmeregnskabets afslutning.
Sker leverancen  

 fra et kollektivt varmeforsyningsanlæg, skal regnskabet dog være kommet frem  

 til lejerne senest 3 måneder efter, at udlejeren har modtaget endelig  

 afregning vedrørende forbruget af varme og varmt vand fra  

 varmeforsyningsanlægget.
Regnskabet skal indeholde oplysning om lejernes  

 andel i de samlede varmeudgifter og om lejernes adgang til at gøre  

 indsigelse, jf.stk. 5.
 Stk. 2. Indeholder regnskabet ikke de oplysninger, der er nævnt i stk. 1,  

 eller er det ikke kommet frem til lejeren på det anførte tidspunkt, mister  

 udlejeren sin ret til at kræve tillægsbetaling af lejeren.
 Stk. 3. Når varmeregnskabet er udsendt, skal udlejeren på lejerens  

 forlangende give ham eller hans befuldmægtigede adgang til at gennemgå  

 bilagene på ejendommen eller andetsteds i vedkommende byområde.
 Stk. 4. I ejendomme med lejerrepræsentation skal udlejeren samtidig med  

 udsendelsen af varmeregnskabet tilsende lejerrepræsentationen kopier af  

 varmeregnskabets bilag.
Stk. 5. Lejeren kan skriftligt gøre indsigelse mod varmeregnskabet senest  

 6 uger efter modtagelsen.
I ejendomme med lejerrepræsentation kan denne dog  

 gøre indsigelse senest 6 uger efter modtagelsen af bilagene.
Indsigelsen skal  

 indeholde meddelelse om, på hvilke punkter regnskabet ikke kan godkendes.  

 Udlejeren skal derefter indbringe sagen for huslejenævnet senest 6 uger efter  

 lejerfristens udløb.
§ 106. Har lejeren betalt for lidt i acontobidrag, kan udlejeren kræve  

 tillægsbetaling ved den første lejebetaling, der skal finde sted, når der er  

 forløbet 1 måned efter, at lejeren har modtaget regnskabet.
Overstiger  

 tillægsbetalingen 3 måneders leje, er lejeren dog berettiget til at betale i  

 3 lige store månedlige rater, således at 1. rate forfalder på det tidspunkt,  

 der er fastsat efter 1. pkt.
Fraflytter lejeren, skal tillægsbetalingen  

 senest betales på fraflytningsdagen.
 Stk. 2. Har lejeren gjort indsigelse mod varmeregnskabet, jf. § 105, stk.  

 5, kan udlejeren dog først kræve tillægsbetaling ved den første lejebetaling,  

 der skal finde sted, efter at udlejeren har indbragt sagen for huslejenævnet,  

 jf. § 105, stk. 5, 4. pkt.
 Stk. 3. Har lejeren betalt for meget i acontobidrag, skal det for meget  

 betalte tilbagebetales kontant til lejeren eller fradrages i første  

 lejebetaling, der skal finde sted, efter at varmeregnskabet er udsendt.
§ 107. Fremsendes regnskabet ikke senest 2 måneder efter udløbet af  

 fristen i § 105, stk. 1, er lejeren ikke forpligtet til at betale varmebidrag  

 for den forholdsmæssige del af varmeudgiften, der svarer til det antal  

 måneder, regnskabsaflæggelsen herefter forsinkes.
Tilsvarende gælder for den  

 periode, der går, indtil lejeren har modtaget et eventuelt for meget betalt  

 varmebidrag for den afsluttede varmeregnskabsperiode.
Stk. 2. For sent fremsendte tilbagebetalingsbeløb forrentes fra det  

 pligtige tilbagebetalingstidspunkt med en årlig rente, der svarer til den  

 rente, der er fastsat efter § 5, stk. 1 og 2, i lov om renter ved forsinket  

 betaling.
Hvor særlige forhold begrunder det, kan det bestemmes, at der skal  

 betales en højere rente.
 § 108. Har udlejeren som følge af en undskyldelig fejl glemt at optage  

 udgifter på regnskabet, kan han efter meddelelse til lejerne overføre posten  

 til det følgende varmeregnskab med højst 10 pct. af de samlede udgifter i det  

 først afsluttede regnskab.
 Stk. 2. I tilfælde af fejlagtig udgiftsfordeling mellem lejerne skal  

 udlejeren straks rette fejlen ved skriftlig meddelelse til de berørte lejere.  

 Med hensyn til tillægsbetaling og tilbagebetaling som følge af rettelsen  

 finder § 107 tilsvarende anvendelse.
 § 109. For andre leverancer fra udlejeren til opvarmning, herunder el og  

 gas, finder reglerne i §§ 101-108 tilsvarende anvendelse.
 Stk. 2. Reglerne i § 102, stk. 4, 6, 7 og 8, finder endvidere anvendelse  

 for så vidt angår elmålere, såfremt udlejeren leverer el til andet formål end  

 opvarmning.
§ 110. § 101, stk. 1, 2. pkt., finder ikke anvendelse på 1) aftaler om udlejning af lejligheder, der er forbeholdt  

 uddannelsessøgende eller andre unge i ejendomme tilhørende almennyttige  

 boligselskaber, selvejende institutioner, fonde og lignende, hvis vedtægter,  

 fundats eller lignende er godkendt af det offentlige, 2) lejeaftaler om enkelte værelser til beboelse eller 3) lejeaftaler vedrørende kommunale pensionistboliger, jf. kapitel 12 i  

 lov om individuel boligstøtte.
 Stk. 2. Udlejeren kan med 1 måneds varsel forlange, at lejere omfattet af  

 stk. 1 skal betale acontobidrag til dækning af deres andel i ejendommens  

 udgifter til opvarmning og forsyning med varmt vand, når udgifterne hertil  

 ikke er indeholdt i lejen.
 § 111. Bestemmelserne i § 101, stk. 1 og 2, § 102, § 103, stk. 2, og §§  

 105-109 kan ikke ved aftale fraviges til skade for lejeren.
 Stk. 2. Beslutninger efter § 102, stk. 4 og 5, er bindende for alle lejere  

 uanset modstående tidligere aftaler.
Kapitel 15 Brugsrettens overgang til andre (fremleje, bytte m.v.) § 112. Lejeren af en beboelseslejlighed har ret til at fremleje højst  

 halvdelen af lejlighedens beboelsesrum til beboelse.
Det samlede antal  

 personer, der bor i lejligheden, må ikke overstige antallet af beboelsesrum.
 Stk. 2. Lejeren af et erhvervslejemål har ret til at fremleje højst  

 halvdelen af erhvervslokalerne til beslægtede eller samarbejdende  

 erhvervsformål.
 § 113. Den del af et lejemål, der er udlejet til beboelse, har lejeren ret  

 til at fremleje i sin helhed i indtil 2 år, når lejerens fravær er af  

 midlertidig karakter og skyldes sygdom, forretningsrejse, studieophold eller  

 lignende.
 Stk. 2. Et selvstændigt erhvervslejemål eller et erhvervslejemål, der er  

 en del af et blandet lejemål, har lejeren ret til at fremleje i indtil 2 år  

 til anvendelse i samme branche, når lejerens fravær er af midlertidig  

 karakter og skyldes sygdom, forretningsrejse, studieophold eller lignende.
 Stk. 3. Fremleje kan ikke ske på mere byrdefulde vilkår end dem, lejeren  

 er underlagt.
 § 114. Lejeren skal i hvert enkelt tilfælde i henhold til § 112 og § 113,  

 senest 8 dage før fremleje påbegyndes, meddele udlejeren, til hvem fremleje  

 finder sted, og overgive til ham kopi af udfyldt og underskrevet  

 standardkontrakt.
Stk. 2. Udlejeren kan modsætte sig et fremlejeforhold i henhold til § 113,  

 stk. 1, når 1) det samlede antal personer i lejligheden vil overstige antallet af  

 beboelsesrum, 2) når betingelserne i standardkontrakten i henhold til stk. 1 går ud over  

 de forpligtelser, som lejeren har over for udlejeren, bortset fra betaling  

 for lån af indbo tilhørende lejeren, eller 3) udlejeren i øvrigt har rimelig grund til at modsætte sig lejeforholdet.
Stk. 3. Har en lejer ikke igen selv taget en fremlejet bolig i brug efter  

 2 år, og har ejeren ikke i tide påmindet ham herom, løber fremlejeforholdet  

 videre, indtil det med 3 måneders varsel opsiges af lejeren.
Opsiger lejeren,  

 efter udløbet af den i pkt. 1 nævnte frist, sit lejemål, kan det overtages af  

 fremlejetageren.
 § 115. Lejeren er erstatningsansvarlig for skade, som ved uforsvarlig  

 adfærd forvoldes af personer, der i kraft af reglerne i § 112 og § 113  

 benytter det lejede.
 Stk. 2. Lejeren er over for udlejeren ansvarlig for, at de i stk. 1 nævnte  

 personer overholder de regler, der skal sikre en god husorden og forsvarlig  

 brug af det lejede.
 Stk. 3. Lejeren er endvidere erstatningsansvarlig efter § 31, stk. 3, for  

 skade forårsaget af installationer, som de i stk. 1 nævnte personer har  

 foretaget i det lejede.
§ 116. Lejeren må ikke uden ægtefællens samtykke foretage fremleje,  

 såfremt dette vil medføre, at det lejede ikke længere kan tjene til fælles  

 bolig eller som grundlag for ægtefællernes eller den anden ægtefælles  

 virksomhed.
Er den anden ægtefælle umyndig, kræves værgens samtykke.  

 Bestemmelserne i § 18, stk. 2, og i § 20 i lov nr. 56 af 18. marts 1925 om  

 ægteskabets retsvirkninger finder tilsvarende anvendelse.
 § 117. En lejlighed, der udelukkende er udlejet til beboelse, har lejeren  

 ret til at bytte med en lejer eller ejer af en anden lejlighed eller  

 selvstændig beboelse, således at den pågældende overtager lejligheden.
 § 118. Et blandet lejemål eller et erhvervslejemål har lejeren ret til at  

 bytte med en anden lejer eller ejer af et blandet lejemål eller  

 erhvervslejemål inden for samme eller beslægtet branche.
§ 119. Udlejer kan modsætte sig bytte i henhold til § 117, hvis 1) den fraflyttende lejer ikke har beboet lejligheden i 1 år 2) lejligheden efter bytningen vil blive beboet af flere end 1 person pr.  

 beboelsesrum eller 3) udlejeren har rimelig grund til at modsætte sig bytningen.
 Stk. 2. Udlejeren kan kun modsætte sig bytte i henhold til § 118 hvis  

 tinglyste servitutter kræver ophør af erhvervsvirksomhed ved lejerskifte.
§ 120. Den lejer, der ved bytning ønsker at overtage en lejlighed, der  

 tilhører en kommune, et almennyttigt boligselskab, et kollegieselskab eller  

 en stiftelse, skal opfylde de særlige vilkår, der gælder for overtagelse af  

 sådanne lejemål.
Med stiftelse ligestilles en pensionskasse eller lignende,  

 der kun udlejer lejlighederne til sine medlemmer ved overgang til pension.
 Stk. 2. Det kan betinges, at den, der ved bytning opnår en lejlighed i en  

 andelsboligforening, skal indtræde som medlem af foreningen.
 Stk. 3. Bytteretten gælder uanset vedtægtsmæssige begrænsninger i  

 beboernes bytteadgang.
 Stk. 4. § 116 finder tilsvarende anvendelse.
 § 121. Dør lejeren, har ægtefællen ret til at fortsætte lejemålet.
 Stk. 2. Dør lejeren af en beboelseslejlighed eller et blandet lejemål uden  

 at efterlade sig en ægtefælle, har en anden person, der op til dødsfaldet i  

 en samlet periode på mindst 2 år har haft fælles husstand med lejeren, ret  

 til at fortsætte lejerforholdet.
Stk. 3. Dør en lejer, der har drevet en erhvervsvirksomhed, hvis stedlige  

 forbliven i ejendommen er af betydning og værdi for virksomheden, uden at  

 efterlade sig en ægtefælle, har enhver af lejerens livsarvinger eller  

 svigerbørn ret til at fortsætte lejeforholdet.
Det er dog en betingelse, at  

 den pågældende har fornødent kendskab til den branche, hvori forretningen  

 hidtil har været drevet, og ønsker selv eller sammen med sin ægtefælle eller  

 samlever at føre forretningen videre.
Indtræder den pågældende ikke som  

 lejer, kan udlejeren ikke udleje til anden side på lempeligere vilkår end de  

 hidtil gældende uden først at have tilbudt den pågældende arving disse nye  

 vilkår.
 Stk. 4. I øvrigt kan, i tilfælde af lejerens død, såvel udlejeren som  

 dødsboet opsige lejeforholdet med sædvanligt varsel, selv om lejeforholdet  

 måtte være indgået for en bestemt længere tid eller med længere  

 opsigelsesfrist.
 § 122. Hvis lejeren af en beboelseslejlighed på grund af alder eller  

 sygdom flytter på plejehjem, i beskyttet bolig eller lignende, finder § 121,  

 stk. 1 og 2, tilsvarende anvendelse.
§ 123. I tilfælde af lejerens separation eller skilsmisse eller ved  

 omstødelse af lejerens ægteskab afgøres det om nødvendigt ved bevillingen  

 eller dommen, hvilken af ægtefællerne der har ret til at fortsætte  

 lejeforholdet.
Den ægtefælle, hvis erhvervsvirksomhed er knyttet til et  

 forretningslokale, har fortrinsret til dette og den dertil hørende beboelse.
 § 124. Såfremt parter, der i mindst 2 år har haft fælles husstand, ophæver  

 samlivet, kan de træffe aftale om, hvem af dem der skal have ret til at  

 fortsætte lejemålet.
Stk. 2. Kan der ikke opnås enighed mellem parterne, kan der ved dom  

 træffes bestemmelse om, hvem af parterne der skal have ret til at fortsætte  

 lejeforholdet til et lejemål, der har tjent som fælles bolig eller fælles  

 erhvervsvirksomhed.
Ved dommen skal der navnlig tages hensyn til parternes  

 mindreårige børn. § 123, 2. pkt., finder tilsvarende anvendelse.
 § 125. Har lejeren forladt sin ægtefælle, har denne ret til at fortsætte  

 lejeforholdet.
 § 126. Lejeren kan ikke give afkald på de rettigheder, der tilkommer ham  

 eller andre efter §§ 112-113, 117-118 og 121-125.
Kapitel 16 Opsigelse § 127. Er lejeaftalen tidsbestemt, ophører lejeforholdet uden opsigelse  

 ved den aftalte lejetids udløb.
Den tidsbestemte lejeaftale kan ikke ved  

 opsigelse bringes til ophør i lejeperioden, medmindre dette er aftalt eller  

 den anden part i lejeforholdet misligholder aftalen.
 Stk. 2. Benytter lejeren med udlejerens vidende det lejede i mere end 1  

 måned efter den aftalte lejetids udløb, uden at udlejeren har opfordret  

 lejeren til at flytte, fortsætter lejeforholdet uden tidsbegrænsning.
 Stk. 3. Huslejenævnet kan tilsidesætte tidsbegrænsningen, hvis den ikke må  

 anses for tilstrækkeligt begrundet i udlejerens forhold.
 § 128. Er lejeaftalen ikke indgået for et bestemt tidsrum, eller kan det  

 ikke oplyses, hvilken lejetid parterne har aftalt, kan lejeren opsige  

 lejeaftalen.
 Stk. 2. Lejeren må dog ikke uden sin ægtefælles samtykke opsige lejemål om  

 familiens bolig eller om lokaler, hvortil ægtefællernes eller den anden  

 ægtefælles virksomhed er knyttet. § 116, 2. og 3. pkt., finder tilsvarende  

 anvendelse.
§ 129. Udlejeren kan opsige lejeforhold om 1) enkelte værelser til beboelse, når værelset er en del af udlejerens  

 beboelseslejlighed eller er en del af et en- eller tofamilieshus, som  

 udlejeren bebor, 2) beboelseslejlighed i et hus, hvori der på tidspunktet for lejemålets  

 indgåelse kun fandtes 2 beboelseslejligheder, hvoraf udlejeren på  

 opsigelsestidspunktet har beboet den ene i 2 år.
Reglen gælder, selv om  

 ejeren anvender 1 eller flere lokaler i huset til andet end beboelse, og selv  

 om der i ejendommen er udlejet 1 eller flere enkeltværelser til beboelse, 3) lokaler til restauration, butik, kiosk eller tilsvarende brug på  

 banegårde, i teatre, foreningsbygninger, forlystelsesanlæg, skove, parker og  

 lignende, hvor forretningen må antages hovedsagelig at blive søgt af det  

 publikum, der benytter de nævnte virksomheder, skove og parker, og hvor  

 forretningen står i direkte tilknytning til disse, og 4) garager, stalde og lignende.
 § 130. Andre lejeforhold end de i § 129 nævnte kan udlejeren kun opsige i  

 følgende tilfælde:
 1) Når udlejeren ønsker selv at benytte det lejede, jf. dog § 131.
 2) Når udlejeren dokumenterer, at nedrivning eller ombygning af ejendommen  

 medfører, at det lejede må fraflyttes, og udlejer samtidig kan anvise  

 passende erstatningslejemål.
3) Når lejeren af en beboelseslejlighed siden lejeaftalens indgåelse har  

 været ansat som funktionær ved ejendommens drift, til arbejde, for hvis  

 udførelse det er af væsentlig betydning, at funktionæren bor i ejendommen og  

 det lejede skal benyttes af efterfølgeren.
Det er dog en betingelse for  

 gyldigheden af opsigelsen af lejemålet, at der kan anvises passende  

 erstatningsbolig.
Det skal fremgå af såvel ansættelses- som lejekontrakt, at  

 lejligheden er tinglyst som funktionærbolig.
En sådan tinglysning kan ikke  

 finde sted efter lejemålets indgåelse.
4) Når lejeren af en beboelseslejlighed, som er lejet som arbejder- eller  

 funktionærbolig af den virksomhed, hvori lejeren er ansat, udtræder eller er  

 udtrådt af sit arbejdsforhold til virksomheden og lejligheden skal benyttes  

 af en anden ansat i virksomheden.
Nr. 3, 2. og 3. pkt., finder tilsvarende  

 anvendelse.
 5) Når der, trods udlejerens påmindelse, ved det lejedes benyttelse ikke  

 er iagttaget god skik og orden, eller når lejeren i øvrigt ved støjende  

 adfærd, fysisk vold eller trusler herom har været til ulempe for ejendommen  

 eller de øvrige beboere, uden at forholdet er af en sådan art, at udlejeren  

 kan ophæve lejeforholdet uden varsel.
 6) Når lejeren af en kollegiebolig, der ikke er omfattet af kapitel 11 i  

 lov om boligbyggeri, har fuldført sin uddannelse, eller de forudsætninger,  

 hvorunder boligen blev udlejet, ikke længere er opfyldt på en sådan måde, at  

 det kan dokumenteres, at den pågældende lejer følger et uddannelsesforløb.
 7) Når udlejeren over for huslejenævnet har dokumenteret, at vægtige  

 grunde gør det særlig magtpåliggende for ham at blive løst fra lejeforholdet  

 og huslejenævnet har godkendt disse grunde.
 § 131. Opsigelse efter § 130, nr. 1, kan kun ske, hvis:
1) udlejeren eller udlejerens ægtefælle har haft tinglyst skøde eller  

 anden tinglyst adkomst på ejendommen i mindst 2 år, 2) opsigelsen er rimelig ud fra en vurdering af begge parters forhold,  

 hvorved der blandt andet skal tages hensyn til lejerens mulighed for at finde  

 en anden passende bolig eller andet passende erhvervslejemål, 3) lejeren ikke er lejerrepræsentant.
 Stk. 2. Samtidig med opsigelsen efter § 130, nr. 1, skal udlejeren, for at  

 opsigelsen er gyldig tilbyde lejeren af en beboelseslejlighed anden passende  

 bolig eller lejeren af et erhvervslejemål et andet passende erhvervslejemål  

 inden for samme geografiske område.
Stk. 3. Er det lejede en ejerlejlighed eller et ejererhvervslejemål, kan  

 opsigelsen efter § 130, nr. 1, kun ske, hvis 1) lejeaftalen er indgået efter ejendommens opdeling i ejerlejligheder og  

 ejererhvervslejemål og 2) lejeren ved lejeaftalens indgåelse var gjort bekendt med, at det lejede  

 er en ejerlejlighed eller et ejererhvervslejemål, og at opsigelse kan ske  

 efter § 130, nr. 1.
 § 132. Opsiges en lejer af en beboelseslejlighed eller et erhvervslejemål  

 efter § 130, nr. 1-3 eller 7, skal udlejeren uden unødigt ophold tilbyde ham  

 at leje en anden lejlighed eller et andet erhvervslejemål i ejendommen, hvis  

 der bliver en lejlighed eller et erhvervslejemål ledigt til overtagelse  

 senest 3 måneder efter den flyttedag, hvortil lejeren er opsagt, og lejemålet  

 skal udlejes.
 Stk. 2. Opsiges en lejer efter § 130, nr. 2, skal udlejeren tillige  

 samtidig med opsigelsen tilbyde ham at leje en lejlighed eller et  

 erhvervslejemål af samme art som det opsagte, hvis der efter genopførelsen  

 eller ombygningen sker udleje af lejligheder og/eller erhvervslejemål.
§ 133. Opsigelsesvarslet er 2 måneder til den første hverdag i en måned.  

 Falder denne dag umiddelbart før en helligdag, gælder den førstkommende  

 hverdag.
Dog er opsigelsesvarslet 1 måned for de i § 129, nr. 1, nævnte  

 lejeforhold.
 Stk. 2. Ved opsigelse efter § 129, nr. 2, og § 130, nr. 1, har lejeren  

 krav på et opsigelsesvarsel på mindst 1 år til aftalt flyttedag.
Stk. 3. Fraflytter lejeren inden opsigelsesvarslets udløb, skal udlejeren  

 bestræbe sig på at genudleje det lejede.
Hvad udlejeren indvinder eller burde  

 have indvundet ved genudlejning, skal fragå i hans krav over for lejeren.
§ 134. Udlejerens opsigelse efter § 129, nr. 2, og § 130 skal være  

 skriftlig og indeholde oplysning om lejerens adgang til at gøre indsigelse  

 efter stk. 2. Udlejerens opsigelse efter § 130 skal endvidere indeholde  

 oplysning om opsigelsesgrunden.
Indeholder opsigelsen ikke disse oplysninger,  

 er den ugyldig.
Stk. 2. En lejer, der driver en erhvervsvirksomhed, hvis forbliven i  

 ejendommen er af væsentlig værdi og betydning for virksomheden, kan kun  

 opsiges efter § 130, hvis opsigelsen er rimelig ud fra en vurdering af begge  

 parters forhold.
Ved afgørelsen efter 1. pkt. skal der blandt andet tages  

 hensyn til længden af det tidsrum, virksomheden har været drevet i de lejede  

 lokaler, værdien af kundekredsen, vigtige indvendinger mod lejerens adfærd,  

 forretningsførelse, behandling af de lejede lokaler og hans forbedringer af  

 disse.
Stk. 3. Opsiges en lejer i henhold til stk. 2, skal der gives lejeren  

 erstatning for opsigelsen.
Ved fastsættelse af estatning efter 1. pkt. skal  

 huslejenævnet ud over de i stk. 2, 2. pkt., nævnte forhold navnlig tage  

 hensyn til værdiforringelse af inventar ved flytning, flytteudgifter, og om  

 lejeren ved lejeaftalens indgåelse er gjort bekendt med ejendommens  

 nedrivning eller ombygning.
Lejeren skal ikke fraflytte, før han har modtaget  

 den tilkendte erstatning eller udlejeren ved bankgaranti har stillet  

 sikkerhed for erstatningsbeløbets betaling.
Stk. 4. Vil lejeren godkende opsigelsen, men kræve erstatning efter stk.  

 3, skal han meddele udlejeren dette senest 6 uger efter, at opsigelsen er  

 kommet frem til ham.
Lejeren må endvidere indbringe sit krav for  

 huslejenævnet senest 6 uger efter udløbet af den i 1. pkt. nævnte frist.
 Stk. 5. Har lejeren til hensigt at åbne forretning på ny i samme branche  

 inden for en tidsfrist på 3 år og inden for en kortere afstand fra det  

 tidligere forretningslokale, må han ikke gøre dette, før han har  

 tilbagebetalt hele erstatningen eller en af huslejenævnet fastsat del af  

 denne.
 Stk. 6. Vil lejeren ikke godkende opsigelsen, skal han senest 6 uger  

 efter, at opsigelsen er kommet frem til ham, fremsætte skriftlig indsigelse.  

 Udlejeren må da indbringe sagen for huslejenævnet senest 6 uger efter  

 lejerfristens udløb, hvis udlejeren ønsker at opretholde opsigelsen.
 § 135. Reglerne i §§ 130-134 kan, for så vidt angår opsigelse fra  

 udlejerens side, ikke fraviges til skade for lejeren.
 Stk. 2. Lejeren kan ikke give afkald på sin ægtefælles ret efter § 128,  

 stk. 2.
Kapitel 17 Udlejerens ret til at hæve lejeaftalen § 136. Udlejeren kan hæve lejeaftalen i følgende tilfælde:
 1) Når leje eller anden pligtig pengeydelse ikke er betalt rettidigt, jf.  

 stk. 2.
 2) Når det lejede benyttes til andet end aftalt og lejeren ikke trods  

 udlejerens indsigelse er ophørt hermed.
 3) Når lejeren modsætter sig, at udlejeren eller andre får adgang til det  

 lejede, hvor de har ret hertil efter §§ 34, 36 og 140.
 4) Når lejeren fraflytter det lejede i utide uden aftale med udlejeren.
 5) Når lejeren vanrøgter det lejede og ikke uopholdeligt efter udlejerens  

 påkrav bringer det lejede i stand.
 6) Når lejeren helt eller delvis overlader brugen af det lejede til en  

 anden i tilfælde, hvor han ikke er berettiget hertil, og trods udlejers  

 indsigelse ikke bringer forholdet til ophør.
 7) Når lejeren trods udlejerens påmindelse tilsidesætter sine pligter til  

 at iagttage god skik i ejendommen i henhold til husordenen eller hans forhold  

 trods udlejerens påmindelse er til ulempe for ejendommen eller dens beboere.
8) Når en lejer, der helt eller delvis skal betale lejen ved at udføre  

 arbejde, groft forsømmer sine pligter ved arbejdets udførelse og  

 arbejdsforholdet som følge heraf bringes til ophør.
Dette gælder vicevært og  

 lignende funktionærforhold.
 9) Når lejeren af en butik eller beværtning trods udlejerens indsigelse  

 ikke opfylder pligten til at holde forretningen åben og i forsvarlig drift.
 10) Når lejeren i øvrigt misligholder sine forpligtelser på en sådan måde,  

 at hans fjernelse er påkrævet.
Stk. 2. Udlejeren kan kun hæve lejeaftalen som følge af for sen betaling,  

 hvis lejeren ikke har berigtiget restancen senest 3 dage efter, at skriftligt  

 påkrav herom, i form af anbefalet brev, er kommet lejeren i hænde.
Udlejerens  

 påkrav skal være afgivet efter sidste rettidige betalingsdag og skal  

 udtrykkeligt angive, at lejeforholdet kan ophæves, hvis lejerestancen ikke  

 betales inden fristens udløb.
Som gebyr for påkravet kan udlejeren kræve 100  

 kr.
Gebyret er pligtig pengeydelse i lejeforholdet.
 § 137. Skønnes det forhold, der lægges lejeren til last, at være af  

 uvæsentlig betydning, kan udlejeren ikke hæve lejeaftalen.
 Stk. 2. Udlejeren kan ikke påberåbe sig de i § 136, stk. 1, nr. 1-6 og 9,  

 nævnte forhold, hvis de er rettet, inden udlejeren hæver lejeaftalen.
§ 138. Når udlejeren hæver lejeaftalen, skal lejeren straks fraflytte og  

 betale leje med videre for tiden, indtil han kunne fraflytte med sædvanligt  

 varsel eller med det kortere varsel, der måtte være aftalt.
Lejeren skal  

 endvidere erstatte udlejeren ethvert tab, derunder omkostningerne ved  

 lejerens udsættelse af det lejede.
Stk. 2. Udlejeren skal bestræbe sig for at genudleje det lejede.
Hvad  

 udlejeren indvinder eller burde have indvundet ved genudlejning i det i stk.  

 1 nævnte tidsrum, skal fragå i hans krav over for lejeren.
 § 139. Reglerne i dette kapitel kan ikke ved aftale fraviges til skade for  

 lejeren.
Kapitel 18 Lejers fraflytning § 140. Er der afgivet opsigelse, eller skal det lejede af anden grund  

 fraflyttes, skal lejeren give adgang til at besigtige det lejede.
Lejeren  

 fastsætter tiden herfor.
Den skal være mindst 2 timer hver anden hverdag på  

 et tidspunkt, efter normal arbejdstid, der er bekvemt for en besigtigelse.  

 Under besigtigelsen skal lejeren selv være til stede eller være repræsenteret  

 ved dertil bemyndiget person.
Udlejeren eller dennes stedfortræder kan  

 deltage i besigtigelsen.
§ 141. Det lejede skal være fraflyttet senest kl. 12 på fraflytningsdagen.  

 Lejeren skal aflevere det lejede i samme stand som ved sin indflytning med  

 undtagelse af den forringelse, som skyldes slid og ælde samt mangler, som det  

 påhviler udlejeren at udbedre.
Det kan ikke pålægges lejeren at bringe det  

 lejede i bedre stand end den, hvori han overtog det lejede.
Stk. 2. Krav i medfør af stk. 1 skal rejses i form af en  

 fraflytningsrapport over lejemålets tilstand vedlagt den tilsvarende  

 indflytningsrapport, jf. § 8, stk. 2, som sammenligningsgrundlag.
Udlejer kan  

 ikke gøre sådanne krav gældende, når der er forløbet mere end 2 uger efter  

 lejers fraflytning.
Dette gælder dog ikke, hvis manglen ikke kan erkendes ved  

 anvendelse af sædvanlig agtpågivenhed, eller hvis lejeren har handlet  

 svigagtigt.
 § 142. Forbedringer, som lejeren har foretaget, må kun fjernes, når  

 lejeren bringer det lejede i den stand, hvori han overtog det.
 Stk. 2. Har lejeren med udlejerens samtykke efter § 28 foretaget ændringer  

 af det lejede, kan udlejeren kun kræve retablering, når han har taget  

 forbehold herom, da han meddelte samtykket.
 Stk. 3. Udlejeren kan forlange, at lejeren fjerner installationer som  

 nævnt i § 29, og at lejeren foretager retablering.
 § 143. Uenighed om lejerens pligt til istandsættelse efter fraflytning  

 afgøres af huslejenævnet.
 § 144. Reglerne i § 141, stk. 1, 3. pkt., og stk. 2, samt i § 142, stk. 2,  

 kan ikke ved aftale fraviges til skade for lejeren.
Kapitel 19 Tilbudspligt § 145. I ejendomme med mindst 6 lejemål skal udlejeren tilbyde lejerne  

 ejendommen til overtagelse på andelsbasis, inden ejendommen overdrages til  

 anden side.
 Stk. 2. I ejendomme med mindre end 6 lejemål skal udlejeren tilbyde  

 lejerne ejendommen til personlig eller fælles overtagelse, inden ejendommen  

 overdrages til anden side.
 Stk. 3. Reglerne om tilbudspligt finder ikke anvendelse på ejendomme, der  

 er opdelt i ejerlejligheder.
 § 146. Tilbudspligten respekterer private forkøbsrettigheder og  

 køberettigheder, der er tinglyst før 3. maj 1979, men går i øvrigt forud for  

 andre rettigheder over ejendommen, uanset hvornår de er stiftet.
§ 147. Tilbudspligten gælder, når ejendommen eller en del heraf overdrages  

 ved salg, gave, fusion eller mageskifte.
Tilbudspligten gælder endvidere ved  

 overdragelse af aktier og anparter i aktie- og anpartsselskaber samt  

 kommanditselskaber, når majoriteten overgår fra den gamle ejergruppe til en  

 ny ejergruppe eller en ny erhverver, der derved opnår den afgørende  

 indflydelse i selskabet.
Det er uden betydning, om skiftet af indflydelse  

 sker på een gang eller løbende.
Tidspunktet for effektueringen af  

 tilbudspligten, er det tidspunkt, hvor den afgørende indflydelse er overgået  

 til den nye ejergruppe eller erhverver.
Tilbudspligten gælder også for  

 ejendomme, som ejes af datterselskaber til de selskaber, hvortil den  

 afgørende indflydelse overgår.
Tilbudet skal ledsages af en erklæring fra en  

 sagkyndig, der er udmeldt af boligretten, om, at købesummen og de øvrige  

 tilbudte vilkår svarer til ejendommens værdi i handel og vandel som  

 udlejningsejendom, jf. § 148, stk. 2, 4. pkt.
Enhver overdragelse af aktier  

 og anparter i sådanne selskaber er først gyldig, når den er meddelt lejerne.
Stk. 2. Tilbudspligten kommer dog ikke til anvendelse, 1) når erhververen er staten, en kommune, et godkendt saneringsselskab  

 eller byfornyelsesselskab som led i sanering eller vedtaget lokalplan, 2) når erhververen er den hidtidige ejers ægtefælle eller er beslægtet  

 eller besvogret med ejeren i op- eller nedstigende linie eller i hans  

 sidelinie så nær som søskende eller disses børn, 3) når erhververen er en hidtidig medejer, eller 4) når erhvervelsen sker ved arv, medmindre erhververen er en juridisk  

 person.
§ 148. Tilbudspligten opfyldes ved, at ejeren over for samtlige lejere af  

 lejemål fremsætter tilbud om, at en af beboerne dannet andelsboligforening  

 kan erhverve ejendommen til samme købesum, kontante udbetaling og øvrige  

 vilkår, som ejeren kan opnå ved salg til anden side.
Vilkårene skal være af  

 et sådant indhold, at de kan opfyldes af en andelsboligforening.  

 Acceptfristen skal være mindst 12 uger fra salgsdagen, dog skal lejerne  

 underrettes, når ejendommen udbydes til salg.
Stk. 2. I tilfælde af påtænkt salg skal tilbudet ledsages af dokumentation  

 for, at ejeren ved salget kan opnå de tilbudte vilkår.
Ejeren skal oplyse  

 navn og adresse på køberen, og der må ikke være tilføjet: eller ordre.  

 Såfremt køber er et selskab, skal det oplyses, hvem der har den afgørende  

 indflydelse i selskabet.
I tilfælde af påtænkt overdragelse ved gave, fusion  

 eller mageskifte eller af påtænkt arveudlæg skal tilbudet ledsages af en  

 erklæring fra en sagkyndig, der er udmeldt af boligretten, om, at købesummen  

 og de øvrige tilbudte vilkår svarer til ejendommens værdi i handel og vandel  

 som udlejningsejendom.
 Stk. 3. Senest samtidig med tilbudet skal ejeren give følgende oplysning  

 om ejendommen:
 1) De sidste 3 års regnskaber.
 2) Oplysninger om saldi på alle indvendige vedligeholdelseskonti, den  

 udvendige vedligeholdelseskonto samt kontoen for udvendig vedligeholdelse  

 bundet i Grundejernes Investeringsfond.
 3) Dokumentation for de sidste 10 års hensættelser sammenholdt med  

 fornyelser i samme periode.
 4) Lejerlister med angivelse af forudbetalt leje, deposita,  

 måneds/kvartalsleje, navne på beboere og erhvervslejere, herunder  

 garagelejere.
5) Oplysninger om samtlige lejeforhold og afvigelser fra  

 standardbestemmelser.
Erhvervslejekontrakterne skal vedlægges i fotokopi,  

 medens lejerne skal have adgang til de sædvanlige huslejekontrakter på  

 forlangende.
 6) Fotokopi af opkrævningen af skatter og afgifter (4 kvartaler).
 7) Forsikringspolice og kvittering for senest betalte præmie.
 8) Varmesynsrapport.
 9) Rapport for teknisk gennemgang i overensstemmelse med de regler, der  

 gælder for syn foretaget af rådgivende ingeniører (teknisk  

 besigtigelsesordning for fast ejendom - grundig gennemgang).
 10) Erklæring fra dansk forsikringsselskab om, hvorvidt der kan tegnes  

 forsikring mod svamp og husbukke og anden ejendomsforsikring.
 11) Alle øvrige sædvanlige oplysninger om ejendommen.
 12) Den i stk. 1 nævnte acceptfrist på 12 uger løber fra det tidspunkt,  

 hvor lejerne har modtaget oplysningerne.
Stk. 4. Overtagelsesdatoen kan ikke ligge før tilbudsdatoen.
Køber kan  

 ikke pålægges ansvar og risici for dispositioner (herunder lejersager), der  

 daterer sig fra før overtagelsesdatoen.
Desuden skal sælger lade  

 lejertilgodehavender, indestående på vedligeholdelseskonti og henlæggelser  

 til fornyelser indgå i refusionsopgørelsen.
 Stk. 5. Ejeren kan afvise andelsboligforeningens accept, hvis ikke mindst  

 halvdelen af lejerne af ejendommens lejemål på accepttidspunktet er medlemmer  

 af foreningen, eller hvis foreningen ikke på anfordring dokumenterer, at den  

 kan betale den krævede kontante udbetaling.
 Stk. 6. Bliver ejerens tilbud ikke accepteret af lejerne, skal ejendommen  

 overgå til den oprindelige køber på de i slutsedlen aftalte vilkår.
 Stk. 7. Er handel med den oprindelige køber i henhold til stk. 6 ikke  

 mulig, skal tilbudet til lejerne fornys med et fradrag i salgssummen på 10  

 pct. for hvert påbegyndt kvartal efter den oprindelige salgsdato.
 Stk. 8. Salgssummen i henhold til stk. 7 kan dog ikke nedbringes til under  

 den seneste vurderingssum.
 § 149. Regler om tinglysning af dokumenter om overdragelse af en ejendom,  

 hvorpå der er tilbudspligt, fastsættes af justitsministeren.
 § 150. Reglerne i dette kapitel kan ikke ved aftale fraviges til skade for  

 lejeren.
Kapitel 20 Benyttelse af beboelseslejemål § 151. Reglerne i dette kapitel gælder for beboelseslejemål med eget  

 køkken, eller adgang til køkken, som er eller har været benyttet til  

 helårsbeboelse.
 Stk. 2. Kommunalbestyrelsens afgørelser i medfør af reglerne i dette  

 kapitel kan ikke indbringes for anden administrativ myndighed.
§ 152. Uden kommunalbestyrelsens samtykke er det ikke tilladt at nedlægge  

 et beboelseslejemål helt eller delvis.
Dette gælder, hvad enten nedlæggelsen  

 sker ved nedrivning, ved hel eller delvis sammenlægning af 2 eller flere  

 lejemål eller ved, at lejemålet helt eller delvis tages i brug til andet end  

 beboelse.
Stk. 2. Samtykke efter stk. 1 til sammenlægning af lejemål er ikke  

 nødvendig, når følgende betingelser er opfyldt, 1) ingen af de lejemål, der tilvejebringes, må have et bruttoetageareal på  

 mere end 100 m2, 2) lejemålene skal være ledige, uden at dette skyldes opsigelse fra  

 udlejers side efter lovens § 129 eller § 130, nr. 1-2 og 7, og 3) lejemålene, hvis areal forøges, skal være ledige som anført under nr. 2  

 eller beboet af brugeren, der ønsker at overtage den udvidede bolig.
 Stk. 3. Hvis sammenlægning af lejemålene sker efter reglerne i stk. 2,  

 skal sammenlægningen anmeldes til kommunalbestyrelsen.
 Stk. 4. Et beboelseslejemål må ikke udlejes som enkeltværelser uden  

 kommunalbestyrelsens samtykke.
 Stk. 5. Samtykke efter stk. 1 og 4 er ikke nødvendigt, når et  

 beboelseslejemål af staten eller kommunen tages i brug til offentligt formål.
§ 153. Uden de respektive kommunalbestyrelsers samtykke er det ikke  

 tilladt personer, der hører til samme husstand, at benytte mere end eet  

 helårsbeboelseslejemål i samme amt.
Københavns kommune, Frederiksberg kommune  

 og kommunerne i Københavns, Roskilde og Frederiksborg amter betragtes i denne  

 henseende som eet amt.
 § 154. Uden kommunalbestyrelsens samtykke må et beboelseslejemål, der  

 inden for de sidste 5 år har været benyttet til helårsbeboelse, ikke tages i  

 brug til midlertidig beboelse, herunder sommerbeboelse eller lignende, der er  

 til hinder for, at lejemålet fortsat benyttes til helårsbeboelse.
 Stk. 2. Har ejeren i strid med reglerne i stk. 1 taget lejemålet i brug  

 til sommerbeboelse, kan kommunalbestyrelsen til enhver tid benytte reglerne i  

 § 155. En af ejeren indgået lejeaftale om benyttelse til sommerbeboelse med  

 videre kan af kommunalbestyrelsen kræves ophævet efter reglerne i § 156.
 Stk. 3. Reglerne i stk. 1 og 2 finder tilsvarende anvendelse på  

 helårslejemål, som i strid med § 152 er nedlagt uden kommunalbestyrelsens  

 samtykke, uanset om lejemålet ikke inden for de sidste 5 år har været  

 benyttet til helårsbeboelse.
§ 155. Bliver et beboelseslejemål, der hidtil har været benyttet helt  

 eller delvis til helårsbeboelse, ledigt, skal ejeren sørge for, at det  

 fortsat benyttes til helårsbeboelse.
Et beboelseslejemål anses for ledigt,  

 når det ikke er udlejet til eller ikke benyttes til beboelse, medmindre den  

 hidtidige bruger er midlertidigt fraværende på grund af egen sygdom eller  

 sygdom hos nærtstående eller slægtninge, forretningsrejse, studieophold,  

 ferieophold, samfundstjeneste, afsoning af straf, forflyttelse eller  

 lignende.
Stk. 2. Har et beboelseslejemål været ledigt i mere end 6 uger, skal  

 ejeren foretage anmeldelse af det ledige lejemål til kommunalbestyrelsen.
Har  

 lejemålet hidtil været beboet af ejeren og er udbudt til salg, skal  

 anmeldelse til kommunalbestyrelsen ske, når lejemålet har været ledigt i mere  

 end 12 uger.
Har ejeren i sin anmeldelse godtgjort, at han udfolder rimelige  

 bestræbelser for at afhænde lejemålet, finder stk. 3 ikke anvendelse.
Stk. 3. Har et lejemål været ledigt ud over de i stk. 2 nævnte tidsrum,  

 jf. dog stk. 2, 2. pkt., kan kommunalbestyrelsen fremsætte skriftligt påkrav  

 til ejeren om, at lejemålet skal være beboet inden en nærmere angivet frist.  

 Efter udløbet af denne frist er ejeren pligtig til straks at udleje lejemålet  

 til kommunen eller en af kommunen anvist boligsøgende.
Hvis  

 kommunalbestyrelsen selv lejer lejemålet, kan kommunalbestyrelsen til en  

 boligsøgende enten overdrage lejemålet på uændrede vilkår eller fremleje  

 lejemålet på samme vilkår.
Fremleje vil kunne finde sted, uanset om  

 betingelserne i lovens § 113 er opfyldt.
Når den lejer, kommunen har  

 fremlejet til, fraflytter, ophører kommunens lejemål.
 Stk. 4. Kommunalbestyrelsen er berettiget til ved fogden at lade sig eller  

 en boligsøgende, som kommunalbestyrelsen har anvist, indsætte i lejemålet.
 Stk. 5. Har ejeren i sin anmeldelse på en efter kommunalbestyrelsens skøn  

 tilfredsstillende måde godtgjort, at han har indgået aftale om senere  

 overdragelse af brugsretten, eller at lejemålet midlertidigt er ubeboeligt  

 som følge af ombygning, kan kommunalbestyrelsen indrømme ham en yderligere  

 frist, inden stk. 3 finder anvendelse.
 § 156. Er et beboelseslejemål som omhandlet i § 155 udlejet, men ledigt, i  

 henhold til § 155, stk. 1, 2. pkt., kan kommunalbestyrelsen ophæve eller  

 pålægge udlejeren at ophæve lejeaftalen.
 Stk. 2. Ophævelse efter stk. 1 sker ved skriftlig meddelelse til lejeren.  

 Den skal indeholde oplysning om lejerens adgang til at gøre indsigelse, jf.  

 stk. 3.
Stk. 3. Vil lejeren ikke anerkende lejemålets status af ledighed og den  

 deraf følgende ophævelse, skal han senest 6 uger efter, at ophævelsen er  

 kommet frem til ham, fremsætte skriftlig indsigelse.
Kommunalbestyrelsen må  

 da, hvis den ønsker ophævelsen opretholdt, indbringe sagen for huslejenævnet  

 senest 6 uger efter udløbet af lejerens frist på 6 uger.
 Stk. 4. Har ejeren ikke senest 6 uger efter, at han fra kommunalbestyrelen  

 har modtaget meddelelse om, at ophævelsen er gennemført, sørget for, at  

 boligen på ny er taget i brug til beboelse, finder § 155, stk. 3 og 4,  

 tilsvarende anvendelse.
 § 157. Såfremt kommunalbestyrelsens svar på en ansøgning efter §§ 152, 153  

 og 154 ikke foreligger senest 12 uger efter ansøgningens modtagelse, eller 12  

 uger efter modtagelsen af eventuel yderligere dokumentation, som  

 kommunalbestyrelsen har udbedt sig, kan kommunalbestyrelsen gøres  

 erstatningsansvarlig for dokumenteret tab, som ansøgeren har pådraget sig  

 efter fristens udløb.
 Stk. 2. Er boligen ledig, kan kommunalbestyrelsen kun nægte samtykke, hvis  

 boligens fortsatte anvendelse til helårsbeboelse er påkrævet af hensyn til  

 boligsøgende i kommunen.
Stk. 3. Har kommunalbestyrelsen nægtet samtykke, kan ejeren anmode  

 kommunalbestyrelsen om i medfør af § 155, stk. 3, at anvise en lejer til  

 boligen.
Såfremt kommunalbestyrelsen ikke senest 6 uger efter anmodningen  

 anviser en lejer, anses kommunalbestyrelsens samtykke for meddelt.
§ 158. Inden kommunalbestyrelsens samtykke foreligger, må boligen ikke  

 tages i brug til andet formål end helårsbeboelse.
Ej heller må  

 bygningsforandring eller lignende iværksættes med henblik på sammenlægning  

 eller omdannelse til anden brug end beboelse.
Handles der i strid hermed, kan  

 kommunalbestyrelsen kræve den tidligere tilstand genoprettet.
 Stk. 2. Fremgår det af den begrundelse, der ledsager en opsigelse, eller  

 godtgøres det på anden måde, at opsigelsen er afgivet med det formål at  

 tilvejebringe en tilstand som angivet i §§ 152, 153 og 154, er det en  

 betingelse for opsigelsens gyldighed, at kommunalbestyrelsens samtykke  

 foreligger ved opsigelsens afgivelse.
 § 159. Kommunalbestyrelsen kan til brug for administrationen af  

 bestemmelserne i dette kapitel afkræve en ejendoms ejer og administrator alle  

 nødvendige oplysninger vedrørende ejendommen og de enkelte lejemål.
Kapitel 21 Fradømmelse af retten til at administrere udlejningsejendomme § 160. En ejer eller administrator af en udlejningsejendom kan ved dom  

 miste retten til at administrere udlejningsejendomme eller til at bestemme,  

 hvem der skal administrere hans udlejningsejendomme.
Det kan bestemmes ved  

 dommen, om den skal gælde et begrænset eller et ubestemt antal år.
Stk. 2. Fradømmelse i medfør af stk. 1 kan ske i tilfælde, hvor en ejer  

 for anden gang 1) idømmes bøde eller hæftestraf i medfør af bestemmelser i denne lov  

 eller lov om byfornyelse og boligforbedring, 2) idømmes bødestraf i medfør af byggeloven for at undlade at foretage  

 vedligeholdelsesarbejder, som er nødvendige for at undgå, at der opstår fare  

 for en bebyggelses beboere eller andre, eller i tilfælde, hvor en ejer 3) idømmes bøde eller hæftestraf og tidligere er idømt bøde eller  

 hæftestraf i medfør af bestemmelserne i den tidligere lejelov eller lov om  

 midlertidig regulering af boligforholdene.
Stk. 3. Fradømmelse i medfør af stk. 1 kan i øvrigt ske i tilfælde, hvor  

 en ejer 2 gange 1) har været under tvungen administration, jf. lov om tvungen  

 administration af udlejningsejendomme, eller 2) groft har tilsidesat reglerne i denne lov, den tidligere lov om leje  

 eller lov om midlertidig regulering af boligforholdene.
 § 161. Når en ejer er dømt efter § 160, skal Grundejernes Investeringsfond  

 have meddelelse herom ved rettens foranstaltning.
 Stk. 2. For ejerens regning forestår Grundejernes Investeringsfond  

 herefter administrationen af de af dommen omfattede ejendomme under  

 iagttagelse af de sædvanlige forpligtelser over for lejere og  

 lejerrepræsentanter.
 Stk. 3. § 75, stk. 2-5, finder tilsvarende anvendelse.
Kapitel 22 Grundejernes Investeringsfond § 162. Grundejernes Investeringsfond forvalter de afsatte beløb, der er  

 bundet i medfør af 1) lov nr. 24 af 14. februar 1967 om midlertidig regulering af  

 boligforholdene, 2) §§ 18 a og 18 b i lov om midlertidig regulering af boligforholdene. jf.  

 lovbekendtgørelse nr. 525 af 11. august 1986, 3) § 63 a i lov om leje, jf. lovbekendtgørelse nr. 524 af 11. august 1986,  

 og 4) § 70 i denne lov.
Stk. 2. Fondens vedtægter skal godkendes af boligministeren.
Vedtægterne  

 skal indeholde fornødne bestemmelser til sikring af forsvarlig virksomhed,  

 herunder om revision ved en statsautoriseret revisor, der udpeges af  

 boligministeren.
Stk. 3. Fonden ledes af en bestyrelse bestående af 11 medlemmer.
Formanden  

 for bestyrelsen og 4 andre medlemmer af denne vælges af lands- eller  

 landsdelsdækkende sammenslutninger af foreninger af ejere af  

 udlejningsejendomme.
Boligministeren afgør i tvivlstilfælde, hvilke  

 foreninger der har valgret.
De øvrige medlemmer udpeges af boligministeren,  

 heraf 4 efter indstilling af landsomfattende eller større sammenslutninger af  

 foreninger af lejere af beboelseslejemål og landsomfattende eller større  

 sammenslutninger af foreninger af lejere af erhvervslejemål.
Efter samme  

 regler vælges stedfortrædere for formanden og de øvrige medlemmer.
Alle valg  

 sker for indtil 4 år ad gangen.
Genvalg kan finde sted.
Stk. 4. Til varetagelse af den daglige administration af fondens  

 anliggender ansætter bestyrelsen direktør og andet ledende personale og  

 fastsætter retningslinier for arbejdets tilrettelæggelse.
Generelle  

 forskrifter og vejledninger, der udsendes til indskydere og låntagere, skal  

 godkendes af bestyrelsen og af boligministeren.
 § 163. De beløb, der er omfattet af § 162, stk. 1, nr. 1, vedrørende et  

 regnskabsår, bindes for en periode af 15 år regnet fra regnskabsårets udløb.  

 Ved periodens udløb tilbagebetales de for et regnskabsår indbetalte beløb  

 over 10 år med lige store andele hvert år.
Stk. 2. Fonden udsteder beviser for modtagne indbetalinger.
Indskyderen  

 kan ikke sælge, pantsætte eller på anden måde råde over beviset.
Så længe et  

 beløb er bundet, kan det heller ikke gøres til genstand for udlæg eller  

 udpantning.
 § 164. Har en indskyder efter 1. januar 1984 på en eller flere af sine  

 ejendomme afholdt udgifter, der kan fradrages efter § 71, kan indskyderen  

 kræve frigivelse af bundne beløb omfattet af § 162, stk. 1, nr. 1. Det er dog  

 en betingelse for frigivelse, at det dokumenteres, at indestående beløb på de  

 berørte ejendommes vedligeholdelseskonto efter § 70 er opbrugt.
 Stk. 2. Senest samtidig med, at udlejeren kræver frigivelse af beløb, skal  

 lejerrepræsentanterne have underretning herom.
 Stk. 3. Det frigivne beløb kan udbetales, medmindre lejerrepræsentanterne  

 inden 6 uger efter modtagelsen af underretningen efter stk. 2 har indbragt en  

 sag for huslejenævnet vedrørende anvendelse af indestående beløb på  

 ejendommens vedligeholdelseskonto efter § 70, jf. § 71.
 § 169. Fonden kan anvende indtil 15 pct. af det årlige overskud til:
 1) Tilskud til huslejenævnenes og lands- og landsdelsdækkende og større  

 grundejer-, beboelseslejer- og erhvervslejerorganisationers  

 oplysningsarbejde.
 2) Tilskud til forskning, oplysning, rådgivning og planlægning vedrørende  

 nybyggeri og bestående boliger.
 3) Tilskud til vedligeholdelse og fornyelse af ældre, bevaringsværdige  

 bydele eller enkeltejendomme.
 § 170. Ved fondens ophør træffer bestyrelsen med tilslutning af  

 boligministeren og Folketingets Boligudvalg beslutning om fordeling af  

 eventuelt overskud til de formål, som er nævnt i § 169.
Kapitel 23 Huslejenævn og ankenævn § 171. I hver kommune nedsættes et eller flere huslejenævn.
 Stk. 2. Det påhviler nævnene ved kommunalt og landsomfattende indbyrdes  

 samarbejde at tilrettelægge deres behandling af sagerne efter ensartede  

 retningslinier.
 § 172. Et huslejenævn skal bestå af en formand og to andre medlemmer.
Stk. 2. Formanden beskikkes af statsamtmanden, i København af  

 overpræsidenten.
Formanden skal have bestået juridisk kandidateksamen.
Han må  

 ikke have særlig tilknytning til grundejer- eller lejerorganisationer eller  

 være erhvervsmæssigt interesseret i ejendomshandler eller  

 ejendomsadministration.
Stk. 3. De to andre medlemmer vælges af kommunalbestyrelsen efter  

 indstilling fra henholdsvis de større grundejerforeninger og de større  

 lejerforeninger i kommunen.
De skal begge være kendte med huslejeforhold.  

 Tvivl om, hvilke foreninger der kan afgive indstilling, afgøres af  

 boligministeren.
 Stk. 4. Findes der ikke større grundejerforeninger eller lejerforeninger i  

 kommunen, eller afgiver disse ikke inden en af kommunalbestyrelsen fastsat  

 frist indstilling om valg af medlemmer til nævnet som nævnt i stk. 3,  

 foretager kommunalbestyrelsen valg af nævnsmedlemmer, idet det ene medlem  

 skal være en ejer, der tillige er udlejer, og det andet medlem skal være en  

 lejer, der ikke tillige er udlejer.
 Stk. 5. Der vælges to suppleanter for hvert af medlemmerne efter de i stk.  

 2-4 nævnte regler.
Stk. 6. Udnævnelsen af formand, medlemmer og suppleanter sker for indtil 4  

 år.
Genudnævnelse kan finde sted.
 § 173. Formand, medlem og suppleant skal opfylde betingelserne i § 185,  

 stk. 1 og 2.
 Stk. 2. Bestemmelserne i § 185, stk. 3, finder tilsvarende anvendelse.
Stk. 3. Nævnsmedlem eller suppleant er pligtig at møde i nævnet efter  

 behørig indkaldelse.
Udeblivelse, uden at lovligt forfald oplyses, straffes  

 med bøde.
 Stk. 4. Bestemmelserne i retsplejelovens § 60, stk. 1, og § 62 finder  

 tilsvarende anvendelse.
§ 174. Kommunalbestyrelsen skal stille de fornødne lokaler til rådighed  

 for nævnet og sørge for den nødvendige medhjælp til dette.
Kommunen afholder  

 udgifter, som nævnets virksomhed medfører, herunder til kontorhold m.v. og  

 formandens og medlemmernes udlæg i anledning af hvervet, samt vederlag til  

 nævnets medlemmer for deres virksomhed.
§ 175. Indbringelse af sager for huslejenævnet skal ske skriftligt.
Den  

 nødvendige dokumentation skal vedlægges.
Stk. 2. Senest 1 uge efter sagens indbringelse giver nævnet den anden part  

 i lejeforholdet underretning om indbringelsen med angivelse af, at han må  

 fremsætte sine ytringer i sagen inden 2 uger.
Denne frist kan forlænges af  

 nævnet, såfremt særlige omstændigheder taler herfor.
§ 176. Nævnet afgør selv, hvilke nærmere undersøgelser der skal foretages  

 af nævnet i forbindelse med behandlingen af den enkelte sag.
Nævnet har ret  

 til at kræve fornødne oplysninger hos sagens parter, alle offentlige  

 myndigheder og private.
 Stk. 2. Nævnet fastsætter en frist, der normalt ikke kan overstige 2 uger,  

 for besvarelse af de spørgsmål, nævnet stiller i henhold til stk. 1, 3. pkt.  

 Fristen kan forlænges af nævnet, såfremt særlige omstændigheder taler herfor.
§ 177. Nævnet skal på forlangende foretage besigtigelse.
Sagens parter  

 skal indkaldes til besigtigelse med mindst 1 uges varsel.
Er det påklagede  

 forhold bragt i orden på tidspunktet for besigtigelsen, og modtager nævnet  

 derefter fornyede klager over det samme forhold, skal nævnet foretage  

 uanmeldt besigtigelse.
Kan nævnet ikke ved en sådan uanmeldt besigtigelse  

 umiddelbart få adgang til ejendommens lokaler, skal nævnet skaffe sig en  

 sådan adgang ved de dertil anvendelige midler.
Stk. 2. Nævnet kan indkalde parterne til at afgive forklaring for nævnet.  

 Begge parter skal tilvarsles.
De kan give møde ved en befuldmægtiget.
Stk. 3. Nævnets formand sørger for sagernes forberedelse til behandling i  

 nævnsmøde og har pligt til at informere de øvrige medlemmer om det juridiske  

 indhold i hver enkelt sag.
Straffelovens § 148 finder anvendelse.
 § 178. Huslejenævnet skal træffe afgørelse senest 4 uger fra det  

 tidspunkt, hvor nævnet har modtaget svar efter § 175, stk. 2, eller efter §  

 176, stk. 2, eller hvor fristen for svar efter de nævnte bestemmelser er  

 udløbet.
 Stk. 2. I tilfælde, hvor fristen for svar efter de i stk. 1 nævnte  

 bestemmelser er udløbet, uden at svar er afgivet, kan nævnet fortolke  

 tavsheden på den for modparten gunstigste måde og navnlig lægge dennes  

 fremstilling til grund for påkendelsen, medmindre lovens bestemmelser klart  

 gør dette urimeligt.
 Stk. 3. Huslejenævnets afgørelser træffes ved almindelig stemmeflerhed.  

 Nævnet er kun beslutningsdygtigt, når samtlige medlemmer er til stede.
Stk. 4. Nævnets afgørelse protokolleres.
Er en beslutning ikke enstemmig,  

 indføres tillige oplysning om stemmeafgivningen.
Stk. 5. Nævnets afgørelse meddeles parterne i lejeforholdet.
Parterne skal  

 gøres bekendt med ankeadgangen efter § 179.
§ 179. Huslejenævnets afgørelse kan af hver af parterne indbringes for et  

 ankenævn.
Indbringelse må ske senest 4 uger efter, at underretning om  

 huslejenævnets afgørelse er meddelt parterne.
Stk. 2. I hvert amt nedsættes et ankenævn.
Københavns og Frederiksberg  

 Kommuner betragtes i denne forbindelse som eet amt.
Det påhviler ankenævnene  

 ved landsomfattende samarbejde at tilrettelægge deres behandling af sagerne  

 efter ensartede retningslinier.
Stk. 3. Ankenævnet består af en formand og fire andre medlemmer, heraf to  

 bygningskyndige.
Formanden beskikkes af boligministeren.
De øvrige medlemmer  

 beskikkes af amtsrådet, i København og Frederiksberg af  

 kommunalbestyrelserne.
Stk. 4. Formanden skal være sagkyndig i boligspørgsmål og opfylde  

 betingelserne i § 172, stk. 2. Af de øvrige medlemmer beskikkes to, hvoraf  

 een skal være bygningskyndig, efter indstilling fra lands- eller  

 landsdelsdækkende sammenslutninger af foreninger af ejere af  

 udlejningsejendomme og to, hvoraf een skal være bygningskyndig, efter  

 indstilling fra landsomfattende eller større sammenslutninger af lejere af  

 beboelseslejemål.
Bestemmelserne i § 172, stk. 5 og 6, og § 173 finder  

 tilsvarende anvendelse.
Stk. 5. Klageren afkræves et beløb på 50 kr. for hver lejlighed eller  

 lokale, hvorom afgørelse indbringes for ankenævnet.
Gebyret tilfalder  

 kommunen og tilbagebetales, hvis klageren får helt eller delvis ret.
 Stk. 6. Reglerne i §§ 174-178 finder tilsvarende anvendelse.
Stk. 7. Ankenævnets afgørelse kan af hver af parterne indbringes for  

 boligretten.
Indbringelse må ske senest 4 uger efter, at underretning om  

 nævnets afgørelse er meddelt parterne.
Justitsministeren kan dog  

 undtagelsesvis tillade, at sagen indbringes for boligretten efter udløbet af  

 fristen, når ansøgning herom indgives inden 1 år efter ankenævnets afgørelse.  

 Meddeles tilladelse, skal sag anlægges inden 4 uger.
 Stk. 8. I ejendomme med lejerrepræsentation kan lejerrepræsentanterne  

 indbringe afgørelsen.
 Stk. 9. Ankenævnet skal efter boligrettens nærmere bestemmelse redegøre  

 for sin afgørelse under boligretssagen.
Stk. 10. Har ankenævnet ikke truffet afgørelse inden udløbet af fristen  

 herfor i henhold til § 178, stk. 1, kan klageren indbringe sagen for  

 boligretten uden at afvente nævnets afgørelse.
Kommunalbestyrelsen skal dække  

 de ekstraudgifter, dette vil påføre klageren.
Stk. 7 og 8 finder tilsvarende  

 anvendelse.
 § 180. I hver kommune nedsættes et eller flere erhvervslejenævn.
 Stk. 2. § 171, stk. 2, finder tilsvarende anvendelse.
 § 181. Et erhvervslejenævn skal bestå af en formand og to andre medlemmer.
Stk. 2. Formanden beskikkes af statsamtmanden, i København af  

 overpræsidenten.
Formanden skal have bestået juridisk kandidateksamen.
Han må  

 ikke have særlig tilknytning til grundejer- eller erhvervslejerorganisationer  

 eller være erhvervsmæssigt interesseret i ejendomshandler eller  

 ejendomsadministration.
Stk. 3. De to andre medlemmer vælges af kommunalbestyrelsen efter  

 indstilling fra henholdsvis de større grundejerforeninger og de større  

 erhvervslejerforeninger i kommunen.
De skal begge være kendte med  

 erhvervslejeforhold.
Tvivl om, hvilke foreninger der kan afgive indstilling,  

 afgøres af boligministeren.
 Stk. 4. Findes der ikke større grundejerforeninger eller  

 erhvervslejerforeninger i kommunen, eller afgiver disse ikke inden en af  

 kommunalbestyrelsen fastsat frist indstiling om valg af medlemmer til nævnet  

 som nævnt i stk. 3, foretager kommunalbestyrelsen valg af nævnsmedlemmer,  

 idet det ene medlem skal være en ejer, der tillige er udlejer, og det andet  

 medlem skal være en erhvervslejer, der ikke tillige er udlejer.
 Stk. 5. Der vælges to suppleanter for hvert af medlemmerne efter de i stk.  

 2-4 nævnte regler.
Stk. 6. Udnævnelsen af formand, medlemmer og suppleanter sker for indtil 4  

 år.
Genudnævnelse kan finde sted.
 Stk. 7. §§ 173-178 finder tilsvarende anvendelse.
§ 182. Erhvervslejenævnets afgørelse kan af hver af parterne indbringes  

 for et ankenævn.
Indbringelse må ske senest 4 uger efter, at underretning om  

 erhvervslejenævnets afgørelse er meddelt parterne.
Stk. 2. I hvert amt nedsættes et erhvervsankenævn.
København og  

 Frederiksberg anses i denne forbindelse som eet amt.
Det påhviler  

 erhvervsankenævnene ved landsomfattende samarbejde at tilrettelægge deres  

 behandling af sagerne efter ensartede retningslinier.
Stk. 3. Ankenævnet består af en formand og fire andre medlemmer, heraf to  

 bygningskyndige.
Formanden beskikkes af boligministeren.
De øvrige medlemmer  

 beskikkes af amtsrådet, i København og Frederiksberg af  

 kommunalbestyrelserne.
Stk. 4. Formanden skal være sagkyndig i erhvervsspørgsmål og opfylde  

 betingelserne i § 181, stk. 2. Af de øvrige medlemmer beskikkes to, hvoraf  

 een skal være bygningskyndig, efter indstilling fra lands- eller  

 landsdelsdækkende sammenslutninger af foreninger af ejere af  

 udlejningsejendomme og to, hvoraf een skal være bygningskyndig, efter  

 indstilling fra landsomfattende eller større sammenslutninger af lejere af  

 erhvervslejemål.
Bestemmelserne i § 172, stk. 5 og 6, og § 173 finder  

 tilsvarende anvendelse.
Stk. 5. Klageren afkræves et beløb på 50 kr. for hvert erhvervslejemål  

 eller lokale, hvorom afgørelse indbringes for ankenævnet.
Gebyret tilfalder  

 kommunen og tilbagebetales, hvis klageren får helt eller delvis ret.
 Stk. 6. Reglerne i §§ 174-178 finder tilsvarende anvendelse.
Stk. 7. Ankenævnets afgørelse kan af hver af parterne indbringes for  

 boligretten.
Indbringelse må ske senest 4 uger efter, at underretning om  

 nævnets afgørelse er meddelt parterne.
Justitsministeren kan dog  

 undtagelsesvis tillade, at sagen indbringes for boligretten efter udløbet af  

 fristen, når ansøgning herom indgives inden 1 år efter ankenævnets afgørelse.  

 Meddeles tilladelse, skal sag anlægges inden 4 uger.
 Stk. 8. I ejendomme med lejerrepræsentation kan lejerrepræsentanterne  

 indbringe afgørelsen.
 Stk. 9. Ankenævnet skal efter boligrettens nærmere bestemmelse redegøre  

 for sin afgørelse under boligretssagen.
Stk. 10. Har ankenævnet ikke truffet afgørelse inden udløbet af fristen  

 herfor i henhold til § 178, stk. 1, kan klageren indbringe sagen for  

 boligretten uden at afvente nævnets afgørelse.
Kommunalbestyrelsen skal dække  

 de ekstraudgifter, dette vil påføre klageren.
Stk. 7 og 8 finder tilsvarende  

 anvendelse.
 Stk. 11. Indbringes en sag, der henhører under en anden instans eller et  

 andet nævn, for erhvervsleje- eller ankenævn, henvises sagen til rette  

 instans eller nævn.
Kapitel 24 Boligretten § 183. Retssager om beboelseslejligheder, husrum eller erhvervslejemål  

 indbringes i første instans for byretten.
Retten benævnes boligretten.
 Stk. 2. Retten tiltrædes af to lægdommere.
§ 184. Dommeren er boligrettens formand.
I retskredse, hvor der er ansat  

 mere end een dommer, fastsættes, hvem af dommerne der skal være rettens  

 formand, efter retsplejelovens regler.
Stk. 2. For hver retskreds beskikker præsidenten for vedkommende landsret  

 for et tidsrum af 4 år et antal lægdommere.
På en liste opføres personer, der  

 udpeges efter forhandling med de større foreninger af grundejere i  

 retskredsen.
På en anden liste opføres personer, der udpeges efter  

 forhandling med de større lejerforeninger i retskredsen.
På en tredje liste  

 opføres personer, der udpeges efter forhandling med de større  

 erhvervslejerforeninger i retskredsen.
 Stk. 3. Findes der ikke større grundejer-, lejer- eller  

 erhvervslejerforeninger i retskredsen, udpeges de personer, der opføres på  

 den ene liste, blandt grundejere i retskredsen, som tillige er udlejere,  

 medens de personer, der opføres på den anden liste, udpeges blandt lejere i  

 retskredsen, som ikke tillige er udlejere, og de personer, der opføres på den  

 tredje liste, udpeges blandt erhvervslejere i retskredsen, som ikke tillige  

 er udlejere.
 Stk. 4. Boligministeren bestemmer, med hvilke organisationer og foreninger  

 der skal forhandles.
 § 185. De, der beskikkes, skal være kendte med bolig-, husleje- og  

 erhvervslejeforhold.
Stk. 2. De, der beskikkes, skal have dansk indfødsret og være myndige og  

 uberygtede.
De må endvidere ikke være under lavværgemål, og deres bo må ikke  

 være under konkursbehandling.
Ophører nogen af de nævnte betingelser med at  

 være opfyldt, tilbagekaldes beskikkelsen.
 Stk. 3. Personer, der er fyldt 70 år eller kan anføre anden rimelig  

 fritagelsesgrund, eller som har været beskikket for mindre end 4 år siden,  

 kan begære sig fritaget for at blive beskikket.
 Stk. 4. Justitsministeren fastsætter regler om vederlag og  

 rejsegodtgørelse til lægdommere.
§ 186. Boligrettens formand udtager efter forhandling med sagens parter i  

 sager om boliglejemålsspørgsmål en person fra første liste og en person fra  

 anden liste og i sager om erhvervslejemålsspørgsmål en person fra første  

 liste og en person fra tredie liste som lægdommere.
Bestemmelserne i  

 retsplejelovens § 60, stk. 1, og § 62 finder tilsvarende anvendelse.
Stk. 2. Lægdommere deltager ikke i forberedelsen af domsforhandlingen,  

 medmindre retshandlingen består i afhøring af parter og vidner, afhjemling af  

 syn og skøn eller afsigelse af kendelse om et omtvistet punkt.
Formanden kan  

 dog altid tilkalde lægdommerne under forberedelsen.
 § 187. En sag anlægges på det sted, hvor ejendommen er beliggende.
 Stk. 2. Er sag anlagt, kan parterne med rettens samtykke fravige reglen i  

 stk. 1.
 Stk. 3. Indbringes en sag, der henhører under de almindelige domstole, for  

 boligretten, eller indbringes en sag, der er omfattet af denne lov, for en  

 almindelig domstol, henviser dommeren sagen til rette domstol.
 § 188. Sagerne behandles af boligretten efter retsplejelovens regler for  

 byretssager med de ændringer, som forholdene gør nødvendige.
 Stk. 2. Under forberedelsen af domsforhandlingen kan forligsmægling  

 foretages af formanden alene.
 Stk. 3. Lægdommerne kan, også uden ledsagelse af formanden, foretage  

 besigtigelse af det lejede.
 Stk. 4. Boligrettens afgørelse træffes ved stemmeflerhed.
 Stk. 5. Retsplejelovens regler om meddelelse af fri proces finder  

 tilsvarende anvendelse.
 § 189. Anke og kære af boligrettens afgørelser sker til landsretten i  

 overensstemmelse med retsplejelovens regler om anke og kære af afgørelser,  

 der er truffet af en byret.
 Stk. 2. Boligrettens afgørelser og forlig indgået for byretten kan  

 tvangsfuldbyrdes efter retsplejelovens bestemmelser om fuldbyrdelse af domme  

 og forlig.
Kapitel 25 Overtrædelser og straf § 190. Medmindre højere straf er forskyldt efter anden lovgivning,  

 straffes med bøde eller hæfte:
 1) Den udlejer, der overtræder § 4, stk. 1, eller § 152, stk. 2.
 2) Den udlejer, der afkræver en lejer højere leje end tilladt efter  

 reglerne i kapitel 8.
 3) Den, der undlader at give Grundejernes Investeringsfond alle de  

 oplysninger om lejens størrelse og lejerne, som er nødvendige for, at § 74,  

 stk. 4 og stk. 5, kan anvendes.
 4) Den, der gennemfører forbedringer af en ejendom i strid med reglerne i  

 kapitel 11 og 12 eller med kendskab til det lovstridige forhold, finansierer  

 sådanne forbedringer.
Stk. 2. Medmindre højere straf er forskyldt efter anden lovgivning,  

 straffes med bøde endvidere den, som uden kommunalbestyrelsens samtykke 1) i strid med reglerne i § 152, stk. 1 og 2, nedlægger en bolig helt  

 eller delvis, 2) i strid med reglerne i § 152, stk. 4, udlejer en beboelseslejlighed som  

 enkeltværelser, 3) i strid med reglen i § 153 benytter mere end en beboelseslejlighed til  

 bolig for personer, der tilhører samme husstand, 4) i strid med reglerne i § 154, stk. 1, tager en lejlighed i brug til  

 midlertidig benyttelse, herunder sommerbeboelse eller lignende, eller 5) i strid med reglerne i § 158 iværksætter bygningsforandringer eller  

 lignende med henblik på sammenlægning af boliger til andet end beboelse.
 Stk. 3. Medmindre højere straf er forskyldt efter anden lovgivning,  

 straffes med bøde eller hæfte endvidere den, der i strid med reglerne i  

 kapitel 13 undlader at forny udskiftningsmodne installationer.
Stk. 4. For overtrædelser, der er begået af et aktieselskab, andelsselskab  

 eller lignende, kan der pålægges selskabet bødeansvar.
Er overtrædelsen  

 begået af en kommune eller et komunalt fællesskab, jf. § 60 i lov om  

 kommunernes styrelse, kan der pålægges kommunen eller det kommunale  

 fællesskab bødeansvar.
 § 191. Den, der med henblik på indbetaling til eller udbetaling fra en  

 konto efter § 70, stk. 3, og § 71 over for Grundejernes Investeringsfond  

 afgiver urigtig skriftlig erklæring eller skriftligt bevidner noget, hvorom  

 han ingen kundskab har, straffes efter § 163 i borgerlig straffelov.
Kapitel 26 Boligministerens beføjelser, ikrafttræden m.v.
 § 192. Boligministeren fastsætter nærmere regler om beregning af boligers  

 og erhvervslokalers bruttoetageareal i henhold til denne lov.
 § 193. Henlægger boligministeren sine beføjelser efter loven til en under  

 ministeriet oprettet styrelse, kan boligministeren fastsætte regler om  

 adgangen til at påklage afgørelser, der er truffet i henhold til  

 bemyndigelse.
 § 194. Denne lov træder i kraft den 1. januar 1991.
 Stk. 2. Samtidig ophæves lov om leje, jf. lovbekendtgørelse nr. 524 af 11.  

 august 1986, som ændret ved § 1 i lov nr. 797 af 3. december 1986, § 1 i lov  

 nr. 376 af 10. juni 1987, lov nr. 828 af 21. december 1988, § 4 i lov nr. 831  

 af 21. december 1988 og lov nr. 365 af 7. juni 1989, og lov om midlertidig  

 regulering af boligforholdene, jf. lovbekendtgørelse nr. 525 af 11. august  

 1986, som ændret ved § 2 i lov nr. 797 af 3. december 1986, § 2 i lov nr. 376  

 af 10. juni 1987, § 2 i lov nr. 377 af 10. juni 1987 og § 3 i lov nr. 831 af  

 21. december 1988 samt lov nr. 829 af 21. december 1988 om lejeregulering i  

 erhvervslokaler m.v.
Bemærkninger til lovforslaget Almindelige bemærkninger Dette lovforslag fremsættes som led i bestræbelserne på, at få udarbejdet  

 en ensartet lovgivning for hele landet, som omfatter al udlejning til  

 beboelse og erhverv.
 Lovforslaget er resultatet af et langvarigt samarbejde mellem SF's  

 boligpolitiske udvalg, SF's boligpolitiske ordførere og repræsentanter for  

 lejere, især Sammenslutningen af Udsenlejere (SUL).
 Det har været vigtigt, at SF her har kunnet støtte sig til deres  

 erfaringer med baggrund i, at lejeloven er udarbejdet som beskyttelseslov.
 Lovforslaget er udformet med udgangspunkt i den eksisterende lov om leje  

 og lov om midlertidig regulering af boligforholdene samt tidligere fremsatte  

 forslag til lov om ændring af lov om leje.
 Til belysning af nødvendigheden af et sådant lovforslag skal  

 forslagsstillerne fremhæve følgende synspunkter:
Det er klart en samfundsmæssig interesse at have en ensartet lovgivning  

 over hele landet, som omfatter samtlige udlejningsforhold for såvel beboelse  

 som for erhverv, og dermed en fjernelse af den usikkerhed, der er omkring de  

 forhold, hvori lejerne indgår et lejemål.
Herunder også at forbedre  

 forholdene for erhvervslejemålene, især mindre erhvervslejemål, som er  

 beliggende i beboelsesejendomme.
Lejelovgivningens opgave må være at sikre lejerne mod urimeligheder,  

 hvilket nogle steder har medført en stramning i kravet til udlejerne  

 vedrørende oplysningspligten, som også medfører en sikring af de klare  

 samfundsøkonomiske fordele, der er ved et velfungerende boligmarked.
En  

 ensartet lejelovgivning for hele landet, som hovedsagelig bygger på  

 boligreguleringsloven, vil også medføre en omkostningsdæmpning af lejens  

 størrelse.
 Det har samtidig været intentionen at få styring på den kapital, der er i  

 det private udlejningsbygeri.
Lovforslaget er en stort set uændret genfremsættelse af et i  

 folketingsåret 1988-89 fremsat lovforslag (L 248), jf.
Folketingstidende  

 1988-89, forhandlingerne sp. 10689 og tillæg A sp. 5905.
Bemærkninger til de enkelte bestemmelser Til kapitel 1 § 1 udvider loven til igen at omfatte såvel bolig- som erhvervslejemål.  

 Den gælder også udlejning af enkeltværelser, hvorfor et kapitel, der svarer  

 til kapitel 5 i boligreguleringsloven, overflødiggøres.
Samtidig med denne  

 lovs ikrafttræden gøres lov om regulering af erhvervslokaler m.v. overflødig,  

 hvorfor det foreslås, at denne lov ophæves.
Til kapitel 2 Der indføres krav om kontrakt i alle tilfælde.
Udlejer gøres som den  

 stærkeste part ansvarlig.
Ifølge den nugældende lovgivnings § 4 er kontrakt kun obligatorisk, når en  

 af parterne forlanger det.
Foreligger der ikke kontrakt, gælder loven uden  

 indskrænkninger og forbehold.
Erfaringerne viser imidlertid, at mange lejere  

 føler sig usikre med hensyn til deres rettigheder, medmindre de er nedfældet  

 på et stykke papir, der forpligter.
 Det pålægges boligministeren at udfærdige standardkontrakter i samarbejde  

 med de berørte organisationer.
 I § 5, stk. 3, indføres ret til modregning af lejers tilgodehavender ved  

 huslejebetaling.
Til kapitel 3 I forhold til den nugældende lov skærpes kravene til det lejedes stand ved  

 lejeforholdets begyndelse.
 Der kræves fraflytningsrapport samt indflytningsrapport, og udlejerens  

 ansvar præciseres og erstatningsregler indføres.
Til kapitel 4 De nugældende regler findes i kapitel 6 i lov om leje.
§ 21 er en ændring i forhold til § 34 i lov om leje, idet der højst kan  

 kræves forudbetaling af 3 måneders leje.
Endvidere skal det af  

 standardkontrakten klart fremgå, hvor lang en periode det forudbetalte beløb  

 dækker.
Det præciseres, at forudbetalt leje kan bos op ved opsigelse.
 Eventuelt depositum, som træder i stedet for forudbetalt leje, forrentes  

 af udlejeren.
Til kapitel 5 § 23. Den nugældende bestemmelse i § 25 i lov om leje gør lejeren  

 ubetinget erstatningsansvarlig.
I nærværende lovforslag undtages personer,  

 der optræder på udlejerens vegne.
For skader, disse måtte forvolde, kan  

 lejeren naturligvis ikke pålægges ansvar.
Lejerens pligter falder naturligt sammen med de øvrige regler om brug af  

 det lejede.
Det bestemmes i øvrigt, at lejerens underskrift på aftaler, der  

 er i strid med reglerne i stk. 1, er ugyldig.
 § 29. I forhold til de nugældende bestemmelser om antenner er paragraffen  

 udvidet med omtale af hybrid- og bredbåndsnet.
 Det klargøres, at en lejer for at kunne tilslutte sig en fællesantenne  

 eller lignende, der ejes af en antenneforening/lav, skal være medlem af  

 denne.
§ 24. Hermed afskaffes det i den nugældende lovgivning anvendte princip om  

 omvendt bevisførelse.
Omvendt bevisførelse kan på visse områder, hvor  

 bevisførelsen er urimeligt vanskelig for den klagende part, føre til  

 forenkling eller undgåelse af sager.
På dette område er der imidlertid ingen  

 rimelig grund til at fastholde princippet, idet det vil være let for  

 udlejeren at påvise tilfælde af misrøgt fra lejerens side.
 § 30 giver lejeren ret til at foretage håndværksmæssigt forsvarlige  

 forbedringer af det lejede med 2 ugers varsel til udlejeren.
 § 31 erstatter § 63 i lov om leje, og stk. 3 angiver betingelserne for at  

 kræve lejeforhøjelse for den tidligere lejers forbedringer ved genudlejning.
 § 32. Huslejenævnet afgør uenighed om opfyldelse af lejerens pligt i  

 henhold til dette kapitel.
Til kapitel 6 Det eksemplificeres i § 34, under hvilke omstændigheder udlejeren har ret  

 til at skaffe sig adgang til det lejede.
 I henhold til § 35 kan der ved unødig forsinkelse af efterreparationer ske  

 midleridig nedsættelse af lejen.
 I øvrigt svarer kapitlet til kapitel 9 i lov om leje.
Til kapitel 7 Lejerrepræsentation.
Kapitlet svarer til kapitel 11 i lov om leje. § 38,  

 stk. 8, svarer til § 64, stk. 4, i lov om leje og § 38, stk. 9, svarer til §  

 64, stk. 6, i lov om leje; dog er den udvidet med en bestemmelse om  

 beboerrepræsentanternes ret til at overvære ejerforeningens  

 generalforsamling.
 § 38, stk. 10, svarer til § 64, stk. 7, i lov om leje med en tilsvarende  

 udvidelse som i forslagets § 38, stk. 9.
I henhold til den foreslåede formulering af § 39 kan lejerrepræsentationen  

 fremtidig kræve, at ejendommen gennemgås af en ekspert i svampeskader og at  

 få udleveret den herom udarbejdede rapport.
Paragraffen giver desuden  

 lejerrepræsentationen kraftigt udvidede beføjelser omkring ejendommens drift.  

 Udlejer kan indbringe eventuelle uenigheder for huslejenævnet.
Til kapitel 8 Fastsættelse og ændring af lejen.
Kapitlet svarer til § 5 og §§ 7-17 i  

 boligreguleringsloven med tilføjelser, som er nye i forhold til lov om leje  

 og boligreguleringsloven.
 I § 45, stk. 6, foreslås udlejerens ret til lejeforhøjelse på grundlag af  

 sammenligning med enkeltvirksomheder fjernet, hvis disses lejeniveau står i  

 misforhold til det lejedes værdi ved almindelig brug.
 I § 46 foreslås det i stk. 4, at lejeforhøjelser med hjemmel i ejendommen  

 tidligst kan få virkning et år efter, at en tidligere omkostningsbestemt  

 huslejeforhøjelse er trådt i kraft.
 Det foreslås i § 47, at opkrævning af udgifter til lejerrepræsentationens  

 arbejde bliver lovfæstet og således en pligtig ydelse i lejeforholdet.
 I § 48 foreslås det, at normtallene for driftsudgifterne fremtidigt  

 fastsættes af Boligministeriet efter forhandling med lejernes og udlejernes  

 organisationer, således at der opnås ensartede normtal over hele landet.
 Med § 51 lovfæstes den gældende retspraksis, hvorefter ejendomsvurderingen  

 efter 15. almindelige vurdering nedsættes med værdien af den nedrevne del af  

 en ejendom, med direkte virkning på kapitalafkastet.
 Med § 57 pålægges det udlejeren at udarbejde et regnskab, der vedrører  

 regnskabsåret, og som er umiddelbart sammenligneligt med driftsbudgettet.
Med § 59 indføres skemaer udarbejdet af Boligministeriet som de eneste  

 gyldige til varsling af huslejestigninger.
Er et skema korrekt udfyldt, kan  

 varslingen ikke afvises af formelle grunde.
Til kapitel 9 Indvendig vedligeholdelse.
De nugældende regler findes i kapitel 4 i lov  

 om leje.
Lejeren får efter de nye regler fuld ret til at disponere over  

 afsatte midler til indvendig vedligeholdelse.
Til kapitel 10 Udvendig vedligeholdelse og opretning.
De nugældende regler findes i  

 kapitel 3 i boligreguleringsloven.
 Udlejerens pligt til udvendig vedligeholdelse præciseres (§ 70, stk. 2).
§ 77 er ændret i forhold til den tilsvarende § 22 e i  

 boligreguleringsloven ud fra den betragtning, at manglende opfyldelse af  

 vedligeholdelsespligten ikke må komme udlejeren til gode.
Der oprettes derfor  

 en konto i Grundejernes Investeringsfond, hvori ikke anvendte indbetalinger  

 til udvendig vedligeholdelse bindes for senere at kunne anvendes til støtte  

 for lejeres overtagelse på andelsbasis af udlejningsejendomme.
Til kapitel 11 Forbedringer m.v.
De nugældende regler findes i kapitel 10 i lov om leje.
I forhold til dem  

 er der sket enkelte ændringer, således foreslås det, at der gives større  

 kompetence til huslejenævnene.
Til kapitel 12 Regler om iværksættelse m.v. af forbedringer.
 De nugældende regler findes i kapitel 4 i boligreguleringsloven, idet  

 enkelte paragraffer dog er overført til kapitel 11, hvor de naturligt hører  

 hjemme.
 I reglerne om huslejenævnenes beføjelser i henhold til dette kapitel er  

kan i nogle tilfælde erstattet med skal.
 Endvidere er reglerne om overtrædelse og straf overført til § 25.
Til kapitel 13 Udlejers fornyelsespligt.
 Kapitlet er en nyskabelse og indeholder en længe tiltrængt understregning  

 af, at henlæggelser skal anvendes til fornyelser.
Lejerne gives medbestemmmelse, og der indføres regnskabspligt for  

 henlæggelserne.
Denne pligt eksisterer ikke i den nugældende lov, og  

 erfaringsmæssigt repareres der i for stor udstrækning over  

 vedligeholdelseskontoen i tilfælde, hvor installationerne er  

 udskiftningsmodne på grund af alder og nedslidning, mens en stor del af  

 henlæggelsesbeløbene forsvinder i »den blå luft«.
 De hidtil gældende bestemmelser om henlæggelse og fornyelse indeholder  

 intet fast grundlag for lejerne for at bedømme, i hvilken udstrækning  

 udlejeren kan lade installationerne reparere.
Der indføres hermed faste regler for, hvornår pligten til fornyelse  

 indtræder.
Dette er vigtigt både af sikkerheds-, ressource- og miljømæssige  

 hensyn.
Til kapitel 14 Varmebetaling m.v.
 De nugældende regler findes i kapitel 7 i lov om leje.
 Lejerrepræsentanterne skal have tilsendt kopier af varmeregnskabets bilag.
Til kapitel 15 Brugsrettens overgang til andre. (Fremleje, bytte m.v.).
 De nugældende regler findes i kapitel 12 i lov om leje.
 Der har ikke tidligere været klare, lovfæstede regler for fastsættelse af  

 fremlejevilkår.
Det fastslås nu, at fremleje ikke kan ske på mere byrdefulde vilkår end  

 dem, lejeren er underlagt.
De samme regler indføres nu for erhvervslejemål.
 Der indføres regler om fremlejerens rettigheder, hvis 2-års-reglen  

 overskrides, uden at udlejeren har reageret inden fristens udløb.
 Bytteretten genindføres for andelsboliger.
Til kapitel 16 Opsigelse.
Reglerne herom findes nu i kapitel 13 i lov om leje.
Erhvervslejernes  

 rettigheder i henhold til lov om leje er genindført.
Til kapitel 17 Udlejers ret til at hæve lejeaftalen.
 Reglerne herom findes nu i kapitel 14 i lov om leje.
Til kapitel 18 Lejers fraflytning.
 De nugældende regler findes i kapitel 15 i lov om leje.
 Det foreslås, at såfremt der rejses krav ved fraflytning, skal kravet  

 ledsages af en indflytningsrapport, der skal sammenlignes med  

 fraflytningsrapporten, jf. § 8, stk. 2.
Til kapitel 19 Tilbudspligt.
 De nugældende regler findes i kapitel 16 i lov om leje.
 Tilbudspligten udvides, således at den også gælder, når en gradvis  

 overdragelse er nået til at gælde mere end halvdelen af ejendommens værdi.
Der indføres pligt til at overdrage ejendommen til køberen, hvis lejerne  

 afslår.
Herved søges det undgået, at fiktive tilbud medfører urimeligt høje  

 priskrav for lejerne.
 Effektueres handelen ikke til trods for pligten, nedsættes priskravet til  

 lejerne for overtagelse med 10 pct. pr. kvartal indtil den seneste  

 vurderingssum.
Til kapitel 20 Benyttelse af beboelseslejemål.
 Reglerne herom findes nu i kapitel 7 i boligreguleringsloven.
 Straffebestemmelser er overført til kapitel 25.
Til kapitel 21 Fradømmelse af retten til at administrere udlejningsejendomme.
 De nugældende regler findes i kapitel 18 A i lov om leje.
 Grundejernes Investeringsfond administrerer under iagttagelse af de  

 sædvanlige forpligtelser over for lejere og lejerrepræsentanter.
Til kapitel 22 Grundejernes Investeringsfond.
 De nugældende regler findes i kapitel 8 i boligreguleringsloven.
 Grundejernes Investeringsfonds bestyrelse er udvidet for at skabe større  

 mulighed for balance mellem ejere og lejere.
 Indtil 15 pct. af fondens årlige overskud kan anvendes til  

 oplysningsarbejde, forskning og vedligeholdelse af bevaringsværdige bygninger  

 og bydele.
Til kapitel 23 Huslejenævn og ankenævn.
 De nugældende regler findes i kapitel 6 i boligreguleringsloven.
Huslejenævn findes i dag kun i regulerede områder og kun for  

 beboelseslejemål.
Ankenævn findes kun i København.
 Med udvidelsen af lejereguleringen til at gælde i hele landet og såvel for  

 erhvervslejemål som for beboelseslejemål indføres huslejenævn overalt.
 Samtidig indføres huslejeankenævn og erhvervslejeankenævn for større  

 områder.
 I dette kapitel anføres principperne for udpegning af nævnsmedlemmer, og  

 disses pligter præciseres, især hvad angår formændene, som får pligt til at  

 informere de læge medlemmer om sagernes juridiske indhold.
Til kapitel 24 Boligretten.
 De nugældende regler findes i kapitel 18 i lov om leje.
 Der er tilføjet regler for erhvervslejemål.
Til kapitel 25 Overtrædelser og straf.
 Kapitlet er en sammenfatning af straffebestemmelserne i § 6 i lov om leje  

 og §§ 16, 29 A, 53, 63 og 22 G i boligreguleringsloven.
Til kapitel 26 Boligministerens beføjelser.
 En sammenfatning af reglerne i §§ 15 A og 116 i lov om leje og § 67 i  

 boligreguleringsloven.
