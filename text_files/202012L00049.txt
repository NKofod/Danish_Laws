Fremsat den 8. oktober 2020 af børne- og undervisningsministeren (Pernille Rosenkrantz-Theil) Forslag til Lov om ændring af lov om Arbejdsgivernes Uddannelsesbidrag (Praktikpladstaxametertilskud m.v.) § 1 I lov om Arbejdsgivernes Uddannelsesbidrag, jf. lovbekendtgørelse nr. 187 af 9. marts 2020, som ændret ved § 1 i lov nr. 1693 af 26. december 2017 og § 1 i lov nr. 1737 af 27. december 2018, foretages følgende ændringer:
 1. § 12 c affattes således:
»§ 12 c.
Staten yder tilskud til institutioner for erhvervsrettet uddannelse og andre skoler og institutioner for formidling af uddannelsesaftaler med arbejdsgivere inden for lov om erhvervsuddannelser, herunder kombinationsaftale, eller formidling af praktik i udlandet, jf. § 31, stk. 4, i lov om erhvervsuddannelser.
Tilskuddet ydes på grundlag af et årligt måltal for antal registrerede uddannelsesaftaler og aftaler om praktik i udlandet pr. tilskudsmodtagende institution.
Måltallet fastsættes til 100 pct. af antal tilskudsudløsende uddannelsesaftaler og aftaler om praktik i udlandet for institutionen i det seneste kalenderår.
Måltallet fastsættes senest den 31. marts i året efter det seneste kalenderår.
Tilskuddet forhøjes, når institutionen har opfyldt det årlige måltal.
Tilskuddene ydes ikke for uddannelsesaftaler i henhold til § 66 f, stk. 1, og § 66 r, stk. 3, i lov om erhvervsuddannelser eller for uddannelsesaftaler inden for social- og sundhedsuddannelserne.
Tilskuddenes størrelse fastsættes på de årlige finanslove.
Retten til tilskud bortfalder, hvis uddannelsesaftalen ophører inden prøvetidens udløb, eller hvis praktikken i udlandet ophører inden tre måneder.
Stk. 2. Staten yder tilskud til institutioner for erhvervsrettet uddannelse og andre skoler og institutioner for formidling af uddannelsesaftaler, herunder kombinationsaftale, med arbejdsgivere, der ikke har haft en uddannelsesaftale med en elev i de seneste 5 år.
Tilskuddet ydes ikke for uddannelsesaftaler i henhold til § 66 f, stk. 1, og § 66 r, stk. 3, i lov om erhvervsuddannelser eller for uddannelsesaftaler inden for social- og sundhedsuddannelserne.
Tilskuddets størrelse fastsættes på de årlige finanslove.
Retten til tilskud bortfalder, hvis uddannelsesaftalen ophører inden prøvetidens udløb.
Stk. 3. Staten yder tilskud til institutioner for erhvervsrettet uddannelse og andre skoler og institutioner for formidling af uddannelsesaftaler med arbejdsgivere inden for lov om erhvervsuddannelser, herunder kombinationsaftale, som indgås med elever, der er i gang med et grundforløb, og indgås for mindst hele uddannelsesforløbet herefter.
Tilskuddet ydes også for uddannelsesaftaler med merkantile eux-elever indgået på det studiekompetencegivende forløb.
Tilskuddet ydes ikke for uddannelsesaftaler med elever under erhvervsuddannelse i henhold til § 12, stk. 1, 4. pkt., i lov om erhvervsuddannelser.
Tilskuddets størrelse fastsættes på de årlige finanslove.
Retten til tilskud bortfalder, hvis uddannelsesaftalen ophører inden prøvetidens udløb.
Stk. 4. Tilskud i tilskudsåret efter stk. 1-3 beregnes på baggrund af uddannelsesaftaler og aftaler om praktik i udlandet, som er gyldigt registreret i det praktikadministrative system senest den 31. december året efter, at uddannelsesaftalen eller aftalen om praktik i udlandet er indgået.
Der sker ikke genberegning af tilskud i tilskudsåret efter stk. 1-3 som følge af registrering eller berigtigelse af registrering, der finder sted efter denne dato.
Stk. 5. Børne- og undervisningsministeren udbetaler et foreløbigt beløb til dækning af udgiften til tilskud og administrationsudgifter til Arbejdsgivernes Uddannelsesbidrag.
Beløbet udbetales kvartalsvis forud.
Der gennemføres en efterfølgende regulering efter årets afslutning.
 Stk. 6. Bestyrelsen for Arbejdsgivernes Uddannelsesbidrag udarbejder et særligt regnskab for udbetalinger i løbet af året, jf. § 24. Regnskabet revideres efter § 25.
 Stk. 7. Bestyrelsen for Arbejdsgivernes Uddannelsesbidrag administrerer ordningerne i stk. 1-3 og fastsætter nærmere regler om udbetalingen.
Stk. 8. Børne- og undervisningsministeren kan fastsætte nærmere regler om regnskabsaflæggelse og revision for institutionerne nævnt i stk. 1-3.« 2. Efter § 27 indsættes:
»§ 27 a.
Har børne- og undervisningsministeren bemyndiget en styrelse under Børne- og Undervisningsministeriet til at udøve de beføjelser, der i denne lov er tillagt ministeren, kan styrelsens afgørelser ikke indbringes for ministeren.
Stk. 2. Børne- og undervisningsministeren kan dog fastsætte regler om, at visse typer af afgørelser, der er truffet i henhold til bemyndigelsen, i et nærmere bestemt omfang kan indbringes for ministeren.
Ministeren kan i den forbindelse fastsætte regler om adgangen til at klage og fremgangsmåden herved.« § 2 Stk. 1. Loven træder i kraft den 1. januar 2021.
Stk. 2. § 12 c i lov om Arbejdsgivernes Uddannelsesbidrag som affattet ved denne lovs § 1, nr. 1, finder anvendelse fra og med tilskudsåret 2021 for uddannelsesaftaler og aftaler om praktik i udlandet, der opfylder betingelserne for tilskud den 1. januar 2021 eller senere, uanset hvornår disse er indgået.
Loven finder ikke anvendelse for tidligere tilskudsår.
For sådanne tilskudsår finder de hidtil gældende regler anvendelse.
 Stk. 3. Regler fastsat i medfør af den gældende § 12 c, stk. 3, i lov om Arbejdsgivernes Uddannelsesbidrag, jf. lovbekendtgørelse nr. 187 af 9. marts 2020, forbliver i kraft, indtil de ophæves eller afløses af forskrifter udstedt i medfør af § 12 c, stk. 7 og 8, i lov om Arbejdsgivernes Uddannelsesbidrag, som affattet ved denne lovs § 1, nr. 1.
Bemærkninger til lovforslaget Almindelige bemærkninger Indholdsfortegnelse 1. Indledning 2. Lovforslagets hovedpunkter 2.1. Praktikpladstaxametertilskud 2.1.1. Gældende ret 2.1.2. Børne- og Undervisningsministeriets overvejelser og den foreslåede ordning 2.2. Klageafskæring 2.2.1. Gældende ret 2.2.2. Børne- og Undervisningsministeriets overvejelser og den foreslåede ordning 3. Økonomiske konsekvenser og implementeringskonsekvenser for det offentlige 4. Økonomiske og administrative konsekvenser for erhvervslivet m.v.
5. Administrative konsekvenser for borgerne 6. Klima- og miljømæssige konsekvenser 7. Forholdet til EU-retten 8. Hørte myndigheder og organisationer m.v.
9. Sammenfattende skema 1. Indledning I dag kan alle institutioner for erhvervsrettet uddannelse få et praktikpladstaxametertilskud for alle typer indgåede uddannelsesaftaler, bortset fra delaftaler, uddannelsesaftaler inden for social og sundhedsuddannelserne, dvs. uddannelserne til social- og sundhedsassistent, social- og sundhedshjælper og pædagogisk assistent, og uddannelsesaftaler med en varighed af mindre end 3 måneder.
Formålet med praktikpladstaxametertilskuddet er at give institutionerne et incitament til at hjælpe og vejlede eleverne i deres søgning efter en praktikplads.
Praktikpladstaxametertilskuddet ydes på baggrund af et måltal.
Praktikpladstaxametertilskuddet er i 2020 7.570 kr. for uddannelsesaftaler under måltallet og 15.140 kr. for uddannelsesaftaler over måltallet.
Måltallet fastsættes til 100 pct. af antal tilskudsudløsende uddannelsesaftaler og aftaler om praktik i udlandet for institutionen i det seneste kalenderår.
Hertil ydes der et ekstra praktikpladstaxametertilskud på 4.620 kr. for uddannelsesaftaler, der er indgået med virksomheder, der ikke har haft en uddannelsesaftale med en elev de seneste 5 år.
Praktikpladstaxameteret er uafhængigt af aftaletype, dvs. der gives det samme tilskud for ordinære uddannelsesaftaler, som for korte uddannelsesaftaler.
For at styrke institutionernes incitament til at hjælpe eleverne med at finde en praktikplads allerede undervejs på grundforløbet, foreslås det i materiel ret at indføre et ekstra praktikpladstaxametertilskud for ordinære uddannelsesaftaler og kombinationsaftaler, som indgås med elever, som er i gang med et grundforløb, dvs. før eleven har afsluttet grundforløbets 2. del.
Ordningen vil skulle gælde ordinære uddannelsesaftaler og kombinationsaftaler for at styrke institutionernes incitament til at tilvejebringe praktikpladser, som dækker hele elevens hovedforløb.
Ordningen har i dag hjemmel i en tekstanmærkning på finansloven for 2020. Aftalekredsen er efterfølgende blevet enige om at udvide ordningen fra 2021 til også at gælde ordinære uddannelsesaftaler og kombinationsaftaler under det studiekompetencegivende forløb på merkantil eux.
Der er med lovforslaget således i vid udstrækning tale om inkorporering af en eksisterende tekstanmærkning samt den aftalte udvidelse for 2021 og frem i lov om Arbejdsgivernes Uddannelsesbidrag.
2. Lovforslagets hovedpunkter 2.1. Praktikpladstaxametertilskud 2.1.1. Gældende ret I medfør af § 12 c i lov om Arbejdsgivernes Uddannelsesbidrag er der etableret forskellige ordninger med tilskud til institutioner for erhvervsrettet uddannelse og andre skoler og institutioner for disses praktikpladsopsøgning og vejledning af elever om praktik og beskæftigelsesmuligheder og for formidling af uddannelsesaftaler med arbejdsgivere, der ikke har haft en uddannelsesaftale med en elev i de seneste 5 år.
Med andre skoler og institutioner menes andre skoler og institutioner, der udbyder erhvervsuddannelse.
På denne baggrund yder staten tilskud til institutioner for erhvervsrettet uddannelse og andre skoler og institutioner til praktikpladsopsøgning og vejledning af elever om praktik og beskæftigelsesmuligheder.
Der ydes et tilskud pr. elev, der indgår uddannelsesaftale inden for lov om erhvervsuddannelser, herunder kombinationsaftale, eller som kommer i praktik i udlandet.
Der ydes dog ikke tilskud for elever inden for social- og sundhedsuddannelsesområdet, dvs. uddannelserne til social- og sundhedsassistent, social- og sundhedshjælper og pædagogisk assistent, eller for delaftaler i skolepraktik.
Dette tilskud ydes på grundlag af et årligt måltal for antal registrerede uddannelsesaftaler pr. tilskudsmodtagende institution (dvs. uddannelsesaftaler, der udløser tilskud). Måltallet for den enkelte institution beregnes som en procentdel af antallet af tilskudsudløsende uddannelsesaftaler i det seneste kalenderår.
Måltallet fastsættes til 100 pct. af antal tilskudsudløsende uddannelsesaftaler for institutionen i det seneste kalenderår.
Tilskuddet forhøjes, når institutionen har opfyldt det årlige måltal.
Tilskuddets størrelse fastsættes på de årlige finanslove.
Retten til tilskud bortfalder, hvis uddannelsesaftalen eller praktikken i udlandet ikke får en varighed på mindst 3 måneder.
Efter gældende ret forstås mindst 3 måneder i forhold til en uddannelsesaftale som uddannelsesaftalens prøvetid.
Staten yder endvidere et tilskud til institutioner for erhvervsrettet uddannelse og andre skoler og institutioner for formidling af uddannelsesaftaler med arbejdsgivere, der ikke har haft en uddannelsesaftale med en elev i de seneste 5 år.
Tilskuddets størrelse fastsættes på de årlige finanslove.
Der ydes ikke tilskud for delaftaler i skolepraktik, og retten til tilskud bortfalder, hvis uddannelsesaftalen eller praktikken i udlandet ikke får en varighed på mindst 3 måneder.
Der er således tale om et ekstra praktikpladstaxametertilskud i forhold til de angivne uddannelsesaftaler, som ydes til de samme institutioner som nævnt ovenfor vedrørende tilskud i henhold til måltal.
 Størrelsen af tilskud, som ydes i henhold til måltal, og tilskud for formidling af elever til arbejdsgivere, der ikke har haft elever de seneste 5 år, er fastsat på finansloven på tekstanmærkning nr. 102 ad finanslovskonto § 20.31.11.
Det følger af tekstanmærkning nr. 102, at tilskud, som ydes i henhold til måltal, ydes på grundlag af et årligt måltal for antal registrerede uddannelsesaftaler pr. tilskudsmodtagende institution.
Tilskud ydes for uddannelsesaftaler, som er registreret i det praktikadministrative system (pt.
Easy-P) senest den 31. december året efter, at aftalen er indgået.
Måltallet for den enkelte institution i tilskudsåret beregnes som en procent af antal tilskudsudløsende aftaler det sidste kalenderår.
Måltallet udgør i 2020 100 pct. af antal tilskudsudløsende uddannelsesaftaler registreret for institutionen i 2019. Ny-godkendte institutioner vil ikke være omfattet af ordningen, før der foreligger et måltal for institutionen.
Indtil da modtager institutionerne grundsatsen på 7.570 kr. pr. uddannelsesaftale.
For 2020 fastsættes taksten pr. registreret uddannelsesaftale til følgende beløb: 1) for uddannelsesaftaler til og med måltallet 7.570 kr., 2) for uddannelsesaftaler over måltallet 15.140 kr.
 Det følger videre af tekstanmærkningen, at taksten for tilskuddet for formidling af uddannelsesaftaler med arbejdsgivere, der ikke har haft en uddannelsesaftale med en elev i de seneste fem år for 2020 fastsættes til 4.620 kr. pr. uddannelsesaftale.
 Til institutioner, der samarbejder om praktikpladsopsøgning og vejledning af elever om praktik og beskæftigelsesmuligheder samt om registrering af uddannelsesaftaler, ydes tilskud efter tekstanmærkningens stk. 2 dog på grundlag af et fælles måltal for de uddannelser, der er omfattet af samarbejdsaftalen, og tilskuddet udbetales til den institution, som efter aftalen registrerer uddannelsesaftalerne.
 Efter gældende praksis kan tilskudsudbetalingen ændres bagudrettet i op til fem år, hvis institutionerne omregistrerer uddannelsesaftaler i det praktikadministrative system.
Det er bestyrelsen for Arbejdsgivernes Uddannelsesbidrag, der administrerer ordningerne.
Det er Styrelsen for It og Læring, der månedligt opgør størrelsen af tilskud for alle tilskudsberettigede institutioner og indberetter tilskudsbeløb pr. institution til Arbejdsgivernes Uddannelsesbidrag.
 Ved tekstanmærkning nr. 233 ad finanslovkonto § 20.31.11, der er ny og optaget første gang på finansloven for 2020 i forbindelse med ændringsforslagene til finansloven for 2020 på baggrund af Aftale mellem Regeringen (Socialdemokratiet), Venstre, Dansk Folkeparti, Radikale Venstre, Socialistisk Folkeparti, Konservative, Alternativet og Liberal Alliance om udmøntning af negativ budgetregulering i 2020 og frem optaget i forbindelse med Aftale om bedre veje til uddannelse og job er der indført et nyt praktikpladstaxameter for formidling af ordinære uddannelsesaftaler og kombinationsaftaler, der indgås med elever, der er i gang med et grundforløb.
I tekstanmærkning nr. 233 er børne- og undervisningsministeren bemyndiget til at yde et tilskud til institutioner for erhvervsrettet uddannelse og andre skoler og institutioner for formidling af ordinære uddannelsesaftaler og kombinationsaftaler, der indgås med elever, der er i gang med et grundforløb, dvs. uddannelsesaftaler inden for lov om erhvervsuddannelser, som indgås for mindst hele uddannelsesforløbet efter afslutning af grundforløbet, jf. dog stk. 2. For 2020 fastsættes denne takst til 2.620 kr. pr. uddannelsesaftale.
Retten til tilskud bortfalder, hvis uddannelsesaftalen ikke får en varighed på mindst 3 måneder.
Der ydes dog ikke ydes tilskud for uddannelsesaftaler med elever i ny mesterlære.
Det følger af anmærkningerne til tekstanmærkning nr. 233, at der med ordinære uddannelsesaftaler og kombinationsaftaler menes aftaler inden for lov om erhvervsuddannelser, der indgås for mindst hele uddannelsesforløbet efter afslutning af grundforløbet.
Det følger videre, at der ikke ydes tilskud for uddannelsesaftaler med elever i ny mesterlære.
Størrelsen på taksten fastsættes på finansloven.
Tekstanmærkning nr. 233 giver således børne- og undervisningsministeren hjemmel til at etablere et nyt tilskud pr. tilskudsmodtagende institution for formidling af ordinære uddannelsesaftaler og kombinationsaftaler, der indgås med elever, der er i gang med et grundforløb, dvs. før eleven har afsluttet grundforløbets 2. del.
Staten yder på denne baggrund et tilskud til institutioner for erhvervsrettet uddannelse og andre skoler og institutioner for formidling af ordinære uddannelsesaftaler og kombinationsaftaler inden for lov om erhvervsuddannelser, der indgås med elever, der er i gang med et grundforløb.
Ordinære uddannelsesaftaler og kombinationsaftaler inden for uddannelserne til hhv. social- og sundhedsassistent, social- og sundhedshjælper og pædagogisk assistent er også omfattet af ordningen.
En uddannelsesaftale skal være indgået (underskrevet) i 2020, inden afslutningen af grundforløbets 2. del for at udløse tilskuddet.
Retten til tilskuddet bortfalder, hvis uddannelsesaftalen ikke får en varighed på mindst 3 måneder.
 Tilskuddet opgøres af Styrelsen for It og Læring og udbetales af Arbejdsgivernes Uddannelsesbidrag.
Der fremgår videre af anmærkningerne til tekstanmærkning nr. 233, at der følgelig fremsættes forslag om ændring af lov om Arbejdsgivernes Uddannelsesbidrag for at sikre overensstemmelse mellem finansloven for 2020 og materiel lovgivning.
Grundet tidspunktet for indgåelse af Aftale mellem Regeringen (Socialdemokratiet), Venstre, Dansk Folkeparti, Radikale Venstre, Socialistisk Folkeparti, Konservative, Alternativet og Liberal Alliance om udmøntning af negativ budgetregulering i 2020 og frem optaget i forbindelse med Aftale om bedre veje til uddannelse og job er det imidlertid ikke muligt at fremsætte og få vedtaget den nødvendige lovændring inden finansårets begyndelse.
Det fremgår endvidere, at på den baggrund optages tekstanmærkning nr. 233, hvormed det materielle regelsæt bringes i overensstemmelse med finanslovens forudsætninger, og at børne- og undervisningsministeren ved førstkommende lejlighed vil fremsætte forslag til lov om ændring af lov om Arbejdsgivernes Uddannelsesbidrag med henblik på at indarbejde tekstanmærkningens bestemmelser i lov om Arbejdsgivernes Uddannelsesbidrag.
2.1.2. Børne- og Undervisningsministeriets overvejelser og den foreslåede ordning I Aftale mellem Regeringen (Socialdemokratiet), Venstre, Dansk Folkeparti, Radikale Venstre, Socialistisk Folkeparti, Konservative, Alternativet og Liberal Alliance om udmøntning af negativ budgetregulering i 2020 og frem optaget i forbindelse med Aftale om bedre veje til uddannelse og job blev det aftalt at indføre et nyt, ekstra praktikpladstaxametertilskud for ordinære uddannelsesaftaler og kombinationsaftaler, som indgås med elever, som er i gang med et grundforløb, dvs. før eleven har afsluttet grundforløbet 2. del.
 Formålet er at styrke institutionernes incitament til at hjælpe eleverne med at finde en praktikplads allerede undervejs på grundforløbet, så eleverne kan påbegynde hovedforløbet direkte efter grundforløbets afslutning.
Dette tilskud blev optaget på finansloven 2020 ved tekstanmærkning nr. 233 med henblik på at indføre tilskuddet pr. 1. januar 2020, da det ikke var muligt at fremsætte og få vedtaget den nødvendige lovændring inden finansårets begyndelse.
Dette forslag om ændring af lov om Arbejdsgivernes Uddannelsesbidrag følger for at sikre overensstemmelse mellem finanslov og materiel lovgivning.
 Det bemærkes, at de merkantile eux-elever i højere grad indgår uddannelsesaftaler på det studiekompetencegivende forløb end på grundforløbet, hvorfor de fleste af sådanne uddannelsesaftaler i givet fald ikke vil kunne udløse det nævnte ekstra tilskud, der i dag er hjemlet ved tekstanmærkning nr. 233. Da det ikke har været hensigten at stille skoler med merkantil eux-aktivitet dårligere end andre skoler, foreslås det derfor i forlængelse af den foreslåede inkorporering af tekstanmærkning nr. 233 i materiel ret, at ordinære aftaler og kombinationsaftaler indgået på det studiekompetencegivende forløb på merkantil eux også vil skulle kunne udløse tilskuddet fra og med 1. januar 2021. Denne del af forslaget er således ny i forhold til tekstanmærkning nr. 233.
Uddannelsesaftaler, der udløser tilskuddet efter tekstanmærkning nr. 233, inden for uddannelserne til hhv. social- og sundhedsassistent, social- og sundhedshjælper og pædagogisk assistent er hverken en del af institutionernes samlede måltal om tilvejebringelse af yderligere uddannelsesaftaler og aftaler om praktik i udlandet set i forhold til året før, eller af det praktiktaxametertilskud, som ydes for formidling af uddannelsesaftaler med arbejdsgivere, der ikke har haft en uddannelsesaftale med en elev i de seneste 5 år . Dette skyldes, at disse uddannelser ikke er omfattet af praktikpladstaxametermodellen, fordi praktikpladser på disse områder er omfattet af en dimensioneringsaftale med de offentlige arbejdsgivere, hvormed institutionerne ikke har samme opgave med praktikpladsopsøgende arbejde som på de øvrige erhvervsuddannelser.
Dette foreslås videreført i nyaffattelsen af bestemmelsen om praktikpladstaxametertilskuddene, således at ordinære aftaler og kombinationsaftaler inden for uddannelserne til hhv. social- og sundhedsassistent, social- og sundhedshjælper og pædagogisk assistent alene foreslås at være omfattet af den foreslåede inkorporering af tekstanmærkning nr. 233 og den aftalte udvidelse vedrørende merkantil eux, da det også er relevant for elever på disse uddannelser at få en praktikplads inden afslutningen af grundforløbet.
Uddannelsesaftalerne vil  med undtagelse af uddannelsesaftaler inden for uddannelserne til hhv. social- og sundhedsassistent, social- og sundhedshjælper og pædagogisk assistent  efter det foreslåede fortsat skulle være en del af institutionernes samlede måltal om tilvejebringelse af yderligere uddannelsesaftaler og aftaler om praktik i udlandet set i forhold til året før.
Uddannelsesaftaler med arbejdsgivere, der ikke har haft en uddannelsesaftale med en elev i de seneste 5 år, vil  med undtagelse af uddannelsesaftaler inden for uddannelserne til hhv. social- og sundhedsassistent, social- og sundhedshjælper og pædagogisk assistent  efter det foreslåede fortsat skulle udløse tilskud.
Det foreslås på denne baggrund, at der indsættes en bestemmelse i lov om Arbejdsgivernes Uddannelsesbidrag om, at staten yder tilskud til institutioner for erhvervsrettet uddannelse og andre skoler og institutioner for formidling af uddannelsesaftaler med arbejdsgivere inden for lov om erhvervsuddannelser, herunder kombinationsaftale, som indgås med elever, der er i gang med et grundforløb, og indgås for mindst hele uddannelsesforløbet herefter.
Tilskuddet vil efter det foreslåede også skulle ydes for uddannelsesaftaler med merkantile eux-elever indgået på det det studiekompetencegivende forløb.
Dette tilskud vil efter det foreslåede ikke kunne ydes for uddannelsesaftaler med elever under ny mesterlære.
Tilskuddets størrelse vil blive fastsat på de årlige finanslove.
Retten til tilskud bortfalder, hvis uddannelsesaftalen ophører inden prøvetidens udløb.
Med henblik på en lettelse af administrationen foreslås det, at tilskudsudbetalingen ikke længere vil kunne ændres bagudrettet i op til fem år, men at tilskuddene beregnes (og dermed udbetales) på baggrund af de uddannelsesaftaler, som er gyldigt registreret i det praktikadministrative system senest den 31. december året efter, at uddannelsesaftalen er indgået.
I forhold til tidligere tilskudsår vil de hidtil gældende regler finde anvendelse.
Det foreslås endelig, at hele den gældende bestemmelse om praktikpladstaxametertilskuddene i lov om Arbejdsgivernes Uddannelsesbidrag nyaffattes i forbindelse med inkorporeringen af tekstanmærkningen og den aftalte udvidelse vedrørende merkantil eux.
Den foreslåede nyaffattelse vil indebære præciseringer af gældende ret og kodificering af administrativ praksis.
2.2. Klageafskæring 2.2.1. Gældende ret Efter § 27 i lov om Arbejdsgivernes Uddannelsesbidrag kan klager over Arbejdsgivernes Uddannelsesbidrags eller Arbejdsmarkedets Tillægspensions afgørelser efter loven, inden for en frist på 4 uger fra den dag, hvor afgørelsen er meddelt, indbringes for ATPs Ankenævn.
Klage indgives til enten Arbejdsgivernes Uddannelsesbidrag eller Arbejdsmarkedets Tillægspension.
Myndigheden vurderer, om der er grundlag for at give en klager helt eller delvis medhold.
Giver myndigheden ikke klageren fuldt ud medhold, sender myndigheden klagen, begrundelsen for afgørelsen og genvurderingen videre til ATPs Ankenævn.
Lov om Arbejdsgivernes Uddannelsesbidrag indeholder ikke andre bestemmelser om klageadgang.
Lov om Arbejdsgivernes Uddannelsesbidrag indeholder heller ingen regler om klageafskæring.
Det følger af de almindelige forvaltningsretlige regler, at der består en ulovbestemt adgang til at påklage afgørelser til en højere administrativ myndighed, med mindre andet er bestemt ved lov.
De afgørelser, som Styrelsen for It og Læring under Børne- og Undervisningsministeriet træffer i forbindelse med beregning af praktikpladstaxametertilskud, kan således indbringes for ministeriet.
2.2.2. Børne- og Undervisningsministeriets overvejelser og den foreslåede ordning Det foreslås at indsætte en ny bestemmelse i lov om Arbejdsgivernes Uddannelsesbidrag om klageafskæring.
 Forslaget vil indebære en ramme for håndtering af klager over de afgørelser, der måtte træffes af styrelser under Børne- og Undervisningsministeriet som led i udøvelse af børne- og undervisningsministerens beføjelser efter lov om Arbejdsgivernes Uddannelsesbidrag.
Det er Børne- og Undervisningsministeriets opfattelse, at der i overensstemmelse med gældende ret på ministeriets øvrige område bør være specifikke klagebestemmelser knyttet til nærværende område, hvor Styrelsen for It og Læring foretager beregningen af praktikpladstaxametertilskud efter lov om Arbejdsgivernes Uddannelsesbidrag.
Den foreslåede klagebestemmelse foreslås indført for at bringe lovforslaget i overensstemmelse med den nyeste lovgivningspraksis på Børne- og Undervisningsministeriets område, så der vil blive indført tilsvarende specifikke klageafskæringsbestemmelser på dette område, jf. § 49 i lov om forberedende grunduddannelse, § 57 i lov om institutioner for forberedende grunduddannelse og § 12 i lov om et nationalt naturfagscenter.
Det bemærkes for god ordens skyld, at bestemmelsen ikke vil give hjemmel til at afskære klageadgang, der i øvrigt følger af lovgivningen, dvs. der vil fortsat være klageadgang efter § 27 i lov om Arbejdsgivernes Uddannelsesbidrag for så vidt angår Arbejdsgivernes Uddannelsesbidrags afgørelser efter loven.
Den foreslåede bestemmelse vil indebære og sikre, at børne- og undervisningsministeren med henblik på en effektiv og hensigtsmæssig udnyttelse af ressourcerne også fremover vil kunne henlægge opgaver til styrelser inden for ministeriets ressort.
Forslaget vil betyde, at i de tilfælde, hvor kompetencen er delegeret fra Børne- og Undervisningsministeriet til en styrelse, vil styrelsens afgørelser  med mindre børne- og undervisningsministeren fastsætter regler om det modsatte  være den endelige administrative afgørelse.
Konkret vil forslaget i forhold til administrationen af praktikpladstaxametertilskuddene indebære, at afgørelser, som Styrelsen for It og Læring måtte træffe om beregning af praktikpladstaxametertilskud, fremover ikke vil kunne påklages til børne- og undervisningsministeren, med mindre børne- og undervisningsministeren fastsætter regler om og i hvilket omfang, disse afgørelser vil kunne indbringes for ministeren.
3. Økonomiske konsekvenser og implementeringskonsekvenser for det offentlige I overensstemmelse med Aftale mellem Regeringen (Socialdemokratiet), Venstre, Dansk Folkeparti, Radikale Venstre, Socialistisk Folkeparti, Konservative, Alternativet og Liberal Alliance om udmøntning af negativ budgetregulering i 2020 og frem optaget i forbindelse med Aftale om bedre veje til uddannelse og job forventes forslaget at indebære statslige udgifter på 18,0 mio. kr. (2020-pl) årligt på Børne- og Undervisningsministeriets ramme.
Merudgifterne er finansieret som led i samme aftale, og der er derfor ingen merbevillingsbehov.
Det foreslåede § 12 c, stk. 3, 2. pkt., om merkantil eux er formuleret på baggrund af en efterfølgende aftale i FGU-aftalekredsen.
Den foreslåede justering skønnes at medføre merudgifter på 1,1 mio. kr. årligt.
Justeringen foreslås finansieret på finansloven ved at reducere tilskudsbeløbet pr. indgået aftale fra 2.620 kr. til 2.470 kr. (2020-pl), for at justeringen dermed er udgiftsneutral.
 Forslaget har ikke implementeringsmæssige konsekvenser.
Det vurderes, at lovforslaget ikke vil have konsekvenser for Styrelsen for It og Lærings it-systemer.
Det vurderes på den baggrund, at forslaget følger principperne for digitaliseringsklar lovgivning.
 4. Økonomiske og administrative konsekvenser for erhvervslivet m.v.
 Lovforslaget har ingen erhvervsøkonomiske og administrative konsekvenser for erhvervslivet m.v.
5. Administrative konsekvenser for borgerne Lovforslaget har ingen administrative konsekvenser for borgerne.
6. Klima- og miljømæssige konsekvenser Lovforslaget har ingen klima- og miljømæssige konsekvenser.
7. Forholdet til EU-retten Lovforslaget indeholder ikke EU-retlige aspekter.
 8. Hørte myndigheder og organisationer m.v.
 Et udkast til lovforslag har i perioden fra den 22. juni 2020 til den 19. august 2020 været sendt i høring hos følgende myndigheder og organisationer m.v.:
 Akademikerne, AOF Danmark, Arbejdsgivernes Uddannelsesbidrag, Centralorganisationernes Fællesudvalg, Daghøjskoleforeningen, Danmarks Evalueringsinstitut, Danmarks Fiskeriforening Producent Organisation, Danmarks Statistik, Danmarks Vejlederforening, Dansk Arbejdsgiverforening, Dansk Byggeri, Dansk El-forbund, Dansk Center for Undervisningsmiljø, Dansk Erhverv, Dansk Folkeoplysnings Samråd, Dansk Industri, Dansk Metal, Dansk Ungdoms Fællesråd, Danske Erhvervsskoler og -Gymnasier  Bestyrelserne, Danske Erhvervsskoler og Gymnasier  Lederne, Danske Forlag, Danske Handicaporganisationer, Danske HF & VUC, Danske Landbrugsskoler, Danske Regioner, Danske SOSU-skoler, Danske SOSU-skoler  bestyrelserne, Det Centrale Handicapråd, DOF, Erhvervsskolelederne, Erhvervsskolernes ElevOrganisation, EUK, Fagbevægelsens Hovedorganisation, Fagligt Fælles Forbund, Finanssektorens Arbejdsgiverforening, Folkeligt Oplysnings Forbund, Fora, Forbundet af Offentlige Ansatte, Foreningen af ledere ved danskuddannelserne, Foreningen af tekniske og administrative tjenestemænd, Foreningsfællesskabet Ligeværd, Forhandlingsfællesskabet, Forstanderkredsen for Produktionsskoler og Produktionshøjskoler, FSR  danske revisorer, Gymnasieskolernes Lærerforening, HK/Kommunal, HK/Stat, Institut for Menneskerettigheder, KL, LandboUngdom, Landbrug & Fødevarer, Landselevbestyrelsen for det pædagogiske område, Landselevbestyrelsen for social- og sundhedsområdet, Landssammenslutningen af Handelsskoleelever, Lederne, LOF, Netværket for kostafdelinger, Red Barnet, Rigsrevisionen, Rådet for de Grundlæggende Erhvervsrettede Uddannelser (REU), Rådet for Etniske Minoriteter, Rådet for Voksen- og Efteruddannelse (VEU-Rådet), SMVdanmark, Studievalg Danmark, Tekniq og Uddannelsesforbundet.
Bemærkninger til lovforslagets enkelte bestemmelser Til § 1 Til nr. 1 I medfør af § 12 c i lov om Arbejdsgivernes Uddannelsesbidrag er der etableret forskellige ordninger med tilskud til institutioner for erhvervsrettet uddannelse og andre skoler og institutioner for disses praktikpladsopsøgning og vejledning af elever om praktik og beskæftigelsesmuligheder (stk. 1) og for formidling af uddannelsesaftaler med arbejdsgivere, der ikke har haft en uddannelsesaftale med en elev i de seneste 5 år (stk. 2). Med andre skoler og institutioner menes andre skoler og institutioner, der udbyder erhvervsuddannelse.
Efter § 12 c, stk. 1, 1.-3. pkt., i lov om Arbejdsgivernes Uddannelsesbidrag yder staten tilskud til institutioner for erhvervsrettet uddannelse og andre skoler og institutioner til praktikpladsopsøgning og vejledning af elever om praktik og beskæftigelsesmuligheder.
Der ydes et tilskud pr. elev, der indgår uddannelsesaftale inden for lov om erhvervsuddannelser, herunder kombinationsaftale, eller som kommer i praktik i udlandet, jf. § 31, stk. 4, i lov om erhvervsuddannelser.
Der ydes dog ikke tilskud for elever inden for social- og sundhedsuddannelsesområdet, dvs. uddannelserne til social- og sundhedsassistent, social- og sundhedshjælper og pædagogisk assistent.
Tilskuddet ydes ifølge § 12 c, stk. 1, 4-7. pkt., i lov om Arbejdsgivernes Uddannelsesbidrag på grundlag af et årligt måltal for antal registrerede uddannelsesaftaler pr. tilskudsmodtagende institution.
Måltallet for den enkelte institution beregnes som en procentdel af antallet af tilskudsudløsende uddannelsesaftaler i det seneste kalenderår.
Måltallet fastsættes til 100 pct. af antal tilskudsudløsende uddannelsesaftaler for institutionen i det seneste kalenderår.
Tilskuddet forhøjes, når institutionen har opfyldt det årlige måltal.
Det følger videre af § 12 c, stk. 1, 8-10. pkt., i lov om Arbejdsgivernes Uddannelsesbidrag, at tilskuddets størrelse fastsættes på de årlige finanslove.
Der ydes dog ikke tilskud for uddannelsesaftaler i henhold til § 66 f i lov om erhvervsuddannelser, dvs. delaftaler under skolepraktik.
Retten til tilskud bortfalder, hvis uddannelsesaftalen eller praktikken i udlandet ikke får en varighed på mindst 3 måneder.
Efter gældende ret forstås mindst 3 måneder i forhold til en uddannelsesaftale som uddannelsesaftalens prøvetid.
 Efter gældende praksis kan tilskudsudbetalingen ændres bagudrettet i op til fem år, hvis institutionerne omregistrerer uddannelsesaftaler i det praktikadministrative system.
Ifølge § 12 c, stk. 2, i lov om Arbejdsgivernes Uddannelsesbidrag yder staten endvidere tilskud til institutioner for erhvervsrettet uddannelse og andre skoler og institutioner for formidling af uddannelsesaftaler med arbejdsgivere, der ikke har haft en uddannelsesaftale med en elev i de seneste 5 år.
Tilskuddets størrelse fastsættes på de årlige finanslove.
Der ydes ikke tilskud for uddannelsesaftaler i henhold til § 66 f i lov om erhvervsuddannelser, dvs. delaftaler under skolepraktik.
Retten til tilskud bortfalder, hvis uddannelsesaftalen eller praktikken i udlandet ikke får en varighed på mindst 3 måneder.
Efter gældende ret forstås mindst 3 måneder i forhold til en uddannelsesaftale som uddannelsesaftalens prøvetid.
 Der er tale om et ekstra praktikpladstaxametertilskud ift. de angivne uddannelsesaftaler, der ydes til de samme institutioner som i stk. 1.
 Efter gældende praksis kan tilskudsudbetalingen ændres bagudrettet i op til fem år, hvis institutionerne omregistrerer uddannelsesaftaler i det praktikadministrative system.
 Størrelsen af tilskuddene efter § 12 c, stk. 1 og 2, er fastsat på finansloven på tekstanmærkning nr. 102 ad finanslovskonto § 20.31.11.
Det følger af stk. 2 i tekstanmærkning nr. 102, at tilskud efter § 12 c, stk. 1, i lov om Arbejdsgivernes Uddannelsesbidrag ydes på grundlag af et årligt måltal for antal registrerede uddannelsesaftaler pr. tilskudsmodtagende institution, jf. dog tekstanmærkningens stk. 4. Tilskud ydes for uddannelsesaftaler, som er registreret i det praktikadministrative system (pt.
Easy-P) senest den 31. december året efter, at aftalen er indgået.
Måltallet for den enkelte institution i tilskudsåret beregnes som en procent af antal tilskudsudløsende aftaler det sidste kalenderår, jf. dog tekstanmærkningens stk. 4. Måltallet udgør i 2020 100 pct. af antal tilskudsudløsende uddannelsesaftaler registreret for institutionen i 2019. Ny-godkendte institutioner vil ikke være omfattet af ordningen, før der foreligger et måltal for institutionen.
Indtil da modtager institutionerne grundsatsen på 7.570 kr. pr. uddannelsesaftale.
For 2020 fastsættes taksten pr. registreret uddannelsesaftale til følgende beløb: 1) for uddannelsesaftaler til og med måltallet 7.570 kr., 2) for uddannelsesaftaler over måltallet 15.140 kr.
 Det følger videre af tekstanmærkningens stk. 2, at taksten for tilskud efter § 12 c, stk. 2, i lov om Arbejdsgivernes Uddannelsesbidrag pr. tilskudsmodtagende institution for formidling af uddannelsesaftaler med arbejdsgivere, der ikke har haft en uddannelsesaftale med en elev i de seneste fem år for 2020 fastsættes til 4.620 kr. pr. uddannelsesaftale.
 Det følger af stk. 4 i tekstanmærkning nr. 102, at til institutioner, der samarbejder om praktikpladsopsøgning og vejledning af elever om praktik og beskæftigelsesmuligheder samt om registrering af uddannelsesaftaler, ydes tilskud efter tekstanmærkningens stk. 2 dog på grundlag af et fælles måltal for de uddannelser, der er omfattet af samarbejdsaftalen, og tilskuddet udbetales til den institution, som efter aftalen registrerer uddannelsesaftalerne.
Det følger af § 12 c, stk. 3, 1. pkt., i lov om Arbejdsgivernes Uddannelsesbidrag, at bestyrelsen for Arbejdsgivernes Uddannelsesbidrag administrerer ordningerne i stk. 1 og 2 og fastsætter nærmere regler om udbetalingen.
Børne- og undervisningsministeren kan ifølge 2. pkt. fastsætte nærmere regler om institutionernes regnskabsaflæggelse og revision.
Bemyndigelsen i § 12 c, stk. 3, 1. pkt. er anvendt til at udstede Arbejdsgivernes Uddannelsesbidrags bekendtgørelse nr. 1435 af 27. november 2017 om tilskud til institutioner for erhvervsrettet uddannelse og andre skoler og institutioner til praktikpladsopsøgning og vejledning af elever samt formidling af uddannelsesaftaler, der vedrører tilskudsbetingelserne og administrationen af tilskudsordningen i § 12 c i lov om Arbejdsgivernes Uddannelsesbidrag.
Det fremgår bl.a. af bekendtgørelsens § 6, at det er Styrelsen for It og Læring, der månedligt opgør størrelsen af tilskud for alle tilskudsberettigede institutioner og indberetter tilskudsbeløb pr. institution til Arbejdsgivernes Uddannelsesbidrag.
 Bemyndigelsen i § 12 c, stk. 3, 2. pkt. er anvendt til at udstede Børne- og Undervisningsministeriets bekendtgørelse nr. 1257 af 1. november 2013 om Arbejdsgivernes Uddannelsesbidrag, der bl.a. vedrører regnskab og revision for institutioner for erhvervsrettet uddannelse.
Videre følger det af § 12 c, stk. 4, i lov om Arbejdsgivernes Uddannelsesbidrag, at børne- og undervisningsministeren udbetaler et foreløbigt beløb til dækning af udgiften til tilskud og administrationsudgifter til Arbejdsgivernes Uddannelsesbidrag.
Beløbet udbetales kvartalsvis forud, og der gennemføres en efterfølgende regulering efter årets afslutning.
 Endelig følger det af § 12 c, stk. 5, i lov om Arbejdsgivernes Uddannelsesbidrag, at bestyrelsen for Arbejdsgivernes Uddannelsesbidrag udarbejder et særligt regnskab for udbetalinger i løbet af året, jf. lovens § 24. Regnskabet revideres efter bestemmelserne i lovens § 25.
 Ved tekstanmærkning nr. 233 ad finanslovskonto § 20.31.11, der er ny og optaget første gang på finansloven for 2020 i forbindelse med ændringsforslagene til finansloven for 2020 på baggrund af Aftale mellem Regeringen (Socialdemokratiet), Venstre, Dansk Folkeparti, Radikale Venstre, Socialistisk Folkeparti, Konservative, Alternativet og Liberal Alliance om udmøntning af negativ budgetregulering i 2020 og frem optaget i forbindelse med Aftale om bedre veje til uddannelse og job er der indført et nyt praktikpladstaxameter for formidling af ordinære uddannelsesaftaler og kombinationsaftaler, der indgås med elever, der er i gang med et grundforløb.
I stk. 1 i tekstanmærkning nr. 233 er børne- og undervisningsministeren bemyndiget til at yde et tilskud til institutioner for erhvervsrettet uddannelse og andre skoler og institutioner for formidling af ordinære uddannelsesaftaler og kombinationsaftaler, der indgås med elever, der er i gang med et grundforløb, dvs. uddannelsesaftaler inden for lov om erhvervsuddannelser, som indgås for mindst hele uddannelsesforløbet efter afslutning af grundforløbet, jf. dog stk. 2. For 2020 fastsættes denne takst til 2.620 kr. pr. uddannelsesaftale.
Retten til tilskud bortfalder, hvis uddannelsesaftalen ikke får en varighed på mindst 3 måneder.
 Endvidere følger det af stk. 2 i tekstanmærkning nr. 233, at der dog ikke ydes tilskud for uddannelsesaftaler med elever under erhvervsuddannelse i henhold til § 12, stk. 1, 4. pkt., i lov om erhvervsuddannelser (ny mesterlære).
Det følger af anmærkningerne til tekstanmærkning nr. 233, at der med ordinære uddannelsesaftaler og kombinationsaftaler menes aftaler inden for lov om erhvervsuddannelser, der indgås for mindst hele uddannelsesforløbet efter afslutning af grundforløbet.
Det følger videre, at der ikke ydes tilskud for uddannelsesaftaler med elever under erhvervsuddannelse i henhold til § 12, stk. 1, 4. pkt., i lov om erhvervsuddannelser (ny mesterlære). Størrelsen på taksten fastsættes på finansloven.
Tekstanmærkning nr. 233 giver således børne- og undervisningsministeren hjemmel til at etablere et nyt tilskud pr. tilskudsmodtagende institution for formidling af ordinære uddannelsesaftaler og kombinationsaftaler, der indgås med elever, der er i gang med et grundforløb, dvs. før eleven har afsluttet grundforløbets 2. del.
Staten yder på denne baggrund et tilskud til institutioner for erhvervsrettet uddannelse og andre skoler og institutioner for formidling af ordinære uddannelsesaftaler og kombinationsaftaler inden for lov om erhvervsuddannelser, der indgås med elever, der er i gang med et grundforløb.
Ordinære uddannelsesaftaler og kombinationsaftaler inden for uddannelserne til hhv. social- og sundhedsassistent, social- og sundhedshjælper og pædagogisk assistent er også omfattet af ordningen.
En uddannelsesaftale skal være indgået (underskrevet) i 2020, inden afslutningen af grundforløbets 2. del for at udløse tilskuddet.
Retten til tilskuddet bortfalder, hvis uddannelsesaftalen ikke får en varighed på mindst 3 måneder.
Det følger videre af tekstanmærkning nr. 233, at en uddannelsesaftale, der er indgået mellem en elev og en praktikvirksomhed inden for erhvervsuddannelserne, af virksomheden skal sendes til den institution, hvor eleven skal optages.
Institutionen registrerer uddannelsesaftalen, når visse nærmere betingelser er opfyldt, jf. § 88 i bekendtgørelse nr. 570 af 7. maj 2019 (dvs. § 100 i gældende bekendtgørelse nr. 1619 af 27. december 2019) om erhvervsuddannelser.
Tilskuddet opgøres af Styrelsen for It og Læring og udbetales af Arbejdsgivernes Uddannelsesbidrag.
Der fremgår videre af anmærkningerne til tekstanmærkning nr. 233, at der følgelig fremsættes forslag om ændring af lov om Arbejdsgivernes Uddannelsesbidrag for at sikre overensstemmelse mellem finansloven for 2020 og materiel lovgivning.
Grundet tidspunktet for indgåelse af "Aftale mellem Regeringen (Socialdemokratiet), Venstre, Dansk Folkeparti, Radikale Venstre, Socialistisk Folkeparti, Konservative, Alternativet og Liberal Alliance om udmøntning af negativ budgetregulering i 2020 og frem optaget i forbindelse med Aftale om bedre veje til uddannelse og job" er det imidlertid ikke muligt at fremsætte og få vedtaget den nødvendige lovændring inden finansårets begyndelse.
Det fremgår endvidere, at på den baggrund optages tekstanmærkning nr. 233, hvormed det materielle regelsæt bringes i overensstemmelse med finanslovens forudsætninger, og at børne- og undervisningsministeren ved førstkommende lejlighed vil fremsætte forslag til lov om ændring af lov om Arbejdsgivernes Uddannelsesbidrag med henblik på at indarbejde tekstanmærkningens bestemmelser i lov om Arbejdsgivernes Uddannelsesbidrag.
 Det foreslås, at § 12 c i lov om Arbejdsgivernes Uddannelsesbidrag nyaffattes.
 Efter det foreslåede § 12 c, stk. 1, 1. pkt., vil staten skulle yde tilskud til institutioner for erhvervsrettet uddannelse og andre skoler og institutioner for formidling af uddannelsesaftaler med arbejdsgivere inden for lov om erhvervsuddannelser, herunder kombinationsaftale, eller formidling af praktik i udlandet, jf. § 31, stk. 4, i lov om erhvervsuddannelser.
Med andre skoler og institutioner menes andre skoler og institutioner, der udbyder erhvervsuddannelse.
Der er tale om en videreførelse af gældende ret.
 Tilskud i tilskudsåret vil blive beregnet på baggrund af uddannelsesaftaler, som er registreret i det praktikadministrative system senest den 31. december året efter, at aftalen er indgået, jf. det foreslåede § 12 c, stk. 4, 1. pkt.
Tilskuddet vil skulle opgøres af Styrelsen for It og Læring og udbetales af Arbejdsgivernes Uddannelsesbidrag som et engangsbeløb.
Arbejdsgivernes Uddannelsesbidrag foretager udbetalinger en gang om måneden til institutionerne.
Dette vil være en videreførelse af gældende praksis i medfør af §§ 6 og 7 i bekendtgørelse om tilskud til institutioner for erhvervsrettet uddannelse og andre skoler og institutioner til praktikpladsopsøgning og vejledning af elever samt formidling af uddannelsesaftaler.
Udbetaling for en uddannelsesaftale vil ske, når alle kriterier for tilskud er opfyldt.
 Både ordinære uddannelsesaftaler og kombinationsaftaler (uddannelsesaftaler mellem en elev og flere virksomheder), jf. § 48, stk. 1, 1. pkt., i lov om erhvervsuddannelser, korte uddannelsesaftaler (uddannelsesaftaler, som omfatter mindst en hel skoleperiode og mindst en del af en praktikperiode af en uddannelses hovedforløb), jf. § 48, stk. 1, 3. pkt., i lov om erhvervsuddannelser, og uddannelsesaftaler om elever i ny mesterlære (uddannelsesaftaler, hvor grundforløbet for den enkelte elev helt eller delvis erstattes af grundlæggende praktisk oplæring i en virksomhed), jf. § 12, stk. 1, 4. pkt., i lov om erhvervsuddannelser, eller som EUV1 (erhvervsuddannelse for voksne i form af et standardiseret uddannelsesforløb for voksne uden grundforløb og uden praktikuddannelsesforløb men med mulighed for at modtage undervisning i og afslutte fag fra grundforløbet), jf. § 66 y, stk. 1, nr. 1, i lov om erhvervsuddannelser vil efter forslaget være omfattet af bestemmelsen.
Endvidere vil formidling af praktik i udlandet være omfattet af den foreslåede bestemmelse i stk. 1, 1. pkt.
Det følger af § 31, stk. 1, 1. pkt., i lov om erhvervsuddannelser, at praktikuddannelsen foregår på en eller flere virksomheder, der er godkendt af det faglige udvalg, og på grundlag af en uddannelsesaftale mellem eleven og virksomheden.
For så vidt angår praktik i udlandet følger det af § 31, stk. 4, at skolen træffer afgørelse om, hvorvidt praktikuddannelse i form af beskæftigelse i udlandet, jf. § 5 c, stk. 2, kan sidestilles med praktikuddannelse i henhold til stk. 1. I henhold til § 5 c, stk. 2, 1. pkt., i lov om erhvervsuddannelser kan en skole optage elever uden uddannelsesaftale til en skoleperiode i et hovedforløb, hvis eleven har gennemført grundforløbets 2. del og de eventuelt forudgående skoleperioder i hovedforløbet og eleven er eller umiddelbart før optagelsen til skoleperioden i hovedforløbet har været i lønnet beskæftigelse i udlandet af passende varighed og med uddannelsesformål inden for arbejdsområder og funktioner, som indgår i praktikuddannelsen i erhvervsuddannelsen.
Ved formidling af uddannelsesaftaler forstås, at en institutionen har udført praktikpladsopsøgende arbejde med henblik på, at eleven kan indgå og påbegynde en uddannelsesaftale inden for lov om erhvervsuddannelser, jf. § 43, stk. 1, 1. pkt. i lov om erhvervsuddannelser og jf. §§ 55-57 i bekendtgørelse nr. 1619 af 27. december 2019 om erhvervsuddannelser.
Ifølge § 43, stk. 1, 1. pkt. i lov om erhvervsuddannelser skal praktikpladser formidles af skoler m.v., som udbyder et grundforløbs 2. del, og af praktikcentre, jf. § 66 b.
Det påhviler skolerne m.v. at udføre opsøgende virksomhed med henblik på fremskaffelse af praktikpladser, jf. § 43, stk. 1, i lov om erhvervsuddannelser.
Den nærmere regulering af skolernes opsøgende virksomhed følger af §§ 55-57 i bekendtgørelse om erhvervsuddannelser.
Efter bekendtgørelsens § 55 skal skolerne samarbejde indbyrdes og med de faglige udvalg om formidling af praktikpladser til praktikpladssøgende, og skolerne skal samarbejde med de faglige udvalg om at vedligeholde oplysninger på praktikpladsen.dk.
 Det følger af bekendtgørelsens § 56, at skolerne til brug for praktikpladsformidlingen og til belysning af praktikpladssituationen skal tilvejebringe relevante oplysninger om 1) praktikpladssøgende, herunder deres uddannelsesmæssige baggrund, ønsker om uddannelse og geografiske fordeling, 2) godkendte praktikpladser, herunder deres uddannelsesmæssige muligheder og geografiske fordeling og 3) praktikpladsmuligheder i virksomheder, der ikke er godkendt, men som kan antages at opfylde betingelserne for hel eller delvis godkendelse.
Det følger videre af bekendtgørelsens § 57, at skolerne skal foretage praktikpladsopsøgende arbejde i samarbejde med de faglige udvalg, de lokale uddannelsesudvalg, kommuner, regionale arbejdsmarkedsråd og andre relevante samarbejdspartnere.
Skolerne kan aftale en arbejdsdeling med samarbejdsparterne.
Skolernes opsøgende arbejde kan foregå gennem virksomhedsbesøg, information om de praktikpladssøgendes kvalifikationer og uddannelsesønsker, orienterende møder samt anden systematisk indsats.
Det opsøgende arbejde skal omfatte både godkendte og ikke-godkendte virksomheder.
For de ikke-godkendte virksomheder omfatter arbejdet med de lokale uddannelsesudvalgs medvirken tillige undersøgelse af mulighederne for at opnå det faglige udvalgs godkendelse af virksomheden som praktikplads og mulighederne for efterfølgende uddannelsesaftaler, herunder kombinationsaftaler m.v.
Tilskuddet vil skulle ydes til den skole, der har formidlet uddannelsesaftalen med henblik på, at eleven kan indgå og påbegynde en uddannelsesaftale inden for lov om erhvervsuddannelser.
Udbetalingen vil tildeles efter følgende regler:
 For alle aftaler, der indgås, før hovedforløbet påbegyndes, vil tilskuddet tildeles til den institution eller skole, hvor eleven har gennemført uddannelsens grundforløb.
Såfremt der ikke kan identificeres en grundforløbsskole, der har undervist eleven, der indgår uddannelsesaftalen, i et forudgående adgangsgivende grundforløb, eller hvis eleven er undervist i kvalifikationer til hovedforløbet uden for erhvervsuddannelserne, vil tilskuddet tildeles til den skole, der har registreret aftalen, jf. § 100, stk. 2, i bekendtgørelse om erhvervsuddannelser.
  For alle aftaler, der følger efter en afsluttet eller afbrudt uddannelsesaftale, herunder også efter en delaftale, vil tilskuddet tildeles til den skole, der har registreret aftalen, jf. § 100, stk. 2, i bekendtgørelse om erhvervsuddannelser.
  For aftaler, der indgås med elever, der er startet i skolepraktik, tilfalder tilskuddet skolepraktikskolen.
Fra den 1. august 2019 får hhx-elever standardmerit for grundforløbet til de merkantile uddannelser, så eleverne indgår en uddannelsesaftale og begynder direkte på hovedforløbet.
I sådanne situationer, (hvor eleven er undervist i kvalifikationer til hovedforløbet uden for erhvervsuddannelserne), vil tilskuddet blive tildelet til den skole, der har registreret aftalen, jf. 2. pind ovenfor, m.a.o. er det ikke er en kvalifikation på basis af et tidligere hhx-forløb, der vil udløse tilskuddet.
Det vil være den skole, der modtager uddannelsesaftalen, der registrerer den.
Det bemærkes i den forbindelse, at Styrelsen for It og Læring i visse tilfælde vil skulle beslutte, hvorvidt en institution i forhold til beregningen af praktikpladstaxametertilskud har registreret en uddannelsesaftale korrekt eller rettidigt i det praktikadministrative system.
Det samme kan være tilfældet i forbindelse med en henvendelse fra en institution, som mener sig berettiget til praktikpladstaxametertilskud for en bestemt uddannelsesaftale, hvor systemtekniske eller registreringsmæssige årsager medfører, at uddannelsesaftalen indgår i beregningen af tilskud til en anden institution i stedet.
Den eksisterende systemtekniske mulighed for, at en institution kan registrere sig som berettiget til et tilskud for en uddannelsesaftale i det praktikadministrative system, som en anden institution er registreret som berettiget til i systemet, videreføres for indeværende med lovforslagets § 1, nr. 1. Den institution, der har formidlet uddannelsesaftalen, vil i sådanne situationer have en måned til at registrere sig som berettiget til tilskuddet for uddannelsesaftalen i det praktikadministrative system i stedet.
Tilskuddet vil da tilfalde den institution, der har formidlet uddannelsesaftalen.
 Der kan aftales indbyrdes fordeling af tilskudsmidlerne, såfremt flere skoler har indgået samarbejdsaftaler om udførelsen af det praktikpladsopsøgende arbejde.
 Det foreslåede vil indebære en videreførelse af gældende ret med enkelte sproglige tilpasninger.
Efter det foreslåede § 12 c, stk. 1, 2. pkt., vil tilskuddet blive ydet på grundlag af et årligt måltal for antal registrerede uddannelsesaftaler og aftaler om praktik i udlandet pr. tilskudsmodtagende institution.
Måltallet for den enkelte institution vil fortsat blive beregnet som en procentdel af antallet af tilskudsudløsende uddannelsesaftaler og aftaler om praktik i udlandet i det seneste kalenderår, jf. også tekstanmærkning nr. 102. Med § 12 c, stk. 1, 3. pkt., foreslås det, at måltallet vil blive fastsat til 100 pct. af antal tilskudsudløsende uddannelsesaftaler og aftaler om praktik i udlandet for institutionen i det seneste kalenderår.
Det foreslås i 4. pkt., at måltallet vil blive fastsat senest den 31. marts i året efter det seneste kalenderår.
Det foreslås i samme bestemmelses 5. pkt., at tilskuddet vil blive forhøjet, når institutionen har opfyldt det årlige måltal.
Forslaget vil indebære en videreførelse af gældende ret, hvorefter uddannelsesaftaler og aftaler om praktik i udlandet, der har udløst tilskud for tilskudsåret 2019 (in casu), vil indgå i måltallet for 2020 (in casu), hvis de er blevet gyldigt registreret senest den 31. december 2019 (in casu) i det praktikadministrative system.
Sådanne aftaler vil i de fleste tilfælde senest den 31. marts 2020 (in casu) opfylde betingelsen om, at uddannelsesaftalen ikke ophører inden prøvetidens udløb, eller at praktikken i udlandet ikke ophører inden tre måneder, jf. det foreslåede § 12 c, stk. 1, 8. pkt.
Det foreslåede vil indebære, at en institution for erhvervsrettet uddannelse og andre skoler og institutioner vil kunne modtage et tilskud for hver indgåede, registrerede uddannelsesaftale eller aftale om praktik i udlandet, som er omfattet af ordningen.
Dette tilskud vil blive forhøjet for de uddannelsesaftaler m.v., der indgås, når institutionen har nået det for institutionen fastsatte måltal tilsvarende det antal uddannelsesaftaler m.v., som institutionen indgik det seneste kalenderår.
Ny-godkendte institutioner vil ikke være omfattet af muligheden for at opnå forhøjet tilskud, jf. § 12 c, stk. 1, 5. pkt., før der foreligger et måltal for institutionen.
Indtil da modtager institutionerne grundsatsen pr. uddannelsesaftale m.v.
 Det foreslåede vil indebære en videreførelse af gældende ret.
 Efter det foreslåede § 12 c, stk. 1, 6. pkt., vil tilskuddene (dvs. for uddannelsesaftaler til og med måltallet og for uddannelsesaftaler over måltallet) ikke skulle ydes for uddannelsesaftaler i henhold til § 66 f, stk. 1, og § 66 r, stk. 3, i lov om erhvervsuddannelser eller for uddannelsesaftaler inden for social- og sundhedsuddannelserne.
Det følger af § 66 f, stk. 1, i lov om erhvervsuddannelser, at en skolepraktikelevs praktikuddannelse i en virksomhed, jf. lovens § 66 d, stk. 2, finder sted på grundlag af en uddannelsesaftale mellem virksomheden og eleven om en delvis praktikuddannelse, hvis eleven skal deltage i virksomhedens produktion m.v.
Det følger af § 66 r, stk. 3, i lov om erhvervsuddannelser, at for en elev i fgu-baseret erhvervsuddannelse finder eventuel praktikuddannelse i en virksomhed i uddannelsens hovedforløb sted på grundlag af en uddannelsesaftale mellem virksomheden og eleven om en delvis praktikuddannelse, hvis eleven skal deltage i virksomhedens produktion m.v.
Forslaget vil indebære, at uddannelsesaftaler mellem en virksomhed og en elev i skolepraktik om delvis praktikuddannelse, jf. 66 f, stk. 1, i lov om erhvervsuddannelser ikke vil kunne udløse tilskud efter det foreslåede § 12 c, stk. 1, hvilket vil være en videreførelse af gældende ret.
Baggrunden herfor er, at tilskuddet ikke skal understøtte aktivitet, som i øvrigt foregår på en undervisningsinstitution med statstilskud.
Forslaget vil indebære, at det fremgår direkte af lovens ordlyd, at uddannelsesaftaler mellem en virksomhed og en elev på fgu-baseret erhvervsuddannelse om delvis praktikuddannelse, jf. § 66 r, stk. 3, i lov om erhvervsuddannelser, ikke udløser tilskud efter det foreslåede § 12 c, stk. 1. Baggrunden herfor er, at tilskuddet ligesom i forhold til uddannelsesaftaler i henhold til § 66 f, stk. 1, i lov om erhvervsuddannelser ikke skal understøtte aktivitet, som i øvrigt foregår på en undervisningsinstitution (her en institution for forberedende grunduddannelse) med statstilskud.
Der er alene tale om en videreførelse af gældende ret.
Forslaget vil endvidere indebære, at uddannelsesaftaler inden for social- og sundhedsuddannelserne, dvs. uddannelserne til social- og sundhedsassistent, social- og sundhedshjælper og pædagogisk assistent, ikke vil kunne udløse tilskud efter den foreslåede bestemmelse.
Der er alene tale om en videreførelse af gældende ret.
 Efter det foreslåede § 12 c, stk. 1, 7. pkt., vil tilskuddenes størrelse (dvs. for uddannelsesaftaler til og med måltallet og for uddannelsesaftaler over måltallet) blive fastsat på de årlige finanslove.
Det foreslås endvidere med 12 c, stk. 1, 8. pkt., at retten til tilskud bortfalder, hvis uddannelsesaftalen ophører inden prøvetidens udløb, eller hvis praktikken i udlandet ophører inden tre måneder (dvs. hvis praktikken i udlandet ikke får en varighed af mindst 3 måneder). Udbetaling af tilskud for en uddannelsesaftale eller aftale om praktik i udlandet efter det foreslåede § 12 c, stk. 1, vil som nævnt ske, når alle kriterier for tilskud er opfyldt.
Dette indebærer bl.a., at aftalen først er tilskudsudløsende efter prøvetidens udløb, eller når praktikken i udlandet har varet mindst tre måneder.
Endelig bemærkes, at placeringen af den foreslåede nyaffattelse af § 12 c i lovens kapitel 4 vil indebære, at det fortsat med hensyn til udenlandske elever vil være en betingelse for at opnå tilskud, at eleven opfylder betingelserne for statstilskud i § 19, stk. 2 og 3, i lov om erhvervsuddannelser og § 15, stk. 5 og 6, i lov om institutioner for erhvervsrettet uddannelse, jf. § 17 b, 1. pkt. i lov om Arbejdsgivernes Uddannelsesbidrag, som henviser til lovens kapitel 4, hvori også den gældende § 12 c er placeret.
Såfremt en udenlandsk elev efter § 19, stk. 2 og 3, i lov om erhvervsuddannelser og § 15, stk. 5 og 6, i lov om institutioner for erhvervsrettet uddannelse ikke kan udløse statstilskud til institutionen, vil eleven ej heller kunne udløse tilskud efter det foreslåede § 12 c, stk. 1.
 Det foreslåede vil indebære en videreførelse af gældende ret.
 Efter det foreslåede § 12 c, stk. 2, 1. pkt., vil staten skulle yde tilskud til institutioner for erhvervsrettet uddannelse og andre skoler og institutioner for formidling af uddannelsesaftaler, herunder kombinationsaftale, med arbejdsgivere, der ikke har haft en uddannelsesaftale med en elev i de seneste 5 år.
Med andre skoler og institutioner menes andre skoler og institutioner, der udbyder erhvervsuddannelse.
Der er tale om en videreførelse af gældende ret.
 Forslaget vil indebære, at hvis en arbejdsgiver f.eks. indgår en uddannelsesaftale med en elev den 1. januar 2021, vil denne uddannelsesaftale udløse et tilskud til institutionerne omfattet af bestemmelsen, hvis arbejdsgiveren ikke har haft en uddannelsesaftale med en elev siden den 1. januar 2016.
 Tilskud i tilskudsåret vil blive beregnet på baggrund af uddannelsesaftaler, som er registreret i det praktikadministrative system senest den 31. december året efter, at aftalen er indgået, jf. det foreslåede § 12 c, stk. 4, 1. pkt.
Tilskuddet vil skulle opgøres af Styrelsen for It og Læring og udbetales af Arbejdsgivernes Uddannelsesbidrag som et engangsbeløb.
Arbejdsgivernes Uddannelsesbidrag foretager udbetalinger en gang om måneden til institutionerne.
Dette vil være en videreførelse af gældende praksis i medfør af §§ 6 og 7 i bekendtgørelse om tilskud til institutioner for erhvervsrettet uddannelse og andre skoler og institutioner til praktikpladsopsøgning og vejledning af elever samt formidling af uddannelsesaftaler.
Udbetaling for en uddannelsesaftale vil ske, når alle kriterier for tilskud er opfyldt.
 Både ordinære uddannelsesaftaler og kombinationsaftaler (uddannelsesaftaler mellem en elev og flere virksomheder), jf. § 48, stk. 1, 1. pkt., i lov om erhvervsuddannelser, korte uddannelsesaftaler (uddannelsesaftaler, som omfatter mindst en hel skoleperiode og mindst en del af en praktikperiode af en uddannelses hovedforløb), jf. § 48, stk. 1, 3. pkt., i lov om erhvervsuddannelser, og uddannelsesaftaler om elever i ny mesterlære (uddannelsesaftaler, hvor grundforløbet for den enkelte elev helt eller delvis erstattes af grundlæggende praktisk oplæring i en virksomhed), jf. § 12, stk. 1, 4. pkt., i lov om erhvervsuddannelser, eller på EUV1 (erhvervsuddannelse for voksne i form af et standardiseret uddannelsesforløb for voksne uden grundforløb og uden praktikuddannelsesforløb men med mulighed for at modtage undervisning i og afslutte fag fra grundforløbet), jf. § 66 y, stk. 1, nr. 1, i lov om erhvervsuddannelser, vil efter forslaget være omfattet af bestemmelsen.
Ved formidling af uddannelsesaftaler forstås, at en institutionen har udført praktikpladsopsøgende arbejde med henblik på, at eleven kan indgå og påbegynde en uddannelsesaftale inden for lov om erhvervsuddannelser, jf. § 43, stk. 1, 1. pkt. i lov om erhvervsuddannelser og jf. §§ 55-57 i bekendtgørelse nr. 1619 af 27. december 2019 om erhvervsuddannelser.
Ifølge § 43, stk. 1, 1. pkt. i lov om erhvervsuddannelser skal praktikpladser formidles af skoler m.v., som udbyder et grundforløbs 2. del, og af praktikcentre, jf. § 66 b.
Det påhviler skolerne m.v. at udføre opsøgende virksomhed med henblik på fremskaffelse af praktikpladser jf. § 43, stk. 1, i lov om erhvervsuddannelser.
Den nærmere regulering af skolernes opsøgende virksomhed følger af §§ 55-57 i bekendtgørelse om erhvervsuddannelser.
Efter bekendtgørelsens § 55 skal skolerne samarbejde indbyrdes og med de faglige udvalg om formidling af praktikpladser til praktikpladssøgende, og skolerne skal samarbejde med de faglige udvalg om at vedligeholde oplysninger på praktikpladsen.dk.
 Det følger af bekendtgørelsens § 56, at skolerne til brug for praktikpladsformidlingen og til belysning af praktikpladssituationen skal tilvejebringe relevante oplysninger om 1) praktikpladssøgende, herunder deres uddannelsesmæssige baggrund, ønsker om uddannelse og geografiske fordeling, 2) godkendte praktikpladser, herunder deres uddannelsesmæssige muligheder og geografiske fordeling og 3) praktikpladsmuligheder i virksomheder, der ikke er godkendt, men som kan antages at opfylde betingelserne for hel eller delvis godkendelse.
Det følger videre af bekendtgørelsens § 57, at skolerne skal foretage praktikpladsopsøgende arbejde i samarbejde med de faglige udvalg, de lokale uddannelsesudvalg, kommuner, regionale arbejdsmarkedsråd og andre relevante samarbejdspartnere.
Skolerne kan aftale en arbejdsdeling med samarbejdsparterne.
Skolernes opsøgende arbejde kan foregå gennem virksomhedsbesøg, information om de praktikpladssøgendes kvalifikationer og uddannelsesønsker, orienterende møder samt anden systematisk indsats.
Det opsøgende arbejde skal omfatte både godkendte og ikke-godkendte virksomheder.
For de ikke-godkendte virksomheder omfatter arbejdet med de lokale uddannelsesudvalgs medvirken tillige undersøgelse af mulighederne for at opnå det faglige udvalgs godkendelse af virksomheden som praktikplads og mulighederne for efterfølgende uddannelsesaftaler, herunder kombinationsaftaler m.v.
Tilskuddet vil skulle ydes til den skole, der har formidlet uddannelsesaftalen med henblik på, at eleven kan indgå og påbegynde en uddannelsesaftale inden for lov om erhvervsuddannelser.
Udbetalingen vil tildeles efter følgende regler:
 For alle aftaler, der indgås, før hovedforløbet påbegyndes, vil tilskuddet tildeles til den institution eller skole, hvor eleven har gennemført uddannelsens grundforløb.
Såfremt der ikke kan identificeres en grundforløbsskole, der har undervist eleven, der indgår uddannelsesaftalen, i et forudgående adgangsgivende grundforløb, eller hvis eleven er undervist i kvalifikationer til hovedforløbet uden for erhvervsuddannelserne, vil tilskuddet tildeles til den skole, der har registreret aftalen, jf. § 100, stk. 2, i bekendtgørelse om erhvervsuddannelser.
  For alle aftaler, der følger efter en afsluttet eller afbrudt uddannelsesaftale, herunder også efter en delaftale, vil tilskuddet tildeles til den skole, der har registreret aftalen, jf. § 100, stk. 2, i bekendtgørelse om erhvervsuddannelser.
  For aftaler, der indgås med elever, der er startet i skolepraktik, tilfalder tilskuddet skolepraktikskolen.
Fra den 1. august 2019 får hhx-elever standardmerit for grundforløbet til de merkantile uddannelser, så eleverne indgår en uddannelsesaftale og begynder direkte på hovedforløbet.
I sådanne situationer, (hvor eleven er undervist i kvalifikationer til hovedforløbet uden for erhvervsuddannelserne), vil tilskuddet blive tildelet til den skole, der har registreret aftalen, jf. 2. pind ovenfor, m.a.o. er det ikke er en kvalifikation på basis af et tidligere hhx-forløb, der vil udløse tilskuddet.
Det vil være den skole, der modtager uddannelsesaftalen, der registrerer den.
Det bemærkes i den forbindelse, at Styrelsen for It og Læring i visse tilfælde vil skulle beslutte, hvorvidt en institution i forhold til beregningen af praktikpladstaxametertilskud har registreret en uddannelsesaftale korrekt eller rettidigt i det praktikadministrative system.
Det samme kan være tilfældet i forbindelse med en henvendelse fra en institution, som mener sig berettiget til praktikpladstaxametertilskud for en bestemt uddannelsesaftale, hvor systemtekniske eller registreringsmæssige årsager medfører, at uddannelsesaftalen indgår i beregningen af tilskud til en anden institution i stedet.
Den eksisterende systemtekniske mulighed for, at en institution kan registrere sig som berettiget til et tilskud for en uddannelsesaftale i det praktikadministrative system, som en anden institution er registreret som berettiget til i systemet, videreføres for indeværende med lovforslagets § 1, nr. 1. Den institution, der har formidlet uddannelsesaftalen, vil i sådanne situationer have en måned til at registrere sig som berettiget til tilskuddet for uddannelsesaftalen i det praktikadministrative system i stedet.
Tilskuddet vil da tilfalde den institution, der har formidlet uddannelsesaftalen.
 Der kan aftales indbyrdes fordeling af tilskudsmidlerne, såfremt flere skoler har indgået samarbejdsaftaler om udførelsen af det praktikpladsopsøgende arbejde.
 Det foreslåede vil indebære en videreførelse af gældende ret med enkelte sproglige tilpasninger.
 Efter det foreslåede § 12 c, stk. 2, 2. pkt., vil tilskuddet ikke ydes for uddannelsesaftaler i henhold til § 66 f, stk. 1, og § 66 r, stk. 3, i lov om erhvervsuddannelser eller for uddannelsesaftaler inden for social- og sundhedsuddannelserne.
Det følger af § 66 f, stk. 1, i lov om erhvervsuddannelser, at en skolepraktikelevs praktikuddannelse i en virksomhed, jf. lovens § 66 d, stk. 2, finder sted på grundlag af en uddannelsesaftale mellem virksomheden og eleven om en delvis praktikuddannelse, hvis eleven skal deltage i virksomhedens produktion m.v.
Det følger af § 66 r, stk. 3, i lov om erhvervsuddannelser, at for en elev i fgu-baseret erhvervsuddannelse finder eventuel praktikuddannelse i en virksomhed i uddannelsens hovedforløb sted på grundlag af en uddannelsesaftale mellem virksomheden og eleven om en delvis praktikuddannelse, hvis eleven skal deltage i virksomhedens produktion m.v.
Forslaget vil indebære, at uddannelsesaftaler mellem en virksomhed og en elev i skolepraktik som delvis praktikuddannelse, jf. 66 f, stk. 1, i lov om erhvervsuddannelser, ikke vil kunne udløse tilskud efter det foreslåede § 12 c, stk. 2, hvilket vil være en videreførelse af gældende ret.
Baggrunden herfor er, at tilskuddet ikke skal understøtte aktivitet, som i øvrigt foregår på en undervisningsinstitution med statstilskud.
Forslaget vil indebære, at det fremgår direkte af lovens ordlyd, at uddannelsesaftaler mellem en virksomhed og en elev på fgu-baseret erhvervsuddannelse om delvis praktikuddannelse, jf. § 66 r, stk. 3, i lov om erhvervsuddannelser, ikke udløser tilskud efter det foreslåede § 12 c, stk. 2. Baggrunden herfor er, at tilskuddet ligesom i forhold til uddannelsesaftaler i henhold til § 66 f, stk. 1, i lov om erhvervsuddannelser ikke skal understøtte aktivitet, som i øvrigt foregår på en undervisningsinstitution (her en institution for forberedende grunduddannelse) med statstilskud.
Der er alene tale om en videreførelse af gældende ret.
Forslaget vil endvidere indebære, at det fremgår direkte af lovens ordlyd, at uddannelsesaftaler inden for social- og sundhedsuddannelserne, dvs. uddannelserne til social- og sundhedsassistent, social- og sundhedshjælper og pædagogisk assistent, ikke vil kunne udløse tilskud efter den foreslåede bestemmelse.
Den gældende § 12 c, stk. 2, blev indført ved § 1, nr. 4, i lov nr. 706 af 8. juni 2017 om ændring af lov om Arbejdsgivernes Uddannelsesbidrag, lov om erhvervsuddannelser, lov om folkeskolen og forskellige andre love (Praktikpladsafhængigt bidrag til AUB m.v.). Det følger af forarbejderne, at bestemmelsen indebærer, at der ligesom for tilskud efter det gældende § 12 c, stk. 1 ikke ydes tilskud for elever inden for social- og sundhedsuddannelserne, jf.
Folketingstidende 2016-17, A, L 202 som fremsat den 26. april 2017, side 49. Det er utilsigtet, at dette ikke har fundet udtryk i selve bestemmelsens ordlyd.
Det foreslåede er således alene en videreførelse af gældende ret.
 Det foreslåede vil derudover alene indebære en videreførelse af gældende ret.
 Efter det foreslåede § 12 c, stk. 2, 3. pkt., vil tilskuddets størrelse blive fastsat på de årlige finanslove.
Af det foreslåede § 12 c, stk. 2, 4. pkt., følger, at retten til tilskud bortfalder, hvis uddannelsesaftalen ophører inden prøvetidens udløb.
Udbetaling af tilskud for en uddannelsesaftale efter det foreslåede § 12 c, stk. 2, vil som nævnt ske, når alle kriterier for tilskud er opfyldt.
Dette indebærer bl.a., at aftalen først er tilskudsudløsende efter prøvetidens udløb.
 Endelig bemærkes, at placeringen af den foreslåede nyaffattelse af § 12 c i lovens kapitel 4 vil indebære, at det fortsat med hensyn til udenlandske elever vil være en betingelse for at opnå tilskud, at eleven opfylder betingelserne for statstilskud i § 19, stk. 2 og 3, i lov om erhvervsuddannelser og § 15, stk. 5 og 6, i lov om institutioner for erhvervsrettet uddannelse, jf. § 17 b, 1. pkt. i lov om Arbejdsgivernes Uddannelsesbidrag, som henviser til lovens kapitel 4, hvori også den gældende § 12 c er placeret. . Såfremt en udenlandsk elev efter § 19, stk. 2 og 3, i lov om erhvervsuddannelser og § 15, stk. 5 og 6, i lov om institutioner for erhvervsrettet uddannelse ikke kan udløse statstilskud til institutionen, vil eleven ej heller kunne udløse tilskud efter det foreslåede § 12 c, stk. 2.
 Det foreslåede vil derudover alene indebære en videreførelse af gældende ret.
 Efter det foreslåede § 12 c, stk. 3, 1. pkt., vil staten skulle yde tilskud til institutioner for erhvervsrettet uddannelse og andre skoler og institutioner for formidling af uddannelsesaftaler med arbejdsgivere inden for lov om erhvervsuddannelser, herunder kombinationsaftale, som indgås med elever, der er i gang med et grundforløb, og indgås for mindst hele uddannelsesforløbet herefter.
Med andre skoler og institutioner menes andre skoler og institutioner, der udbyder erhvervsuddannelse.
Der er tale om en videreførelse af gældende ret.
 Baggrunden for det foreslåede er ønsket om at styrke institutionernes incitament til at hjælpe eleverne med at indgå en ordinær uddannelsesaftale eller kombinationsaftale allerede undervejs på grundforløbet, så eleverne kan påbegynde hovedforløbet direkte efter grundforløbets afslutning.
 Tilskud i tilskudsåret vil blive beregnet på baggrund af uddannelsesaftaler, som er registreret i det praktikadministrative system senest den 31. december året efter, at aftalen er indgået, jf. det foreslåede § 12 c, stk. 4, 1. pkt.
Tilskuddet vil skulle opgøres af Styrelsen for It og Læring og udbetales af Arbejdsgivernes Uddannelsesbidrag som et engangsbeløb.
Arbejdsgivernes Uddannelsesbidrag foretager udbetalinger en gang om måneden til institutionerne.
Dette vil være en videreførelse af gældende praksis i medfør af §§ 6 og 7 i bekendtgørelse om tilskud til institutioner for erhvervsrettet uddannelse og andre skoler og institutioner til praktikpladsopsøgning og vejledning af elever samt formidling af uddannelsesaftaler.
Udbetaling for en uddannelsesaftale vil ske, når alle kriterier for tilskud er opfyldt.
 Ordinære uddannelsesaftaler og kombinationsaftaler (uddannelsesaftaler mellem en elev og flere virksomheder), jf. § 48, stk. 1, 1. pkt., i lov om erhvervsuddannelser efter lov om erhvervsuddannelser, vil efter forslaget være omfattet af bestemmelsen.
Efter den foreslåede affattelse af § 12 c, stk. 3, vil hverken korte uddannelsesaftaler (uddannelsesaftaler, som omfatter mindst en hel skoleperiode og mindst en del af en praktikperiode af en uddannelses hovedforløb), jf. § 48, stk. 1, 3. pkt., i lov om erhvervsuddannelser, delaftaler (uddannelsesaftaler om en delvis praktikuddannelse), jf. § 66 f, stk. 1, og § 66 r, stk. 3, i lov om erhvervsuddannelser, eller uddannelsesaftaler med elever i ny mesterlære (uddannelsesaftaler, hvor grundforløbet for den enkelte elev helt eller delvis erstattes af grundlæggende praktisk oplæring i en virksomhed), jf. § 12, stk. 1, 4. pkt., i lov om erhvervsuddannelser, eller som EUV1 (erhvervsuddannelse for voksne i form af et standardiseret uddannelsesforløb for voksne uden grundforløb og uden praktikuddannelsesforløb men med mulighed for at modtage undervisning i og afslutte fag fra grundforløbet), jf. § 66 y, stk. 1, nr. 1, i lov om erhvervsuddannelser, kunne udløse det nye tilskud.
Der henvises i den forbindelse til bemærkningerne til de foreslåede § 12 c, stk. 3, 3. pkt. (ny mesterlære) og 5. pkt. (krav om varighed).
En uddannelsesaftale vil skulle være indgået (underskrevet), inden afslutningen af grundforløbets 2. del for at kunne udløse tilskuddet.
I det nuværende it-system (EASY-P) vil uddannelsesaftaler, hvor aftalens underskriftsdato ligger forud i tid for datoen for den kvalifikation til hovedforløb, der er forudsætning for uddannelsesaftalen, samt uddannelsesaftaler, hvor der ikke findes en relateret kvalifikation, anses for at være indgået (underskrevet), inden afslutningen af grundforløbets 2. del.
For at udløse tilskuddet kræves det endvidere, at eleven er indskrevet på grundforløbet på en erhvervsskole på tidspunktet for indgåelsen af aftalen.
I det praktikadministrative system aflæses dette ved at se på, om aftalens underskriftsdato ligger inden for et af elevens skoleforløb.
Ved formidling af uddannelsesaftaler forstås, at en institutionen har udført praktikpladsopsøgende arbejde med henblik på, at eleven kan indgå og påbegynde en uddannelsesaftale inden for lov om erhvervsuddannelser, jf. § 43, stk. 1, 1. pkt. i lov om erhvervsuddannelser og jf. §§ 55-57 i bekendtgørelse nr. 1619 af 27. december 2019 om erhvervsuddannelser.
Ifølge § 43, stk. 1, 1. pkt. i lov om erhvervsuddannelser skal praktikpladser formidles af skoler m.v., som udbyder et grundforløbs 2. del, og af praktikcentre, jf. § 66 b.
Det påhviler skolerne m.v. at udføre opsøgende virksomhed med henblik på fremskaffelse af praktikpladser jf. § 43, stk. 1, i lov om erhvervsuddannelser.
Den nærmere regulering af skolernes opsøgende virksomhed følger af §§ 55-57 i bekendtgørelse om erhvervsuddannelser.
Efter bekendtgørelsens § 55 skal skolerne samarbejde indbyrdes og med de faglige udvalg om formidling af praktikpladser til praktikpladssøgende, , og skolerne skal samarbejde med de faglige udvalg om at vedligeholde oplysninger på praktikpladsen.dk.
 Det følger af bekendtgørelsens § 56, at skolerne til brug for praktikpladsformidlingen og til belysning af praktikpladssituationen skal tilvejebringe relevante oplysninger om 1) praktikpladssøgende, herunder deres uddannelsesmæssige baggrund, ønsker om uddannelse og geografiske fordeling, 2) godkendte praktikpladser, herunder deres uddannelsesmæssige muligheder og geografiske fordeling og 3) praktikpladsmuligheder i virksomheder, der ikke er godkendt, men som kan antages at opfylde betingelserne for hel eller delvis godkendelse.
Det følger videre af bekendtgørelsens § 57, at skolerne skal foretage praktikpladsopsøgende arbejde i samarbejde med de faglige udvalg, de lokale uddannelsesudvalg, kommuner, regionale arbejdsmarkedsråd og andre relevante samarbejdspartnere.
Skolerne kan aftale en arbejdsdeling med samarbejdsparterne.
Skolernes opsøgende arbejde kan foregå gennem virksomhedsbesøg, information om de praktikpladssøgendes kvalifikationer og uddannelsesønsker, orienterende møder samt anden systematisk indsats.
Det opsøgende arbejde skal omfatte både godkendte og ikke-godkendte virksomheder.
For de ikke-godkendte virksomheder omfatter arbejdet med de lokale uddannelsesudvalgs medvirken tillige undersøgelse af mulighederne for at opnå det faglige udvalgs godkendelse af virksomheden som praktikplads og mulighederne for efterfølgende uddannelsesaftaler, herunder kombinationsaftaler m.v.
Tilskuddet vil skulle ydes til den skole, der har formidlet uddannelsesaftalen med henblik på, at eleven kan indgå og påbegynde en uddannelsesaftale inden for lov om erhvervsuddannelser.
Udbetalingen vil tildeles efter følgende regler:
 For alle aftaler, der indgås, før hovedforløbet påbegyndes, vil tilskuddet tildeles til den institution eller skole, hvor eleven har gennemført uddannelsens grundforløb.
Såfremt der ikke kan identificeres en grundforløbsskole, der har undervist eleven, der indgår uddannelsesaftalen, i et forudgående adgangsgivende grundforløb, eller hvis eleven er undervist i kvalifikationer til hovedforløbet uden for erhvervsuddannelserne, vil tilskuddet tildeles til den skole, der har registreret aftalen, jf. § 100, stk. 2, i bekendtgørelse om erhvervsuddannelser.
  For alle aftaler, der følger efter en afsluttet eller afbrudt uddannelsesaftale, herunder også efter en delaftale, vil tilskuddet tildeles til den skole, der har registreret aftalen, jf. § 100, stk. 2, i bekendtgørelse om erhvervsuddannelser.
  For aftaler, der indgås med elever, der er startet i skolepraktik, tilfalder tilskuddet skolepraktikskolen.
Fra den 1. august 2019 får hhx-elever standardmerit for grundforløbet til de merkantile uddannelser, så eleverne indgår en uddannelsesaftale og begynder direkte på hovedforløbet.
I sådanne situationer, (hvor eleven er undervist i kvalifikationer til hovedforløbet uden for erhvervsuddannelserne), vil tilskuddet blive tildelet til den skole, der har registreret aftalen, jf. 2. pind ovenfor, m.a.o. er det ikke er en kvalifikation på basis af et tidligere hhx-forløb, der vil udløse tilskuddet.
Det vil være den skole, der modtager uddannelsesaftalen, der registrerer den.
Det bemærkes i den forbindelse, at Styrelsen for It og Læring i visse tilfælde vil skulle beslutte, hvorvidt en institution i forhold til beregningen af praktikpladstaxametertilskud har registreret en uddannelsesaftale korrekt eller rettidigt i det praktikadministrative system.
Det samme kan være tilfældet i forbindelse med en henvendelse fra en institution, som mener sig berettiget til praktikpladstaxametertilskud for en bestemt uddannelsesaftale, hvor systemtekniske eller registreringsmæssige årsager medfører, at uddannelsesaftalen indgår i beregningen af tilskud til en anden institution i stedet.
Den eksisterende systemtekniske mulighed for, at en institution kan registrere sig som berettiget til et tilskud for en uddannelsesaftale i det praktikadministrative system, som en anden institution er registreret som berettiget til i systemet, videreføres for indeværende med lovforslagets § 1, nr. 1. Den institution, der har formidlet uddannelsesaftalen, vil i sådanne situationer have en måned til at registrere sig som berettiget til tilskuddet for uddannelsesaftalen i det praktikadministrative system i stedet.
Tilskuddet vil da tilfalde den institution, der har formidlet uddannelsesaftalen.
 Der kan aftales indbyrdes fordeling af tilskudsmidlerne, såfremt flere skoler har indgået samarbejdsaftaler om udførelsen af det praktikpladsopsøgende arbejde.
 Den foreslåede affattelse vil indebære en videreførelse af det tilskud, der er fastsat på tekstanmærkning nr. 233 på finansloven for 2020 med den modificering, der følger af det foreslåede § 12 c, stk. 3, 2. pkt., nedenfor.
 Efter det foreslåede § 12 c, stk. 3, 2. pkt., vil tilskuddet også skulle ydes for uddannelsesaftaler med merkantile eux-elever indgået på det studiekompetencegivende forløb.
Efter det foreslåede i 1. pkt. vil uddannelsesaftalen skulle være indgået (underskrevet), inden afslutningen af grundforløbet 2. del for at kunne udløse det foreslåede tilskud.
Da merkantile eux-elever i højere grad indgår uddannelsesaftaler på det studiekompetencegivende forløb end på grundforløbet, og da det ikke har været hensigten at stille skoler med merkantil eux-aktivitet dårligere end andre skoler, foreslås det, at ordinære uddannelsesaftaler og kombinationsaftaler indgået på det studiekompetencegivende forløb på merkantil eux også vil udløse tilskuddet.
Den foreslåede ændring angående merkantil eux vil medføre en justering af den ordning, der er optaget på tekstanmærkning nr. 233 for finansloven 2020. Den foreslåede ændring vil gælde for 2021 og frem.
Den foreslåede ændring er en udløber af Aftale mellem Regeringen (Socialdemokratiet), Venstre, Dansk Folkeparti, Radikale Venstre, Socialistisk Folkeparti, Konservative, Alternativet og Liberal Alliance om udmøntning af negativ budgetregulering i 2020 og frem optaget i forbindelse med Aftale om bedre veje til uddannelse og job.
Ordningen blev efterfølgende af aftalekredsen foreslået udvidet fra 2021 til også at gælde ordinære uddannelsesaftaler og kombinationsaftaler under det studiekompetencegivende forløb på merkantil eux.
 Efter det foreslåede § 12 c, stk. 3, 3. pkt., vil tilskuddet ikke kunne ydes for uddannelsesaftaler med elever under erhvervsuddannelse i henhold til § 12, stk. 1, 4. pkt., i lov om erhvervsuddannelser (ny mesterlære).
 Det følger af § 12, stk. 1, 4. pkt., i lov om erhvervsuddannelser, at grundforløbet for den enkelte elev helt eller delvis kan erstattes af grundlæggende praktisk oplæring i en virksomhed på grundlag af en uddannelsesaftale (ny mesterlære).
 Det foreslåede vil indebære en videreførelse af samme betingelse fastsat på tekstanmærkning nr. 233 på finansloven for 2020.
 Efter det foreslåede § 12 c, stk. 3, 4. pkt., vil tilskuddets størrelse blive fastsat på de årlige finanslove.
Af det foreslåede § 12 c, stk. 3, 5. pkt., følger, at retten til tilskud bortfalder, hvis uddannelsesaftalen ophører inden prøvetidens udløb.
Udbetaling af tilskud for en uddannelsesaftale efter det foreslåede § 12 c, stk. 3, vil som nævnt ske, når alle kriterier for tilskud er opfyldt.
Dette indebærer bl.a., at aftalen først er tilskudsudløsende efter prøvetidens udløb.
Endelig bemærkes, at placeringen af den foreslåede nyaffattelse af § 12 c i lovens kapitel 4 vil indebære, at det fortsat med hensyn til udenlandske elever vil være en betingelse for at opnå tilskud, at eleven opfylder betingelserne for statstilskud i § 19, stk. 2 og 3, i lov om erhvervsuddannelser og § 15, stk. 5 og 6, i lov om institutioner for erhvervsrettet uddannelse, jf. § 17 b, 1. pkt., i lov om Arbejdsgivernes Uddannelsesbidrag, som henviser til lovens kapitel 4, hvori også den gældende § 12 c er placeret.
Såfremt en udenlandsk elev efter § 19, stk. 2 og 3, i lov om erhvervsuddannelser og § 15, stk. 5 og 6, i lov om institutioner for erhvervsrettet uddannelse ikke kan udløse statstilskud til institutionen, vil eleven ej heller kunne udløse tilskud efter det foreslåede § 12 c, stk. 3.
 Det foreslåede vil indebære en videreførelse af samme betingelser fastsat på tekstanmærkning nr. 233 på finansloven for 2020.
 Med den foreslåede § 12 c vil Styrelsen for It og Læring som hidtil skulle behandle personoplysninger til brug for sagsbehandlingen vedrørende beregningen af de forskellige praktikpladstaxametertilskud.
Til brug for beregningen af de forskellige praktikpladstaxametertilskud modtager Styrelsen for It og Læring oplysninger om uddannelsesaftaler indgået mellem virksomhed og elev fra det administrative system, EASY-P.
Styrelsen for It og Læring er databehandler for it-systemet EASY-P, mens kommuner, regioner og institutionerne er dataansvarlige.
EASY-P anvendes til registrering af bl.a. uddannelsesaftaler, der anvendes til beregning af praktikpladstaxametertilskuddene efter § 12 c i lov om Arbejdsgivernes Uddannelsesbidrag samt praktikpladstaxametertilskuddet på tekstanmærkning nr. 233. Der registreres almindelige ikke-følsomme personoplysninger om den enkelte elev, fx navn, personnummer, e-mail, telefonnummer, uddannelsesforløb og skole- og uddannelsesoplysninger.
Ligeledes registreres der oplysninger om virksomheden, fx virksomhedens navn, adresse og CVR-nummer.
 Til brug for beregning af praktikpladstaxametertilskuddene modtager Styrelsen for It og Læring oplysninger så som virksomhedens SE-nummer, elevens CPR-nummer, praktikopholdets start- og slutdato, uddannelsesretning og speciale.
Arbejdsgivernes Uddannelsesbidrag modtager fra Styrelsen for It og Læring en opgørelse over tilskudsmodtagende institutioner og størrelsen af de beregnede tilskud.
Arbejdsgivernes Uddannelsesbidrag modtager således ikke personoplysninger i forbindelse med sin udbetaling af praktikpladstaxametertilskud til institutionerne.
Det praktikadministrative system EASY-P ventes udfaset i med udgangen af 2021. Styrelsen for It og Læring vil inden da etablere et nyt system til indgåelse og administration af uddannelsesaftaler, aftaler om praktik i udlandet og skolepraktik, som institutionerne herefter vil skulle registrere de relevante oplysninger i.
Oplysningerne vil således ligge i et centralt datalager, som vil blive varetaget af Styrelsen for It og Læring.
Disse oplysninger vil fortsat skulle anvendes af Styrelsen for It og Læring til brug for beregning af tilskuddet og tilgå Arbejdsgivernes Uddannelsesbidrag med henblik på udbetalingen af tilskuddene.
Det følger af artikel 6, stk. 1, i databeskyttelsesforordningen, at behandling af personoplysninger kun er lovlig, hvis og i det omfang mindst ét forhold i databeskyttelsesforordningens artikel 6, stk. 1, litra a-f er opfyldt.
Efter artikel 6, stk. 1, litra e, er behandlingen lovlig, hvis og i det omfang behandlingen er nødvendig af hensyn til udførelse af en opgave i samfundets interesse eller som henhører under offentlig myndighedsudøvelse, som den dataansvarlige har fået pålagt.
 Det følger af § 6, stk. 1, i lov nr. 502 af 23. maj 2018 om supplerende bestemmelser til forordning om beskyttelse af fysiske personer i forbindelse med behandling af personoplysninger og om fri udveksling af sådanne oplysninger (databeskyttelsesloven), at behandling af personoplysninger må finde sted, hvis mindst en af betingelserne i databeskyttelsesforordningens artikel 6, stk. 1, litra a-f, er opfyldt.
Efter forslaget vil Styrelsen for It og Læring fortsat skulle beregne praktikpladstaxametertilskud med henblik på, at Arbejdsgivernes Uddannelsesbidrag kan udbetale dette til institutionerne efter nærmere angivne betingelser, hvilket vil sige, at kendskab til uddannelsesaftalens længde m.v. er en forudsætning for sagsbehandlingen i Styrelsen for It og Læring.
Sagsbehandlingen i Styrelsen for It og Læring er nødvendig af hensyn til Arbejdsgivernes Uddannelsesbidrags mulighed for at kunne udbetale tilskuddene og dermed nødvendig af hensyn til udførelse af en opgave i samfundet interesse, her at der tilvejebringes tilstrækkeligt med uddannelsesaftaler til elever i erhvervsuddannelserne.
Det vurderes på denne baggrund, at den beskrevne behandling af elevens personoplysninger vil kunne ske ud fra det behandlingsgrundlag, der følger af databeskyttelsesforordningens artikel 6, stk. 1, litra e, jf. databeskyttelseslovens § 6, stk. 1. Hertil kommer, at det følger af databeskyttelseslovens § 11, stk. 1, at offentlige myndigheder kan behandle oplysninger om personnummer med henblik på entydig identifikation eller som journalnummer.
 Det skal bemærkes, at al behandling af elevers personoplysninger skal ske under behørig iagttagelse af reglerne i databeskyttelseslovgivningen, herunder databeskyttelsesforordningen og databeskyttelsesloven, herunder så det sikres, at behandlingen af personoplysninger er gennemsigtig i forhold til den registrerede elev samt relevant og begrænset til, hvad er nødvendigt i forhold til formålet med behandlingen, jf. databeskyttelsesforordningens artikel 5, stk. 1, litra a og c.
 Efter det foreslåede § 12 c, stk. 4, 1. pkt., vil tilskud i tilskudsåret efter de foreslåede stk. 1-3 blive beregnet på baggrund af uddannelsesaftaler og aftaler om praktik i udlandet, som er gyldigt registreret i det praktikadministrative system senest den 31. december året efter, at uddannelsesaftalen eller aftalen om praktik i udlandet er indgået.
 Forslaget vil indebære, at såfremt en institution senest den 31. december 2022 (in casu) registrerer en uddannelsesaftale, der er indgået (underskrevet) i 2021 (in casu), vil uddannelsesaftalen kunne indgå i beregningen af tilskud efter de foreslåede stk. 1-3 til institutionen.
 Efter det foreslåede § 12 c, stk. 4, 2. pkt., vil der ikke ske genberegning af tilskud efter de foreslåede stk. 1-3 som følge af registrering eller berigtigelse af registrering, der finder sted efter denne dato.
 Forslaget vil indebære, at såfremt en institution efter den 31. december 2022 (in casu) registrerer eller berigtiger en tidligere registrering af en uddannelsesaftale, der er indgået i 2021 (in casu), vil registreringen eller berigtigelsen ikke kunne føre til, at der skal ske genberegning af tilskud til institutionen efter de foreslåede stk. 1-3. Dette vil være tilfældet, uanset om registreringen eller berigtigelsen ville have medført en anden beregning i institutionens favør eller disfavør, såfremt registreringen eller berigtigelsen var foretaget senest den 31. december 2022 (in casu).
 Det bemærkes særskilt, at en institutions registrering eller berigtigelse af registrering af en uddannelsesaftale efter den nævnte frist heller ikke vil kunne føre til genberegning af tilskud til en anden institution efter de foreslåede stk. 1-3. Også her vil dette være tilfældet, uanset om registreringen eller berigtigelsen ville have medført en anden beregning i den anden institutions favør eller disfavør, såfremt registreringen eller berigtigelsen var foretaget senest den 31. december 2022 (in casu).
 Det bemærkes, at det foreslåede § 12 c, stk. 4, 2. pkt., ikke er til hinder for, at en institution kan blive mødt med krav om tilbagebetaling m.v. fra Arbejdsgivernes Uddannelsesbidrag efter § 23 a i lov om Arbejdsgivernes Uddannelsesbidrag, såfremt det efter den nævnte dato fx i forbindelse med en tilsynssag måtte vise sig, at institutionen fx mod bedre vidende har fået udbetalt tilskud efter de foreslåede stk. 1-3 for en uddannelsesaftale, som institutionen har registreret inden for den nævnte frist.
Efter det foreslåede § 12 c, stk. 5, vil børne- og undervisningsministeren skulle udbetale et foreløbigt beløb til dækning af udgiften til tilskud og administrationsudgifter til Arbejdsgivernes Uddannelsesbidrag.
Beløbet vil som i dag udbetales kvartalsvis forud.
Der vil skulle gennemføres en efterfølgende regulering efter årets afslutning.
 Forslaget vil indebære, at bestemmelsen videreføres i sin nuværende form.
Efter det foreslåede § 12 c, stk. 6, vil bestyrelsen for Arbejdsgivernes Uddannelsesbidrag skulle udarbejde et særligt regnskab for udbetalinger i løbet af året, jf. § 24 i lov om Arbejdsgivernes Uddannelsesbidrag.
Regnskabet vil skulle revideres efter § 25 i lov om Arbejdsgivernes Uddannelsesbidrag.
Dette vil bl.a. indebære, at årsregnskabet for Arbejdsgivernes Uddannelsesbidrag skal revideres af mindst én statsautoriseret revisor.
Bestyrelsen for Arbejdsgivernes Uddannelsesbidrag udnævner revisor, men kan til enhver tid trække udnævnelsen tilbage.
Revisionen vil som hidtil skulle foretages i overensstemmelse med § 3 i lov om revisionen af statens regnskaber m.m.
 Forslaget vil indebære, at bestemmelsen videreføres i sin nuværende form.
 Efter det foreslåede § 12 c, stk. 7, vil bestyrelsen for Arbejdsgivernes Uddannelsesbidrag skulle administrere ordningerne i de foreslåede stk. 1-3 og fastsætte nærmere regler om udbetalingen.
 Forslaget vil sammen med det foreslåede § 12 c, stk. 8, videreføre den nuværende § 12 c, stk. 3, med den redaktionelle ændring, at bestemmelsen med forslaget placeres til sidst i den foreslåede § 12 c i to nye stykker.
Det forslåede § 12 c, stk. 7, vil indebære, at Arbejdsgivernes Uddannelsesbidrag som hidtil vil skulle administrere tilskudsordningen i de foreslåede § 12 c, stk. 1-3. Efter det foreslåede vil Styrelsen for It og Læring en gang om måneden skulle opgøre størrelsen af tilskuddene i de foreslåede § 12 c, stk. 1-3, for alle tilskudsberettigede institutioner og indberetter tilskudsbeløb pr. institution til Arbejdsgivernes Uddannelsesbidrag.
Tilskuddet vil blive udbetalt af Arbejdsgivernes Uddannelsesbidrag.
Efter forslaget bemyndiges bestyrelsen for Arbejdsgivernes Uddannelsesbidrag til som hidtil at fastsætte nærmere regler om udbetalingen.
Det er hensigten, at bemyndigelsen vil blive anvendt til at fastsætte regler svarende til reglerne i bekendtgørelse om tilskud til institutioner for erhvervsrettet uddannelse og andre skoler og institutioner til praktikpladsopsøgning og vejledning af elever samt formidling af uddannelsesaftaler.
Efter det foreslåede § 12 c, stk. 8, vil børne- og undervisningsministeren kunne fastsætte nærmere regler om regnskabsaflæggelse og revision for institutionerne nævnt i de foreslåede stk. 1-3, dvs. institutioner for erhvervsrettet uddannelse og andre skoler og institutioner.
Med andre skoler og institutioner menes andre skoler og institutioner, der udbyder erhvervsuddannelse.
Forslaget vil videreføre bemyndigelsen til børne- og undervisningsministeren i den nuværende § 12 c, stk. 3, 2. pkt.
Det er hensigten, at bemyndigelsen vil blive anvendt til at fastsætte regler svarende til reglerne i bekendtgørelse om Arbejdsgivernes Uddannelsesbidrag.
 Der henvises i øvrigt til pkt. 2.1. i lovforslagets almindelige bemærkninger.
Til nr. 2 § 27 i lov om Arbejdsgivernes Uddannelsesbidrag giver klageadgang i forhold til de afgørelser, som Arbejdsgivernes Uddannelsesbidrag eller Arbejdsmarkedets Tillægspension foretager efter lov om Arbejdsgivernes Uddannelsesbidrag.
Lov om Arbejdsgivernes Uddannelsesbidrag indeholder ikke andre bestemmelser om klageadgang.
Lov om Arbejdsgivernes Uddannelsesbidrag indeholder heller ingen regler om klageafskæring.
 Det foreslås at indsætte en ny bestemmelse i lov om Arbejdsgivernes Uddannelsesbidrag.
 Den foreslåede § 27 a vil indebære en ramme for håndtering af klager over de afgørelser, der måtte træffes af styrelser under Børne- og Undervisningsministeriet som led i udøvelse af børne- og undervisningsministerens beføjelser efter lov om Arbejdsgivernes Uddannelsesbidrag.
 Det følger af det foreslåede stk. 1, at såfremt børne- og undervisningsministeren har bemyndiget en styrelse under Børne- og Undervisningsministeriet til at udøve de beføjelser, der i denne lov er tillagt ministeren, vil styrelsens afgørelser ikke kunne indbringes for ministeren.
Det følger videre af det foreslåede stk. 2, at børne- og undervisningsministeren dog vil kunne fastsætte regler om, at visse typer af afgørelser, der er truffet i henhold til bemyndigelsen, i et nærmere bestemt omfang vil kunne indbringes for ministeren.
Ministeren vil i den forbindelse kunne fastsætte regler om adgangen til at klage og fremgangsmåden herved.
 Den foreslåede bestemmelse foreslås indført for at bringe lovforslaget i overensstemmelse med den nyeste lovgivningspraksis på Børne- og Undervisningsministeriets område, så der vil blive indført tilsvarende specifikke klageafskæringsbestemmelser på dette område, jf. § 49 i lov om forberedende grunduddannelse, § 57 i lov om institutioner for forberedende grunduddannelse og § 12 i lov om et nationalt naturfagscenter.
Der vil i forhold til det foreslåede stk. 1 navnlig være tale om børne- og undervisningsministerens beføjelser efter lovens 12 c om beregning af praktikpladstaxametertilskud.
Det fremgår af lovens § 12 c, at staten yder praktikpladstaxametertilskud til institutioner for erhvervsrettet uddannelse og andre skoler og institutioner for praktikpladsopsøgende arbejde, jf. afsnit 2.1.1 om gældende ret.
Det vil i praksis være Styrelsen for It og Læring, der i henhold til delegation varetager opgaven med beregning af praktikpladstaxameter og også efter lovforslagets § 1, nr. 1, vil skulle varetage denne opgave.
I den forbindelse vil styrelsen fx i visse tilfælde skulle beslutte, hvorvidt en institution i forhold til beregningen af praktikpladstaxametertilskud har registreret en uddannelsesaftale korrekt eller rettidigt i det praktikadministrative system.
Det samme kan være tilfældet i forbindelse med en henvendelse fra en institution, som mener sig berettiget til praktikpladstaxametertilskud for en bestemt uddannelsesaftale, hvor systemtekniske eller registreringsmæssige årsager medfører, at uddannelsesaftalen indgår i beregningen af tilskud til en anden institution i stedet.
Det bemærkes i den forbindelse, at den eksisterende systemtekniske mulighed for, at en institution kan registrere sig som berettiget til et tilskud for en uddannelsesaftale i det praktikadministrative system, som en anden institution er registreret som berettiget til i systemet, for indeværende videreføres med lovforslagets § 1, nr. 1.
Det foreslåede stk. 1 vil indebære, at styrelsens afgørelser (fx om beregning af praktikpladstaxametertilskud) ikke kan indbringes for børne- og undervisningsministeren.
Bestemmelsen giver ikke hjemmel til at afskære klageadgang, der i øvrigt følger af lovgivningen.
Der vil således fortsat være klageadgang efter § 27 i lov om Arbejdsgivernes Uddannelsesbidrag for så vidt angår Arbejdsgivernes Uddannelsesbidrags afgørelser efter loven.
 Det foreslåede stk. 2 vil indebære, at børne- og undervisningsministeren vil kunne fastsætte regler om fremgangsmåden ved indgivelse af klager, herunder f.eks. at en klage først skal sendes til styrelsen, der så skal vurdere sagen med henblik på, om afgørelsen skal ændres, eller klagen sendes videre til ministeriet med styrelsens udtalelse (obligatorisk remonstration).
Den foreslåede § 27 a vil indebære og sikre, at børne- og undervisningsministeren med henblik på en effektiv og hensigtsmæssig udnyttelse af ressourcerne også fremover vil kunne henlægge opgaver til styrelser inden for ministeriets ressort.
Forslaget vil betyde, at i de tilfælde, hvor kompetencen er delegeret fra Børne- og Undervisningsministeriet til en styrelse, vil styrelsens afgørelser  med mindre børne- og undervisningsministeren fastsætter regler om det modsatte  være den endelige administrative afgørelse.
 Der henvises i øvrigt til pkt. 2.2. i lovforslagets almindelige bemærkninger.
Til § 2 Det foreslås i stk. 1, at loven træder i kraft 1. januar 2021. Datoen er valgt med henblik på at sikre, at der ikke opstår uoverensstemmelse mellem gældende ret og finansloven for 2021 samt med henblik på at sikre overensstemmelse med håndteringen i Styrelsen for It og Lærings it-systemer.
De nye regler for beregning af tilskud vil dermed gælde for uddannelsesaftaler og aftaler om praktik i udlandet, der udløser tilskud til udbetaling i 2021.
Det foreslås i stk. 2, 1. pkt., at § 12 c i lov om Arbejdsgivernes Uddannelsesbidrag som affattet ved dette lovforslags § 1, nr. 1, vil finde anvendelse fra og med tilskudsåret 2021 for uddannelsesaftaler og aftaler om praktik i udlandet, der opfylder betingelserne for tilskud den 1. januar 2021 eller senere, uanset hvornår disse er indgået.
Dette vil indebære, at også uddannelsesaftaler og aftaler om praktik i udlandet, der er indgået i 2020, men hvor betingelserne for tilskud først er opfyldt i 2021, vil være omfattet af reglerne i lovforslagets § 1, nr. 1.
Det foreslås i stk. 2, 2. og 3. pkt., at loven ikke vil finde ikke anvendelse for tidligere tilskudsår.
For sådanne tilskudsår vil de hidtil gældende regler finde anvendelse, fx i forhold til hvor længe tilskudsudbetalingen kan ændres bagudrettet.
 Det foreslås i stk. 3, at regler fastsat i medfør af den gældende § 12 c, stk. 3, i lov om Arbejdsgivernes Uddannelsesbidrag, jf. lovbekendtgørelse nr. 187 af 9. marts 2020, vil skulle forblive i kraft, indtil de ophæves eller afløses af forskrifter udstedt i medfør af § 12 c, stk. 7 og 8, i lov om Arbejdsgivernes Uddannelsesbidrag som affattet ved lovforslagets § 1, nr. 1.
 Med det foreslåede vil bekendtgørelse nr. 1435 af 27. november 2017 om tilskud til institutioner for erhvervsrettet uddannelse og andre skoler og institutioner til praktikpladsopsøgning og vejledning af elever samt formidling af uddannelsesaftaler, som er udstedt af bestyrelsen for Arbejdsgivernes Uddannelsesbidrag, skulle forblive i kraft, indtil den ophæves eller afløses af forskrifter udstedt af bestyrelsen for Arbejdsgivernes Uddannelsesbidrag i medfør af den foreslåede bemyndigelsesbestemmelse i § 12 c, stk. 7, i lov om Arbejdsgivernes Uddannelsesbidrag som affattet ved lovforslagets § 1, nr. 1.
 Endvidere vil bekendtgørelse nr. 1257 af 1. november 2013 om Arbejdsgivernes Uddannelsesbidrag, som er udstedt af børne- og undervisningsministeren, skulle forblive i kraft, indtil den ophæves eller afløses af forskrifter udstedt af børne- og undervisningsministeren i medfør af den foreslåede bemyndigelsesbestemmelse i § 12 c, stk. 8, i lov om Arbejdsgivernes Uddannelsesbidrag som affattet ved lovforslagets § 1, nr. 1.
Det bemærkes, at lov om Arbejdsgivernes Uddannelsesbidrag ikke gælder for Færøerne og Grønland, jf. § 42 i lov om Arbejdsgivernes Uddannelsesbidrag.
Derfor vil nærværende ændringslov heller ikke skulle gælde for Færøerne og Grønland.
