Nr LSF 165 Forslag til Lov om naturbeskyttelse Fremsat af miljøministeren (Lone Dybkjær) den 18. januar 1990 Kapitel 1 Formål § 1. Loven skal medvirke til at værne landets natur og miljø, så  

 samfundsudviklingen kan ske på et bæredygtigt grundlag, i respekt for  

 menneskets livsvilkår og for bevarelsen af dyre- og plantelivet.
Stk. 2. Loven tilsigter særligt 1) at beskytte naturen med dens indhold af vilde dyr og planter samt deres  

 levesteder og de landskabelige, kulturhistoriske, naturvidenskabelige og  

 undervisningsmæssige værdier, 2) at forbedre, genoprette eller tilvejebringe områder, der er af  

 betydning for vilde dyr og planter og for landskabelige og kulturhistoriske  

 interesser, og 3) at give befolkningen adgang til at færdes og opholde sig i naturen samt  

 forbedre mulighederne for friluftslivet.
 § 2. Lovens beføjelser skal tillige anvendes med sigte på at forøge  

 skovarealet og bekæmpe sandflugt.
Kapitel 2 Generelle beskyttelsesbestemmelser Beskyttede naturtyper m.v.
 Heder, moser, strandenge, strandsumpe, ferske enge, overdrev m.v.
§ 3. Der må ikke foretages ændring i tilstanden af 1) heder, 2) moser og lignende, 3) strandenge og strandsumpe samt 4) ferske enge og overdrev, når sådanne naturtyper enkeltvis, tilsammen eller i forbindelse med de  

 søer, der er nævnt i stk. 2, er større end 2.500m2 i sammenhængende areal.
 Stk. 2. Der må heller ikke foretages ændring i tilstanden af moser og  

 lignende, der er mindre end 2.500 m2, når de ligger i forbindelse med en sø  

 eller et vandløb, der efter lov om vandløb er omfattet af reglerne for ferske  

 vande, der er naturlige eller højt målsatte i regionplanen.
 Stk. 3. Miljøministeren kan fastsætte regler om, i hvilket omfang  

 gødskning er tilladt på de arealer, som er beskyttet efter stk. 1 og 2, og  

 som hidtil har været gødet.
Sten- og jorddiger § 4. Der må ikke foretages ændring i tilstanden af sten- og jorddiger.
 Stk. 2. For sten- og jorddiger, der er beskyttet som fortidsminder, gælder  

 alene reglerne om fortidsminder, jf. § 12 og § 13.
Andre bestemmelser § 5. Miljøministeren kan fastsætte regler om, at bestemmelserne i § 3,  

 stk. 1 og 2, og § 4, stk. 1, ikke skal gælde for nærmere angivne kategorier  

 af de pågældende naturtyper og sten- og jorddiger.
 Stk. 2. Miljøministeren kan fastsætte regler om, at § 3 ikke skal gælde  

 for nærmere angivne arter af anlæg, som kræver tilladelse i henhold til lov  

 om kystbeskyttelse.
 § 6. Miljøministeren kan fastsætte regler, som beskriver og afgrænser de  

 naturtyper og sten- og jorddiger, der er nævnt i § 3, stk. 1 og 2, og § 4,  

 stk. 1, samt om beregning af arealstørrelser for disse.
 § 7. Miljøministeren kan fastsætte regler om registrering af de naturtyper  

 og sten- og jorddiger, der er nævnt i § 3, stk. 1 og 2, og § 4, stk. 1.
Klitfredede arealer § 8. Der må ikke foretages ændring i tilstanden af klitfredede arealer.  

 Der må ikke etableres hegn, og arealerne må ikke afgræsses.
Der må ikke  

 placeres campingvogne og lignende.
Der må heller ikke foretages udstykning,  

 matrikulering eller arealoverførsel, hvorved der fastlægges skel.
Stk. 2. Følgende arealer er klitfredede 1) strandbredden langs Skagerak og Vesterhavet i Nordjyllands, Viborg,  

 Ringkøbing og Ribe Amter og strandbredden på Rømø i Sønderjyllands Amt, 2) arealer inden for 100 m fra den inderste grænse af de strandbredder,  

 der er nævnt i nr. 1, og 3) arealer, der er klitfredede i henhold til den hidtidige lovgivning om  

 sandflugtens bekæmpelse.
Stk. 3. De arealer, der er nævnt i stk. 2, nr. 2 og 3, skal være afmærket  

 på stedet.
Klitfredning efter stk. 2, nr. 2, revideres løbende.
Stk 4. Forbudet i stk. 1 gælder ikke for 1) foranstaltninger til dæmpning af sandflugt, 2) landbrugsmæssig drift af arealer, der hidtil lovligt har været udnyttet  

 landbrugsmæssigt, og 3) havneanlæg og de landarealer, der ved lokalplan er udlagt til  

 havneformål.
 Stk. 5. Miljøministeren kan fastsætte regler om, at stk. 1 ikke skal gælde  

 for nærmere angivne arter af anlæg, som kræver tilladelse i henhold til lov  

 om kystbeskyttelse.
 Stk. 6. Miljøministeren kan fastsætte regler om anvendelse af de  

 klitfredede arealer og om forbud mod bestemte former for anvendelse.
 § 9. Miljøministeren kan inddrage andre arealer under klitfredning, hvis  

 de ligger inden for 500 meter fra den inderste grænse af de strandbredder,  

 der er nævnt i § 8, stk. 2, nr. 1.
 Stk. 2. Miljøministeren kan inddrage andre arealer end dem, der er nævnt i  

 stk. 1 og i § 8, stk.2, under klitfredning, hvis ejeren fremsætter begæring  

 herom, eller hvis ejeren ikke opfylder påbud efter § 53, stk. 2, om dæmpning  

 af sandflugt eller om begrænsning i brugen af arealerne.
 Stk. 3. Miljøministeren kan i særlige tilfælde ophæve klitfredning.
 § 10. Klitfredning tinglyses på ejendommen.
 § 11. Miljøministeren kan for at forebygge sandflugt give påbud om  

 anvendelsen af klitfredede arealer og nedlægge forbud mod visse former for  

 anvendelse.
 Stk. 2. Miljøministeren kan nedlægge veje og stier på klitfredede arealer,  

 hvis der er anden fornøden vejadgang til de arealer, nedlæggelsen vedrører.
 Stk. 3. Der må ikke gives adgang til nye ejendomme ad veje, der fører over  

 klitfredede arealer.
Fortidsminder § 12. Der må ikke foretages ændring i tilstanden af fortidsminder.
Der må  

 heller ikke foretages udstykning, matrikulering eller arealoverførsel, der  

 fastlægger skel gennem fortidsminder.
 Stk. 2. De typer af fortidsminder, der er omfattet af beskyttelsen efter  

 stk. 1, er optaget i bilaget til loven.
Stk. 3. I bilaget til loven er fastsat, at visse typer af fortidsminder  

 kun er omfattet af forbudet i stk. 1, når ejeren har modtaget en meddelelse  

 fra miljøministeren om deres tilstedeværelse.
For fortidsminder under terræn  

 eller under bygninger kan miljøministeren i forbindelse med meddelelsen  

 bestemme, at beskyttelsen efter stk. 1 udstrækkes til ejendomsskellet.
 Stk. 4. Miljøministeren oplyser på begæring, hvilke beskyttede  

 fortidsminder der findes på en ejendom, og hvilken udstrækning de har.
 Stk. 5. Miljøministeren kan lade en meddelelse efter stk. 3 om  

 tilstedeværelsen af et fortidsminde tinglyse på ejendommen.
§ 13. På fortidsminder, og indenfor en afstand af 2 m fra dem, må der ikke  

 foretages jordbehandling, gødes eller plantes.
Der må heller ikke anvendes  

 metaldetektor.
 § 14. Der må ikke foretages ændring i tilstanden af fortidsminder på  

 havbunden, hvis de befinder sig i territorialfarvandet eller på  

 kontinentalsoklen, dog ikke ud over 24 sømil fra de basislinier, hvorfra  

 bredden af det ydre territorialfarvand måles.
 Stk. 2. Vrag af skibe, der må antages at være gået tabt for til enhver tid  

 mere end 100 år siden, samt skibsladninger og dele fra sådanne skibsvrag må  

 ikke ændres eller fjernes, hvis de befinder sig i det område, der er nævnt i  

 stk. 1, i vandløb eller i søer.
 Stk. 3. Miljøministeren registrerer fortidsminder og vrag m.v., der er  

 omfattet af stk. 1 eller 2. Fund af sådanne fortidsminder og vrag m.v. skal  

 straks anmeldes til ministeren.
 Stk. 4. Miljøministeren kan fastsætte regler om beskyttelse af  

 fortidsminder og vrag m.v., der om omfattet af stk. 1 eller 2.  

 Miljøministeren kan herunder fastsætte, at der ikke må foretages ændring af  

 bundforholdene, optagning af grus eller sand, dumpning eller opfyldning,  

 opankring eller andre foranstaltninger.
Beskyttelseslinier Strande § 15. Der må ikke foretages ændring i tilstanden af strandbredder og af  

 andre kyststrækninger, der ligger indenfor en afstand af 100 m fra  

 begyndelsen af den sammenhængende landvegetation.
Der må ikke etableres hegn,  

 placeres campingvogne og lignende.
Der må heller ikke foretages udstykning,  

 matrikulering eller arealoverførsel, hvorved der fastlægges skel.
Stk. 2. Forbudet i stk. 1 gælder ikke for 1) landbrugsmæssig drift bortset fra tilplantning, 2) gentilplantning af skovarealer og beplantning i eksisterende haver, 3) sædvanlig hegning på jordbrugsejendomme, 4) bestående forsvarsanlæg, 5) havneanlæg og de landarealer, der ved lokalplan er udlagt til  

 havneformål, 6) kyststrækninger, der er klitfredede, jf. § 8 og § 9, og 7) andre områder, der efter den hidtidige lovgivning har været undtaget.
 Stk. 3. Miljøministeren kan fastsætte regler om, at stk. 1 ikke skal gælde  

 for nærmere angivne arter af anlæg, der tillige vedrører søterritoriet, eller  

 som kræver tilladelse i henhold til lov om kystbeskyttelse.
Søer og åer § 16. Der må ikke foretages beplantning eller ændringer i terrænet  

 indenfor en afstand af 150 m fra søer med en vandflade på mindst 3 ha og de  

 vandløb, der er registreret med en beskyttelseslinie i henhold til den  

 tidligere lovgivning.
 Stk. 2. I byzone og sommerhusområder må der endvidere ikke inden for de  

 områder, der er nævnt i stk. 1, placeres bebyggelse, campingvogne og  

 lignende.
Stk. 3. Forbudet i stk. 1 og 2 gælder ikke for 1) foranstaltninger, der efter lov om vandløb er meddelt påbud om eller  

 tilladelse til, 2) gentilplantning af skovarealer og beplantning i eksisterende haver, 3) bestående forsvarsanlæg, 4) havneanlæg og de landarealer, der ved lokalplan er udlagt til  

 havneformål, 5) driftsbygninger, der er nødvendige for jordbrugs- og fiskerierhvervene,  

 og 6) andre områder, der efter den hidtidige lovgivning har været undtaget.
Skove § 17. Der må ikke i byzone og sommerhusområder placeres bebyggelse,  

 campingvogne og lignende inden for en afstand af 300 m fra eksisterende  

 skove.
For privatejede skove gælder dette kun, hvis arealet udgør mindst 20  

 ha sammenhængende skov.
Stk. 2. Forbudet i stk. 1 gælder ikke for 1) bestående forsvarsanlæg, 2) havneanlæg og de landarealer, der ved lokalplan er udlagt til  

 havneformål, 3) driftsbygninger, der er nødvendige for jordbrugs- og fiskerierhvervene,  

 og 4) andre områder, der efter den hidtidige lovgivning har været undtaget.
Fortidsminder § 18. Der må ikke foretages ændring i tilstanden af arealet inden for 100  

 m fra fortidsminder, der er beskyttet efter bestemmelserne i § 12. Der må  

 ikke etableres hegn, placeres campingvogne og lignende.
Stk. 2. Forbudet i stk. 1 gælder ikke for 1) landbrugsmæssig drift bortset fra tilplantning, 2) gentilplantning af skovarealer, der ligger uden for det areal, der er  

 nævnt i § 13, og beplantning i eksisterende haver og 3) sædvanlig hegning på jordbrugsejendomme.
 Stk. 3. Stk. 1 gælder ikke for de typer af fortidsminder, der er nævnt i  

 kapitel 1, nr. 10, og i kapitel 3 i bilaget til loven.
Kirker § 19. Der må ikke i landzone placeres bygninger med en højde over 8,5 m  

 indenfor en afstand af 300 m fra kirker.
Kapitel 3 Anlæg i det åbne land Offentlige anlæg § 20. Offentlige anlæg i det åbne land skal placeres og udformes således,  

 at der i videst muligt omfang tages hensyn til de landskabelige værdier og de  

 øvrige interesser, der er nævnt i § 1.
 Stk. 2. Miljøministeren kan fastsætte regler om, at placering og  

 udformning af nærmere angivne kategorier af offentlige anlæg skal godkendes  

 af miljøministeren eller amtsrådet.
Friluftsreklamer § 21. I det åbne land må der ikke anbringes plakater, afbildninger,  

 fritstående skilte, lysreklamer og andre indretninger i reklame- og  

 propagandaøjemed.
Stk. 2. Forbudet i stk. 1 omfatter ikke 1) virksomhedsreklamer, som anbringes i umiddelbar tilknytning til  

 virksomheden, når de ikke virker dominerende i landskabet og ikke er synlige  

 over store afstande, 2) trafikpropaganda, der er godkendt af Rådet for større  

 Færdselssikkerhed, og 3) plakater, der opsættes i forbindelse med folketingsvalg, valg til  

 kommunale eller andre offentlige råd eller folkeafstemninger.
 Stk. 3. Amtsrådet kan tillade, at der anbringes reklamer på idrætsanlæg.
Kapitel 4 Offentlighedens adgang til naturen Strande § 22. Strandbredder og andre kyststrækninger mellem daglig lavvandslinie  

 og den sammenhængende landvegetation er åbne for færdsel til fods, kortvarigt  

 ophold og badning.
Adgang sker på eget ansvar.
Det er tilladt kortvarigt at  

 have en båd uden motor liggende på strandbredden.
I perioden 1. april-30.  

 september skal hunde føres i snor.
Stk. 2. Reglen i stk. 1 omfatter ikke arealer, der inden den 1. januar  

 1916 er udlagt som have eller inddraget under en erhvervsvirksomhed, der  

 drives på ejendommen.
Det samme gælder forsvarsanlæg og havneanlæg.
 Stk. 3. Offentlighedens adgang må ikke forhindres eller vanskeliggøres.
 Stk. 4. På privatejede strandbredder og kyststrækninger må ophold og  

 badning ikke finde sted inden for 50 m fra beboelsesbygninger.
Skove § 23. Skove er åbne for færdsel til fods og på cykel samt for kortvarigt  

 ophold, hvis der er lovlig adgang dertil.
Det gælder dog ikke for  

 skovarealer, der er afmærket som militære anlæg.
Adgang sker på eget ansvar.  

 Hunde skal føres i snor.
 Stk. 2. Offentlighedens adgang må ikke forhindres eller vanskeliggøres.  

 Der må ikke opsættes usædvanlige hegn omkring skove.
 Stk. 3. Ejeren kan forbyde adgang på dage, hvor der holdes jagt, eller i  

 områder, hvor der foregår intensivt skovningsarbejde.
 Stk. 4. Enhver, der færdes i skoven på anden måde end tilladt, har pligt  

 til at oplyse navn og bopæl på forlangende af skovejeren eller dennes  

 repræsentant.
Stk. 5. I privatejede skove må færdsel til fods kun ske på anlagte veje og  

 stier og færdsel på cykel kun på anlagte veje og - cykelstier.
Der er kun  

 adgang fra kl. 7 til solnedgang, og ophold må ikke finde sted inden for 150 m  

 fra beboelses- og driftsbygninger.
Privatejede skove, der er mindre end 5 ha,  

 er dog kun åbne for offentlighedens adgang efter aftale mellem ejeren og  

 amtsrådet.
 Stk. 6. Reglerne i stk. 5 gælder ikke for skove, der ejes af offentlige  

 stiftelser.
Udyrkede arealer § 24. Udyrkede arealer er åbne for færdsel til fods og kortvarigt ophold,  

 hvis der er lovlig adgang dertil.
Adgang sker på eget ansvar.
Hunde skal  

 føres i snor.
 Stk. 2. Ejeren kan forbyde adgang på dage, hvor der holdes jagt, eller i  

 områder, hvor der foregår intensivt landbrugsarbejde.
Stk. 3. Til privatejede, udyrkede arealer er der kun adgang fra kl. 7 til  

 solnedgang.
Ophold må ikke finde sted inden for 150 m fra beboelses- og  

 driftsbygninger.
Stk. 4. Bestemmelsen i stk. 1, 1. punktum, gælder ikke privatejede  

 arealer, der i deres helhed er forsvarligt hegnede.
Bestemmelsen gælder  

 heller ikke de bræmmer langs vandløb og søer, som efter lov om vandløb skal  

 holdes udyrkede, med mindre de grænser op til arealer, der er åbne for  

 offentlighedens adgang.
Klitfredede arealer § 25. Klitfredede arealer, jf. § 8 og § 9, er åbne for færdsel til fods og  

 kortvarigt ophold, hvis der er lovlig adgang dertil.
Adgang sker på eget  

 ansvar.
Hunde skal føres i snor.
 Stk. 2. På privatejede, klitfredede arealer må ophold ikke finde sted  

 inden for 50 m fra beboelsesbygninger.
Veje og stier § 26. Anlagte veje og stier i det åbne land er åbne for færdsel til fods  

 og på cykel efter regler, der fastsættes af miljøministeren.
Andre bestemmelser § 27. Amtsrådet, for statsejede arealer miljøministeren, kan bestemme, at  

 arealer, der er omfattet af §§ 22-26, helt eller delvis lukkes for  

 offentlighedens adgang.
Strande og offentligt ejede arealer kan dog kun  

 lukkes, hvis særlige forhold taler derfor.
 Stk. 2. Miljøministeren kan forbyde offentlighedens adgang på klitfredede  

 arealer, hvor der er fare for sandflugt.
 § 28. Miljøministeren kan fastsætte regler om offentlighedens adgang til  

 de arealer, der er omfattet af §§ 22-25, herunder regler, der begrænser  

 offentlighedens adgang.
 Stk. 2. Miljøministeren kan fastsætte regler, hvorefter offentligheden  

 sikres en videregående adgang til statsejede arealer end nævnt i §§ 22-25.  

 Der kan herunder fastsættes regler om, at videregående adgang betinges af en  

 afgift.
 Stk. 3. Miljøministeren kan fastsætte regler om dækning af skader, der  

 opstår som følge af offentlighedens adgang til private skove, udyrkede  

 arealer samt veje og stier.
Sejlads § 29. Miljøministeren kan fastsætte regler, hvorefter ikke-erhvervsmæssig  

 sejlads og anden færdsel på søterritoriet forbydes helt eller delvis.
 Stk. 2. Miljøministeren kan fastsætte regler om offentlighedens sejlads og  

 anden færdsel på søer, der ejes af staten.
Kapitel 5 Beskyttelse af plante- og dyrearter m.v.
§ 30. Miljøministeren kan fastsætte regler med henblik på at beskytte  

 eller regulere udnyttelsen af vilde dyre- og plantearter, herunder regler om  

 konservering, registrering og mærkning af sådanne arter og dele og produkter  

 af disse.
Reglerne kan omfatte både arter, der stammer fra Danmark og fra  

 udlandet.
Stk. 2. Miljøministeren kan bestemme, at den, der udnytter vilde dyre- og  

 plantearter erhvervsmæssigt, skal have autorisation hertil.
Miljøministeren  

 kan fastsætte regler for sådanne autorisationsordninger.
 Stk.3. Miljøministeren kan fastsætte regler om kontrol med eller forbud  

 mod indførsel af bestemte arter af vilde dyr, der frembyder risiko for  

 mennesker.
§ 31. Dyr, der ikke findes naturligt vildtlevende i Danmark, må ikke  

 udsættes i naturen uden miljøministerens tilladelse.
Dette gælder også for  

 søterritoriet og fiskeriterritoriet, som fastlagt efter lov om Danmarks Riges  

 fiskeriterritorium.
 Stk. 2. Miljøministeren kan fastsætte regler om udsætning af bestemte dyr.
 Stk. 3. Miljøministeren kan fastsætte regler om, at bestemte planter, som  

 ikke findes naturligt vildtvoksende i Danmark, ikke må udplantes eller sås  

 uden særlig tilladelse.
 § 32. Rørskær i perioden 1. marts-31. oktober må kun ske med tilladelse  

 fra miljøministeren.
Kapitel 6 Fredning Oversigt § 33. Amtsrådet kan til varetagelse af de formål, der er nævnt i § 1,  

 gennemføre fredning af arealer efter reglerne i dette kapitel.
 Stk. 2. Amtsrådets beslutning om fredning kan efter reglerne i § 42  

 indbringes for det Naturklagenævn, der er oprettet i henhold til lov herom.  

 Naturklagenævnets beslutning om erstatning kan indbringes for  

 Taksationskommissionen efter reglerne i § 45.
 Stk. 3. Miljøministeren, kommunalbestyrelsen eller Danmarks  

 Naturfredningsforening kan fremsætte forslag til fredning overfor amtsrådet.
 Stk. 4. For det tab, som en fredning påfører en ejer, bruger eller  

 indehaver af en anden rettighed over en fredet ejendom, ydes der erstatning  

 efter reglerne i § 39.
Indhold § 34. En fredning skal indeholde en bestemmelse om formålet med  

 fredningen.
 Stk. 2. En fredning kan gå ud på bevaring af den nuværende tilstand eller  

 tilvejebringelse af en bestemt tilstand, der herefter skal bevares.
 Stk. 3. En fredning kan indeholde de bestemmelser, herunder de påbud og  

 forbud vedrørende arealernes anvendelse, der skønnes nødvendige, for at  

 fredningsformålet kan opnås.
 Stk. 4. En fredning kan bestemme, at en fast ejendom eller en del af en  

 fast ejendom skal afstås til det offentlige.
 Stk. 5. En fredning skal angive, i hvilket omfang den træder i stedet for  

 tilladelse m.v. efter reglerne i denne lov eller efter regler i anden  

 lovgivning.
Foreløbigt forbud § 35. Miljøministeren eller amtsrådet kan nedlægge forbud mod en  

 anvendelse af en ejendom eller mod, at der retligt eller faktisk etableres  

 forhold, som strider mod en påtænkt fredning.
 Stk. 2. Forbudet skal meddeles de berørte lodsejere og tinglyses på de  

 pågældende ejendomme, og der skal foretages offentlig bekendtgørelse herom.
 Stk. 3. Forbudet gælder fra offentliggørelsen heraf, og indtil der er  

 foretaget offentlig bekendtgørelse af et forslag til fredning, jf. § 36, dog  

 længst i et år.
Amtsrådets behandling af en fredningssag § 36. Før amtsrådet træffer beslutning om gennemførelse af en fredning,  

 herunder om forslag, der er fremsat efter § 33, stk. 3, skal amtsrådet  

 foretage offentlig bekendtgørelse af forslaget, og det skal drøftes på mindst  

 eet offentligt møde.
 Stk. 2. Samtidig med offentliggørelsen sender amtsrådet forslaget til  

 lodsejere og brugere m.v., til statslige og kommunale myndigheder, hvis  

 interesser berøres af forslaget, samt til organisationer m.v., som antages at  

 have en væsentlig interesse i forslaget.
 Stk. 3. Ved offentliggørelsen og underretningen skal amtsrådet give  

 oplysning om fristen efter § 37 og om reglerne i § 38.
§ 37. Indsigelser mod og ændringsforslag til et forslag til fredning skal  

 fremsættes på det offentlige møde eller indsendes til amtsrådet inden en  

 frist, der er fastsat af amtsrådet.
Fristen skal være mindst 8 uger fra  

 offentliggørelsen efter § 36, stk. 1.
 § 38. Når der er foretaget offentlig bekendtgørelse efter § 36 af et  

 forslag til fredning, må der ikke foretages noget, der er i strid hermed.
 Stk. 2. Ansøgninger om dispensation fra et offentliggjort forslag til  

 fredning behandles efter reglerne i § 49.
Erstatning § 39. Amtsrådet fastsætter erstatning til ejere, brugere m.v. for de tab,  

 som fredningen påfører dem.
Bortset fra ejere og brugere kan der kun gives  

 erstatning til rettighedshavere, der overfor amtsrådet har stillet krav  

 derom.
 Stk. 2. Gennemføres fredningen ikke, kan amtsrådet efter anmodning yde en  

 godtgørelse til ejere, brugere m.v. for tab ved ikke at have kunnet udnytte  

 ejendommen fra forslagets offentliggørelse efter § 36 til beslutningen om, at  

 fredningen ikke skal gennemføres.
Stk. 3. Erstatningsbeløb forrentes fra datoen fra amtsrådets afgørelse, og  

 indtil erstatningen udbetales, med en årlig rente, der er 1 pct. højere end  

 Danmarks Nationalbanks diskonto.
Under særlige omstændigheder kan der  

 fastsættes et andet begyndelsestidspunkt for forrentningen.
Amtsrådets afgørelse § 40. Efter udløbet af indsigelsesfristen kan amtsrådet ved en fornyet  

 behandling af forslaget træffe afgørelse om fredningen og om erstatningen  

 herfor.
Stk. 2. Umiddelbart efter afgørelsen foretager amtsrådet offentlig  

 bekendtgørelse derom.
Amtsrådet sender samtidig afgørelsen til de personer,  

 myndigheder, organisationer m.v., der er nævnt i § 36, stk. 2.
 Stk. 3. Amtsrådet lader fredningen tinglyse på de ejendomme, der er  

 omfattet af fredningen.
 Stk. 4. Miljøministeren fastsætter regler om amtsrådets behandling af  

 fredningssager.
 § 41. Når der er foretaget offentlig bekendtgørelse efter § 40, stk. 2,  

 skal fredningen overholdes af alle og enhver.
 Stk. 2. Hvis amtsrådets afgørelse er en afvisning af at gennemføre  

 fredningen eller begrænser fredningens omfang i forhold til det  

 offentliggjorte forslag, gælder § 38, indtil klagefristen er udløbet.  

 Påklages afgørelsen, gælder § 38, indtil der er truffet endelig afgørelse om  

 fredningen.
Stk. 3. Hvis der ved fredningen sker afståelse efter § 34, stk. 4,  

 bortfalder alle rettigheder til eller over det afståede, med mindre andet  

 bestemmes i det enkelte tilfælde.
Ved afståelse af en del af en ejendom  

 påhviler det den myndighed, som arealet afstås til, at lade det udstykke og  

 afholde de udgifter, der er forbundet dermed.
Klage til Naturklagenævnet § 42. Amtsrådets afgørelse om fredningens gennemførelse, om dens indhold  

 og afgrænsning samt om erstatningen kan påklages til Naturklagenævnet.
Stk. 2. Klageberettiget er enhver, som efter § 40, stk. 2, skal  

 underrettes særskilt om afgørelsen.
De dele af afgørelsen, der vedrører  

 erstatning eller godtgørelse, kan dog kun påklages af den, der anser sig for  

 berettiget til større erstatning eller godtgørelse, eller en myndighed, der  

 skal udrede en del af erstatningen.
 Stk. 3. Reglerne i § 81, stk. 1 og 2, gælder også for klager efter stk. 1.
 § 43. Naturklagenævnet kan ændre amtsrådets afgørelse, uanset hvem der har  

 indbragt afgørelsen, og uanset hvilke krav der er fremført.
 Stk. 2. Finder Naturklagenævnet i modsætning til amtsrådet, at en fredning  

 bør gennemføres, kan nævnet bestemme, at amtsrådet skal optage sagen til  

 fornyet behandling.
 Stk. 3. I særlige tilfælde kan nævnet undlade at tage stilling til et  

 erstatningskrav og forelægge spørgsmålet for Taksationskommissionen til  

 afgørelse.
 § 44. Naturklagenævnets afgørelse bekendtgøres efter reglerne i § 40, stk.  

 2.
 Stk. 2. Miljøministeren fastsætter regler om nævnets behandling af  

 fredningssager.
Taksation § 45. Naturklagenævnets afgørelse af erstatningsspørgsmål kan påklages til  

 Taksationskommissionen af den, hvis erstatningskrav er blevet påkendt, eller  

 af en myndighed, der skal udrede en del af erstatningen.
Afgørelse om  

 godtgørelse efter § 39, stk. 2, kan dog ikke påklages.
 Stk. 2. Reglerne i § 81, stk. 1 og 2, gælder også ved klage til  

 Taksationskommissionen.
 Stk. 3. Uanset de nedlagte påstande, kan Taksationskommissionen tage  

 stilling til ethvert spørgsmål om erstatningen under forudsætning af, at de  

 berørte har haft lejlighed til at udtale sig derom.
 Stk. 4. Miljøministeren fastsætter regler om kommissionens behandling af  

 sagerne.
 § 46. Amtsrådet, Naturklagenævnet og Taksationskommissionen kan bestemme,  

 at der skal ydes en erstatningsberettiget en passende godtgørelse for  

 nødvendige udgifter til sagkyndig bistand under fredningssagens behandling.  

 Afgørelse efter 1. pkt. kan ikke påklages.
Naturklagenævnets genoptagelse af sagen § 47. I særlige tilfælde kan Naturklagenævnet tage spørgsmålet om  

 fredningens gennemførelse samt om dens indhold og afgrænsning op til fornyet  

 behandling, når Taksationskommissionens afgørelse af erstatningsspørgsmålet  

 foreligger, eller når spørgsmålet er afgjort ved endelig dom, jf. § 82.
Erstatningsfordeling og udbetaling § 48. Staten betaler tre fjerdedele af fredningserstatningen.
Den sidste  

 fjerdedel betales af amtskommunen.
 Stk. 2. Ved fredninger, der hovedsagelig har betydning for en kommune, kan  

 amtsrådet eller Naturklagenævnet bestemme, at kommunen helt eller delvis skal  

 betale den del af fredningserstatningen, som efter stk. 1 påhviler staten.
 Stk. 3. Miljøministeriet foranlediger, at tilkendte erstatninger  

 udbetales, og drager omsorg for den delvise refusion efter stk. 1-3. En  

 erstatning kan først kræves udbetalt, når det er endelig afgjort, om  

 fredningen skal gennemføres.
 Stk. 4. Når panterettigheder i det afståede bortfalder, jf. § 41, stk. 3,  

 kan udbetaling af erstatning kun ske til ejeren med panthaverens samtykke.  

 Dette gælder dog ikke, hvor amtsrådet eller Naturklagenævnet skønner, at  

 afståelsen ikke medfører forringelse af pantesikkerheden.
Dispensation § 49. Amtsrådet kan gøre undtagelse fra bestemmelser i en fredning, hvis  

 det ikke er i strid med fredningens formål.
 Stk. 2. Videregående afvigelser end omhandlet i stk. 1 samt hel eller  

 delvis ophævelse af en fredning kan kun foretages efter reglerne om  

 gennemførelse af fredninger.
Stk. 3. Hvis en afvigelse efter stk. 2 medfører en væsentlig  

 værdiforøgelse for en ejendom, kan afgørelsen gøres betinget af, at ejeren  

 indbetaler et bestemt beløb til den myndighed, der har afholdt  

 erstatningsudgiften.
Beløbet må ikke være større end værdiforøgelsen eller  

 den tidligere udbetalte erstatning.
Taksationskommissionen § 50. Taksationskommissionen nedsættes af miljøministeren og består af 3  

 medlemmer.
Stk. 2. Formanden og det ene af de andre medlemmer udpeges af  

 miljøministeren.
Formanden skal opfylde de almindelige betingelser for at  

 blive landsdommer.
Det tredie medlem vælges af vedkommende amtsråd.
 Stk. 3. For hvert af medlemmerne udpeges eller vælges en suppleant efter  

 reglerne i stk. 2.
Stk. 4. Samtlige udpegninger og valg gælder for 4 år.
Nyvalg i løbet af  

 perioden gælder dog kun indtil denne periodes udløb.
 Stk. 5. Miljøministeren fastsætter en forretningsorden for  

 Taksationskommissionen.
 Fredninger på søterritoriet m.v.
 § 51. Til varetagelse af de formål, der er nævnt i § 1, kan  

 miljøministeren ved bekendtgørelse gennemføre fredning på søterritoriet og  

 fiskeriterritoriet som fastlagt efter lov om Danmarks Riges  

 fiskeriterritorium.
Kapitel 7 Naturpleje og sandflugtsbekæmpelse § 52. Amtskommuner og kommuner, som ejer ikke fredede arealer, der  

 omfattes af bestemmelserne i § 3, § 4, stk. 1, § 12 og § 13, skal pleje  

 disse.
 Stk. 2. Amtsrådet kan i særlige tilfælde pleje ikke fredede arealer, der  

 er omfattet af stk. 1, når disse er i privat eje, og når pleje kan ske uden  

 væsentlig gene for ejer og bruger.
 Stk. 3. Pleje efter stk. 2 kan kun ske, hvis ejer og bruger i rimelig tid  

 forinden er underrettet herom og om, at ejeren eller brugeren selv kan  

 foretage den nødvendige pleje.
 Stk. 4. Miljøministeren kan fastsætte regler om pleje af de arealer, der  

 er nævnt i stk. 1 og 2.
 Stk. 5. Miljøministeren kan fastsætte regler om pleje af fredede arealer,  

 herunder om amtsrådets ret til at pleje disse.
 § 53. Miljøministeren iværksætter de foranstaltninger, som er nødvendige  

 for at dæmpe sandflugt på de klitfredede arealer, der er nævnt i § 8 og § 9.
Stk. 2. Miljøministeren kan påbyde ejeren af et areal, der ikke er  

 klitfredet efter § 8 eller § 9, for egen regning at udføre de  

 foranstaltninger, som er nødvendige for at dæmpe sandflugt.
Miljøministeren  

 kan påbyde, at ejerens brug af arealet begrænses.
Stk. 3. Såfremt et påbud ikke efterkommes rettidigt, kan miljøministeren  

 umiddelbart lade arbejdet udføre på ejerens regning.
Det samme gælder, hvis  

 arbejdet ikke kan afvente gennemførelsen af et påbud.
§ 54. Udgifterne ved dæmpningsarbejder på klitfredede arealer afholdes med  

 fem sjettedele af staten og en sjettedel af kommunen.
Udgifterne ved  

 dæmpningsarbejder på statens arealer afholdes dog alene af staten.
Kapitel 8 Naturforvaltning Erhvervelse, lån og tilskud m.v.
§ 55. På de årlige finanslove fastsættes en beløbsramme, inden for hvilken  

 miljøministeren kan 1) erhverve fast ejendom og afholde drifts- og anlægsudgifter på  

 erhvervede ejendomme, bl.a. til tilplantning, 2) yde lån til amtskommuner, kommuner eller almennyttige foreninger,  

 stiftelser, institutioner m.v. til erhvervelse af fast ejendom og 3) yde lån og tilskud til amtskommuner, kommuner, almennyttige foreninger,  

 stiftelser, institutioner m.v. samt private ejendomsejere til bevaring, pleje  

 og genopretning af naturområder og til forbedring af mulighederne for  

 friluftslivet.
 Stk. 2. Miljøministeren kan sælge fast ejendom.
Stk. 3. Tilskud efter stk. 1, nr. 3, kan gøres betinget af, at der indgås  

 aftaler om naturbevaring, naturgenopretning og offentlighedens adgang.  

 Sådanne aftaler kan tinglyses på ejendommen.
Tinglyste aftaler er bindende  

 for ejere og indehavere af rettigheder over ejendommene, uanset hvornår  

 retten er stiftet.
 Stk. 4. Miljøministeren kan erstatte de skader, der måtte opstå som følge  

 af en aftalt offentlig adgang til en privat ejendom.
 Stk. 5. Miljøministeren kan fastsætte nærmere regler for administrationen  

 af stk. 1 og 4.
 § 56. Finansministeren fastsætter vilkårene for lån, der ydes efter § 55,  

 stk. 1, nr. 2 og 3.
 Stk. 2. Miljøministeren kan efter forhandling med finansministeren modtage  

 gaver til opfyldelse af lovens formål.
Forkøbsret § 57. Miljøministeren kan bestemme, at ejendomme i landzone eller  

 sommerhusområder, der er særligt egnede til opfyldelse af lovens formål,  

 pålægges forkøbsret for staten.
 Stk. 2. Ejeren af den pågældende ejendom underrettes om forkøbsretten, der  

 tinglyses på ejendommen.
 Stk. 3. Forkøbsretten respekterer private forkøbsrettigheder og  

 køberettigheder, der er tinglyst før den 17.november 1988, men går i øvrigt  

 forud for andre rettigheder over ejendommen, uanset hvornår de er stiftet.
§ 58. Forkøbsretten gælder ved enhver enhvervelse af ejendommen eller dele  

 af ejendommen.
Forkøbsretten kommer dog ikke til anvendelse, 1) når staten, en amtskommune eller en kommune erhverver ejendommen til  

 andre formål end denne lovs, 2) når ejendommen erhverves af en person ved arv, ved overtagelse til  

 hensidden i uskiftet bo eller ved deling af fællesbo, eller 3) når erhververen er den hidtidige ejers ægtefælle eller er beslægtet  

 eller besvogret med den hidtidige ejer i op- eller nedstigende linie eller i  

 dennes sidelinie så nær som søskende eller deres børn.
 § 59. Reglerne i §§ 21-26 i lov om statens fremskaffelse af jord og udlån  

 til jordbrugsmæssige formål m.m. finder tilsvarende anvendelse, når der er  

 pålagt forkøbsret efter § 57, idet miljøministeren træder i stedet for  

 landbrugsministeren, og Taksationskommissionen, jf. § 50, træder i stedet for  

 vejtaksationsmyndighederne.
 Stk. 2. Fristen for at gøre forkøbsretten gældende fastsættes dog til 8  

 uger i sager i medfør af denne lov.
Ekspropriation § 60. Miljøministeren kan ekspropriere fast ejendom, hvis der kan pålægges  

 forkøbsret i medfør af § 57, når det er af væsentlig betydning at råde over  

 ejendommen for at gennemføre foranstaltninger på grundlag af en planlægning  

 til fremme af lovens formål.
 Stk. 2. Ved ekspropriationens gennemførelse finder reglerne i § 39, stk. 1  

 og 3, § 41, stk. 2, § 42, § 43, stk. 1 og 3, §§ 44-46 og § 48, stk. 4 og 5,  

 tilsvarende anvendelse med de fornødne modifikationer, idet miljøministeren  

 træder i stedet for amtsrådet.
Naturforvaltningsudvalget § 61. Miljøministeren nedsætter et udvalg, som er rådgivende for  

 ministeren i sager af større betydning efter § 55, stk. 1 og 2, § 57, stk. 1,  

 og § 60, stk. 1.
 Stk. 2. Efter indstilling udpeger miljøministeren et medlem fra  

 Finansministeriet, Landbrugsministeriet, Amtsrådsforeningen i Danmark,  

 Kommunernes Landsforening, Danmarks Naturfredningsforening, Friluftsrådet, De  

 danske Landboforeninger, Danske Husmandsforeninger, Tolvmandsforeningerne,  

 Jagtorganisationernes Fællesudvalg, Dansk Skovforening, Dansk Ornitologisk  

 Forening og Danmarks Sportsfiskerforbund.
 Stk. 3. Miljøministeren udpeger desuden 2 medlemmer med henholdsvis  

 naturvidenskabelig og kulturhistorisk ekspertise, et medlem, der  

 repræsenterer dansk turisme, samt udvalgets formand og yderligere et antal  

 medlemmer fra Miljøministeriet.
 Stk. 4. Miljøministeren fastsætter en forretningsorden for udvalget.
Kapitel 9 Naturovervågning, rådgivning m.m.
 § 62. Miljøministeren overvåger i samarbejde med amtsrådene samt andre  

 berørte offentlige myndigheder og institutioner naturens tilstand.
 Stk.2. Miljøministeren kan fastsætte nærmere regler om, hvorledes  

 overvågningen skal udføres.
 § 63. Miljøministeren forestår rådgivnings-, vejlednings- og  

 informationsvirksomhed om nationale og internationale  

 naturbeskyttelsesspørgsmål over for andre myndigheder og private.
 Stk. 2. Miljøministeren kan fastsætte retningslinier for amtsrådenes  

 naturvejledningsarbejde.
 § 64. Miljøministeren kan nedsætte sagkyndige råd til at rådgive  

 myndighederne i spørgsmål indenfor lovens område.
 Stk. 2. Amtsrådet nedsætter et råd med repræsentanter for de berørte  

 interesser til at rådgive i spørgsmål vedrørende amtsrådets administration af  

 loven.
Kapitel 10 Administration Dispensation m.v.
 § 65. Miljøministeren kan i særlige tilfælde gøre undtagelse fra  

 bestemmelserne i § 8, stk. 1, § 11, stk. 3, § 12, stk. 1, § 13 og § 14, stk.  

 1 og 2.
 Stk. 2. Amtsrådet kan i landzone gøre undtagelse fra bestemmelserne i §  

 16, stk. 1, og § 19.
 Stk. 3. Amtsrådet kan i særlige tilfælde gøre undtagelse fra  

 bestemmelserne i § 3, stk. 1 og 2, § 4, stk.1, § 15, stk. 1, og § 18, stk. 1.  

 Miljøministeren kan bestemme, at amtsrådet skal indhente en udtalelse fra  

 miljøministeren, før amtsrådet træffer afgørelse vedrørende § 18, stk. 1.
 Stk. 4. Kommunalbestyrelsen kan i byzone og sommerhusområder gøre  

 undtagelse fra bestemmelserne i § 16, stk. 1 og 2, og § 17. Den pågældende  

 skovejer skal underrettes, før der træffes afgørelse om undtagelse fra § 17.
§ 66. Betingelser, der knyttes til en tilladelse, er bindende for ejere og  

 indehavere af andre rettigheder over ejendommen uden hensyn til, hvornår  

 retten er stiftet.
Myndigheden lader på ansøgerens bekostning betingelser af  

 varig interesse tinglyse på den pågældende ejendom.
 Stk. 2. En tilladelse bortfalder, hvis den ikke er udnyttet inden 3 år  

 efter, at den er meddelt, eller ikke har været udnyttet i 3 på hinanden  

 følgende år.
Andre administrative bestemmelser § 67. Miljøministeren kan beslutte at overtage amtsrådets eller  

 kommunalbestyrelsens beføjelser efter loven i sager, der berører andre  

 myndigheders lovbestemte opgaver eller har større betydning.
Dette gælder dog  

 ikke for gennemførelse af fredninger efter kapitel 6.
 Stk. 2. Miljøministeren kan fastsætte regler om amtsrådets administration  

 af § 21, stk. 3, § 27, stk. 1, og § 65, stk. 2 og 3, samt om  

 kommunalbestyrelsens administration af § 65, stk. 4.
§ 68. Miljøministeren kan pålægge amtsråd og kommunalbestyrelser at  

 tilvejebringe oplysninger, herunder kortmateriale, til brug for vurdering af  

 forhold, der er omfattet af loven.
Oplysningerne kan forlanges afgivet i en  

 bestemt form.
 Stk. 2. Miljøministeren kan udarbejde landsdækkende oversigter over  

 fredningsinteresserne.
 § 69. Det kan i en lokalplan bestemmes, at forbudene i § 3, § 4 og §§  

 15-19 ikke skal gælde i det omfang, forholdet er reguleret af lokalplanen.
 § 70. Miljøministeren kan bemyndige en under ministeriet oprettet styrelse  

 eller tilsvarende institution til at udøve de beføjelser, der i denne lov er  

 tillagt ministeren.
 Stk. 2. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 1, herunder  

 at afgørelserne ikke skal kunne indbringes for ministeren.
Internationale forpligtelser § 71. Regeringen kan indgå overenskomster med fremmede stater om fælles  

 foranstaltninger til opfyldelse af lovens formål eller til varetagelse af  

 naturbeskyttelsesinteresser udenfor landets grænser.
 Stk. 2. Miljøministeren fastsætter regler til opfyldelse af internationale  

 overenskomster, der indgås i henhold til stk. 1.
Gebyrer § 72. Miljøministeren kan fastsætte regler om gebyrer til dækning af  

 myndighedernes omkostninger ved administration af loven.
Kapitel 11 Tilsyn § 73. Amtsrådet påser overholdelsen af denne lov og af de regler, der er  

 udstedt efter loven, samt af fredningsbestemmelser.
 Stk. 2. Miljøministeren påser overholdelsen af reglerne i § 8 og § 9 om  

 klitfredning.
 Stk. 3 Kommunalbestyrelsen påser i byzone og sommerhusområder  

 overholdelsen af reglerne i § 16 og § 17 om beskyttelseslinier.
 Stk. 4. Miljøministeren kan bestemme, at tilsynet udøves af en anden  

 myndighed.
 Stk. 5. Tilsynsmyndigheden påser, at påbud og forbud efter denne lov  

 efterkommes, og at vilkår, der er fastsat i tilladelser, overholdes.
 Stk. 6. Tilsynsmyndigheden skal foranledige et ulovligt forhold  

 lovliggjort, medmindre forholdet har underordnet betydning.
 Stk. 7. Kommunalbestyrelsen skal foretage indberetning til  

 tilsynsmyndigheden, når kommunalbestyrelsen får kendskab til et ulovligt  

 forhold, som ikke omfattes af stk. 3.
 Stk. 8. Miljøministeren kan fastsætte regler for udøvelsen af  

 tilsynsvirksomheden.
 § 74. Det påhviler den til enhver tid værende ejer eller bruger af en  

 ejendom at berigtige et ulovligt forhold.
Stk. 2. Tilsynsmyndigheden, jf. § 73, kan for ejerens regning lade et  

 påbud om at berigtige et ulovligt forhold tinglyse på ejendommen.
Når  

 forholdet er berigtiget, skal myndigheden lade påbudet aflyse fra tingbogen.
 Stk. 3. Når et ved dom meddelt påbud om at berigtige et ulovligt forhold  

 ikke efterkommes rettidigt, og inddrivelse af tvangsbøder ikke kan antages at  

 føre til, at påbudet efterkommes, kan tilsynsmyndigheden foretage det  

 nødvendige til forholdets berigtigelse på den forpligtedes regning.
Stk. 4. Såfremt et ulovligt forhold frembyder fare for opretholdelsen af  

 tilstanden af et område eller for dyr og planter, der er beskyttet i medfør  

 af loven, og et påbud om at berigtige forholdet ikke efterkommes rettidigt,  

 kan tilsynsmyndigheden umiddelbart lade det nødvendige arbejde udføre på den  

 forpligtedes regning.
Politiet yder nødvendig bistand hertil.
 § 75. Miljøministeren kan lade fortidsminder istandsætte, hvis det ikke  

 medfører udgift for ejeren og brugeren af ejendommen, jf. dog stk. 2 og 3.
Stk. 2. Beskadiges, ændres eller flyttes et fortidsminde, kan  

 miljøministeren påbyde ejeren og brugeren at genoprette den hidtidige  

 tilstand samt at foretage foranstaltninger, der er nødvendige for at hindre  

 nye beskadigelser.
Såfremt et påbud ikke efterkommes rettidigt, kan  

 miljøministeren umiddelbart lade arbejdet udføre på den forpligtedes regning.
 Stk. 3. Finder miljøministeren, at en genopretning efter stk. 2 ikke kan  

 udføres forsvarligt af ejer eller bruger, kan ministeren foretage  

 genopretning for ejerens eller brugerens regning.
 Stk. 4. Reglerne i stk. 2 og 3 kan ikke anvendes, hvis ejer og bruger  

 godtgør, at beskadigelsen ikke skyldes fejl eller forsømmelse hos dem.
§ 76. Myndighederne efter loven eller personer, der af disse myndigheder  

 er bemyndiget hertil, har uden retskendelse adgang til offentlige og private  

 ejendomme for at udøve de beføjelser, der er tillagt dem i medfør af denne  

 lov, herunder for at foretage undersøgelser af betydning for lovens formål.  

 Tilsvarende gælder lokaliteter, der helt eller delvis benyttes  

 erhvervsmæssigt.
Legitimation skal forevises efter anmodning.
 Stk. 2. Politiet yder nødvendig bistand til at udnytte adgangsretten efter  

 stk. 1.
 Stk. 3. Ved eftersyn af erhvervsvirksomheder skal indehaveren og  

 beskæftigede personer efter anmodning yde myndighederne fornøden vejledning  

 og hjælp.
 § 77. De opgaver og beføjelser, som loven henlægger til amtsrådet, udøves  

 for Københavns og Frederiksberg kommuners vedkommende af  

 kommunalbestyrelserne.
Kapitel 12 Klage og søgsmål Klage § 78. Amtsrådets og kommunalbestyrelsens afgørelser efter loven eller de  

 regler, der udstedes efter loven, kan påklages efter bestemmelserne i dette  

 kapitel.
Afgørelser efter § 21, stk. 3, § 27, stk. 1, og § 73, stk. 6, kan  

 dog ikke påklages.
For klager over afgørelser om fredning gælder reglerne i  

 §§ 42-47.
 Stk. 2. Miljøministerens afgørelser efter loven, jf. dog § 60, stk. 2,  

 eller regler, der udstedes efter loven, kan ikke påklages til anden  

 administrativ myndighed.
 § 79. Det Naturklagenævn, der er oprettet i henhold til særlig lov herom,  

 afgør klager, der er indgivet af miljøministeren eller indeholder spørgsmål,  

 som efter nævnets vurdering har meget væsentlig interesse i forhold til  

 lovens formål, jf. dog § 42, stk. 1, og § 60, stk. 2. Miljøministeren afgør  

 andre klager.
 § 80. Klageberettiget er:
1) adressaten for afgørelsen, 2) offentlige myndigheder, 3) Danmarks Naturfredningsforening og 4) lokale foreninger og lignende, som har en væsentlig interesse i  

 afgørelsen.
§ 81. Klagefristen er 4 uger fra den dag, afgørelsen er meddelt.
Er  

 afgørelsen offentligt bekendtgjort, regnes klagefristen dog altid fra  

 bekendtgørelsen.
Hvis klagefristen udløber på en lørdag eller helligdag,  

 forlænges fristen til den følgende hverdag.
Stk. 2. Klage indgives skriftligt til den myndighed, der har truffet  

 afgørelsen.
Myndigheden videresender klagen til Naturklagenævnet ledsaget af  

 den påklagede afgørelse og det materiale, der er indgået i sagens bedømmelse.
 Stk. 3. Tilladelser må ikke udnyttes, før klagefristen er udløbet.  

 Rettidig klage har opsættende virkning for den påklagede afgørelse, medmindre  

 klagemyndigheden bestemmer andet.
 Stk. 4. Miljøministeren kan fastsætte regler om underretning af de  

 klageberettigede.
Søgsmål § 82. Søgsmål til prøvelse af afgørelser efter loven eller de regler, der  

 udstedes efter loven, skal være anlagt inden 6 måneder efter, at afgørelsen  

 er meddelt den pågældende.
Er afgørelsen offentligt bekendtgjort, regnes  

 fristen dog altid fra bekendtgørelsen.
 Stk. 2. Spørgsmål, der kan prøves af Taksationskommissionen, jf. § 45, kan  

 ikke indbringes for domstolene, før kommissionens afgørelse foreligger.
 Stk. 3. Søgsmål om fredninger og ekspropriationer efter denne lov anlægges  

 ved den landsret, under hvilken ejendommen er beliggende.
Kapitel 13 Straf m.v.
Straf og konfiskation § 83. Medmindre højere straf er forskyldt efter anden lovgivning, straffes  

 med bøde den, der 1) overtræder § 3, stk. 1 og 2, § 4, stk. 1, § 8, stk. 1, § 12, stk. 1, §  

 13, § 14, stk. 1 og 2, § 15, stk. 1, § 16, stk. 1 og 2, § 17, stk. 1,§ 18,  

 stk. 1, § 19, § 21, stk. 1, § 31, stk. 1, § 32, § 38, stk. 1, § 41, stk. 1 og  

 2, og § 74, stk. 1, 2) færdes og opholder sig på anden måde i naturen end tilladt efter  

 reglerne i kapitel 4, 3) i strid med reglerne i kapitel 4 forhindrer eller vanskeliggør  

 offentlighedens adgang til naturen, 4) undlader at efterkomme forbud eller påbud udstedt efter § 11, stk. 1, §  

 27, § 35, stk. 1, § 53, stk. 2, § 73, stk. 6, og § 75, stk. 2, 5) i strid med § 76, stk. 1, modvirker adgangen til en ejendom eller  

 undlader at efterkomme en anmodning efter § 76, stk. 3, 6) undlader at efterkomme forbud eller påbud, der er udstedt efter regler  

 fastsat i medfør af loven, 7) handler i strid med en fredningsbestemmelse, en fredningskendelse, en  

 overenskomst om fredning indgået for fredningsnævn, eller tilsidesætter  

 forskrifter, der er udstedt i medfør heraf, 8) tilsidesætter vilkår, der er fastsat i en tilladelse eller godkendelse  

 efter loven eller efter regler udstedt efter loven.
Stk. 2. Straffen kan stige til hæfte eller fængsel i indtil 1 år, hvis  

 overtrædelsen er begået forsætligt eller ved grov uagtsomhed, og hvis der ved  

 overtrædelsen er 1) voldt skade på de interesser, som loven tilsigter at beskytte, jf. § 1  

 og § 2, eller fremkaldt fare derfor, eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
Stk. 3. I regler, der udstedes efter loven, kan der fastsættes straf af  

 bøde for overtrædelse af bestemmelser i reglerne.
Det kan endvidere  

 fastsættes, at straffen kan stige til hæfte eller fængsel i indtil 1 år under  

 de omstændigheder, der er nævnt i stk. 2.
Stk. 4. For overtrædelser, der begås af aktieselskaber, anpartsselskaber,  

 andelsselskaber eller lignende, kan der pålægges selskabet som sådant  

 bødeansvar.
Er overtrædelsen begået af en amtskommune, en kommune eller et  

 kommunalt fællesskab, jf. § 60 i lov om kommunernes styrelse, eller af  

 staten, kan der pålægges den pågældende myndighed eller det kommunale  

 fællesskab bødeansvar.
 Stk. 5. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet økonomisk fordel,  

 jf. stk. 2, nr. 2.
Stk. 6. Er overtrædelsen begået med et motordrevet køretøj, og er såvel  

 føreren som køretøjet hjemmehørende i udlandet, kan køretøjet tilbageholdes  

 af politiet, indtil bøder, sagsomkostninger og erstatningsbeløb er betalt,  

 eller der er stillet sikkerhed for betalingen.
Er beløbet ikke betalt inden 2  

 måneder efter sagens endelige afgørelse, kan der søges fyldestgørelse i  

 køretøjet.
Stk. 7. Med hensyn til iværksættelse af tilbageholdelse efter stk. 6  

 finder reglerne i retsplejeloven om beslaglæggelse af ting, der findes at  

 burde konfiskeres, tilsvarende anvendelse.
Tilbageholdelse kan kun ske, hvis  

 det findes påkrævet for at sikre betaling af beløbet.
Var føreren uberettiget  

 i besiddelse af køretøjet, kan tilbageholdelse ikke ske.
 Stk. 8. Reglerne i stk. 6 og 7 finder ikke anvendelse med hensyn til  

 førere, der er hjemmehørende i Finland, Island, Norge eller Sverige.
 Stk. 9. Forældelsesfristen for strafansvaret er 5 år for overtrædelse m.v.  

 som omhandlet i stk. 1 og for overtrædelser af bestemmelser i regler udstedt  

 efter loven.
Stk. 10. Sagerne behandles som politisager.
Retsmidlerne i retsplejelovens  

 kapitel 73 kan anvendes i samme omfang som i statsadvokatsager.
 § 84. Miljøministeren bestemmer, hvorledes der forholdes med dyr og  

 planter, herunder dele og produkter heraf, der er konfiskeret i forbindelse  

 med overtrædelse af loven eller af regler udstedt efter loven.
§ 85. Hvis vilde dyr eller planter eller produkter heraf er indført i  

 strid med regler, der er udstedt efter § 30, skal udgifter til opbevaring  

 m.v. og til transport af varerne tilbage til oprindelses- eller  

 afsenderlandet efter påkrav fra miljøministeren bæres af den, der har  

 transporteret dem her til landet, eller af den, for hvem varerne er indført,  

 eller som varerne er bestemt for.
Det samme gælder, hvis varerne ankommer her  

 til landet, uden at betingelserne for, at der kan meddeles  

 indførselstilladelse efter de regler, der er nævnt i 1. pkt., er opfyldt.
Udpantning § 86. Der er udpantningsret for gebyrer efter § 72 og for udgifter, som  

 myndighederne har krav på at få dækket efter § 53, stk. 3, § 66, stk. 1, §  

 74, stk. 2-4, § 75, stk. 2 og 3, samt § 85.
Kapitel 14 Ikrafttrædelse og overgangsbestemmelser § 87. Loven træder i kraft den 1. januar 1991.
 Stk. 2. Følgende lovbestemmelser ophæves:
1) Lov om naturfredning, jf. lovbekendtgørelse nr. 530 af 10. oktober  

 1984, 2) Lov om sandflugtens bekæmpelse, jf. lovbekendtgørelse nr. 168 af 28.  

 april 1982, 3) Lov nr. 339 af 24. maj 1989 om naturforvaltning, 4) Lov nr. 595 af 13. november 1940 om stianlæg m.v. i Københavnsegnens  

 grønne områder, 5) Lov af 30. januar 1861 angående forbud mod at medtage løse hunde i  

 Jægersborg Dyrehave m.v.
 Stk. 3. Bestemmelser om godkendelse af beliggenhedsplan,  

 bygningstegninger, materialer og farvevalg m.m. i de af  

 strandfredningskommissionen tinglyste deklarationer i henhold til § 25, stk.  

 1, sidste pkt., i bekendtgørelse nr. 194 af 16. juni 1961 af lov om  

 naturfredning ophæves.
 § 88. I lov nr. 383 af 7. juni 1989, skovlov, foretages følgende  

 ændringer:
 1) I § 4 indsættes som stk. 4:
»Stk. 4. Fredskovspligtige arealer kan holdes utilplantede eller i  

 anden særlig drift i det omfang, det bestemmes i en fredning efter lov om  

 naturbeskyttelse.« 2) I § 15, stk. l, l. pkt., indsættes efter »naturhistoriske«:  

 », kulturhistoriske«.
 3) I § 17, stk. 3, ændres »naturfredningslovens kapitel V« til:  

 »naturbeskyttelseslovens § 3«.
 4) I § 41, stk. 2, 2. pkt., ændres »8 medlemmer udnævnes af  

 ministeren efter indstilling fra Landbrugsministeriet, Dansk Skovforening (2  

 medlemmer), De danske Skovdyrkerforeninger, Hedeselskabet, Danmarks  

 Naturfredningsforening (2 medlemmer), Naturfredningsrådet og Friluftsrådet. 3  

 medlemmer udnævnes af ministeren som repræsentanter for det  

 skovbrugsvidenskabelige område,» til: »8 medlemmer udnævnes af  

 ministeren efter indstilling fra Landbrugsminsteriet, Dansk Skovforening (2  

 medlemmer), De Danske Skovdyrkerforeninger, Hedeselskabet, Danmarks  

 Naturfredningsforening (2 medlemmer) og Friluftsrådet. 4 medlemmer udnævnes  

 af ministeren som repræsentanter for det skovbrugsvidenskabelige område, det  

 naturvidenskabelige område,».
 § 89. I lov om frikommuner, jf. lovbekendtgørelse nr. 583 af 31. august  

 1989, foretages følgende ændringer:
 1) § 24, stk. 1, nr. 4, affattes således:
»4) om, hvilke myndigheder der træffer afgørelse efter  

 naturbeskyttelseslovens § 21, stk. 3, § 27, stk. 1, og § 65, stk. 2 og  

 3,» 2) § 24, stk. 4, § 25 og § 26, nr. 1, ophæves.
 § 90. I lov nr. 108 af 5. marts 1988 om kystbeskyttelse foretages følgende  

 ændringer:
 1) § 16, stk. 2, nr. 2, affattes således:
»2) til dæmpning af sandflugt.« 2) I § 16, stk. 3, ændres »sandflugtsmyndighederne« til:  

 »miljøministeren«.
 3) I § 17, stk. 1, 2. pkt. ændres »almenhedens ret efter  

 naturfredningslovens § 54, stk. 1,» til: »offentlighedens ret efter  

 naturbeskyttelseslovens § 22,».
 4) § 17, stk. 2, 3. pkt., ophæves.
 § 91. I lov om hegn, jf. lovbekendtgørelse nr. 799 af 11. december 1987,  

 ændres i § 19, stk. 4, »formanden for fredningsnævnet og statens  

 tilsynsførende med de private skove eller, hvis sidstnævnte skønnes inhabil,  

 fra en af Landbrugsministeriet udpeget forstlig« til: »lederen af  

 statsskovdistriktet eller, hvis denne skønnes inhabil, fra en af  

 Miljøministeriet udpeget«.
§ 92. Regler, der er udstedt efter de bestemmelser, der er nævnt i § 87,  

 stk. 2, forbliver i kraft, indtil de afløses af regler udstedt efter denne  

 lov.
Overtrædelse af reglerne straffes efter de hidtil gældende regler.
 Stk. 2. De bekendtgørelser om videnskabelige reservater, der er udstedt i  

 henhold til den hidtidige lovgivning, forbliver i kraft og kan forlænges.
 Stk. 3. Frikommuneforsøg, der er godkendt efter de regler, der er nævnt i  

 § 89, forbliver i kraft.
§ 93. Afgørelser efter de regler, der er nævnt i § 87, stk. 2, og § 92,  

 bevarer deres gyldighed, indtil der efter loven, eller regler udstedt efter  

 loven, træffes nye afgørelser.
Overtrædelser af afgørelserne straffes efter  

 de hidtil gældende regler.
 Stk. 2. Kendelser om begrænsninger i almenhedens færdsel på strandbredden,  

 som er truffet efter § 23, stk. 3, i bekendtgørelse nr. 194 af 16. juni 1961  

 af lov om naturfredning, bevarer deres gyldighed, indtil der efter loven,  

 eller regler udstedt efter loven, træffes nye afgørelser.
 § 94. Sager om tilladelser efter lov om naturfredning, jf.  

 lovbekendtgørelse nr. 530 af 10. oktober 1984, der er modtaget af amtsrådet  

 før denne lovs ikrafttræden, færdigbehandles efter de hidtil gældende regler.  

 Dog gælder § 66, stk. 2, også for sådanne tilladelser.
Stk. 2. Den påtaleret, der i tinglyste byggelinie- og fredningsservitutter  

 i henhold til lov nr. 595 af 13. november 1940 om stianlæg m.v. i  

 Københavnsegnens grønne områder tilkommer statslige myndigheder, tilkommer  

 amtsrådet.
Det samme gælder de beføjelser, som efter deklarationer og  

 overenskomster i henhold til loven tilkommer statslige myndigheder.
 Stk. 3. De beføjelser, der tilkommer Naturfredningsrådet i henhold til  

 lovgivningen, fredningskendelser m.v., tilkommer miljøministeren.  

 Miljøministeren kan dog bestemme, at beføjelserne, eller bestemte typer af  

 beføjelser, skal udøves af andre myndigheder eller institutioner, herunder  

 råd nedsat efter § 64, stk. 1.
Stk. 4. De beføjelser, der tilkommer fredningsnævn i fredningskendelser  

 m.v., tilkommer amtsrådet.
De beføjelser, som tilkommer Overfredningsnævnet,  

 tilkommer Naturklagenævnet.
§ 95. Sager, der er indbragt for fredningsnævnet før denne lovs  

 ikrafttræden, færdigbehandles af fredningsnævnet efter de hidtil gældende  

 regler.
Det samme gælder sager, der er afgjort af fredningsnævnet før denne  

 lovs ikrafttræden, men som efter dette tidspunkt er påklaget rettidigt til  

 Overfredningsnævnet.
 Stk. 2. Sager, der efter denne lovs ikrafttræden afgøres af  

 fredningsnævnet efter stk. 1, 1. pkt, kan i overensstemmelse med de hidtil  

 gældende regler indbringes for Overfredningsnævnet og Taksationskommissionen.
 Stk. 3. Sager som nævnt i stk. 1, 1. pkt, der ikke er afgjort af  

 fredningsnævnet inden et år efter denne lovs ikrafttræden, overgår til  

 amtsrådet til behandling efter de regler, der er fastsat i denne lov.
 Stk. 4. Miljøministeren kan bestemme, at behandlingen af enkelte af de  

 sager, der er nævnt i stk. 1-3, eller grupper af sådanne sager, skal overgå  

 til amtsrådet eller Naturklagenævnet.
 Stk. 5. Miljøministeren kan i øvrigt fastsætte nærmere overgangsregler om  

 fredningssager, herunder om i hvilket omfang lovens regler skal finde  

 anvendelse på fredningssager, der er rejst inden denne lovs ikrafttræden.
 § 96. Arealer, der i medfør af § 1, stk. 2, i lov nr. 163 af 11. maj 1935  

 om tillæg til lov af 29. marts 1867 angående sandflugtens dæmpning m.m. er  

 undtaget fra klitfredning efter de dagældende regler, omfattes ikke af  

 reglerne i denne lovs § 8.
 § 97. Loven gælder ikke for Færøerne og Grønland.
Bilag Bilag til lov om naturbeskyttelse Kapitel 1: Følgende fortidsmindetyper er omfattet af beskyttelsen i  

 henhold til lovens § 12, hvis de er synlige i terrænet:
 1. Høje, røser.
 2. Stengrave, dysser, jættestuer.
 3. Skibssætninger.
 4. Ubebyggede voldsteder og værfter.
 5. Forsvarsanlæg.
 6. Ødekirkegårde.
 7. Ruiner.
 8. Runesten, bautasten.
 9. Sten med helleristninger.
 10. Kors, milepæle, vildtbanesten og lignende.
 Fortidsminder, der er omfattet af kapitel 1, har beskyttelseslinie i  

 henhold til lovens § 18, stk. 1, bortset fra nr. 10. Kors, milepæle,  

 vildtbanesten og lignende.
 Kapitel 2: Følgende fortidsmindetyper er kun omfattet af beskyttelsen i  

 henhold til lovens § 12, når ejeren har modtaget meddelelse om deres  

 tilstedeværelse:
 1. Mølleanlæg.
 2. Dæmninger.
 3. Bro- og vejanlæg.
 4. Stenvolde, stenrækker.
 5. Bebyggede voldsteder og værfter.
 6. Helligkilder.
 7. Kanaler.
 8. Anlæg ved eller i søer, åer og moser.
 9. Bopladser.
 Fortidsminder, der er omfattet af kapitel 2, har beskyttelseslinie i  

 henhold til lovens § 18, stk. 1.
 Kapitel 3: Følgende fortidsmindetyper er kun omfattet af beskyttelsen i  

 henhold til lovens § 12, når ejeren har modtaget meddelelse om deres  

 tilstedeværelse:
 1. Fortidsminder omfattet af kapitel 1, som ikke er synlige i terrænet.
 2. Sten og træer, hvortil der er knyttet folketro, historisk overlevering  

 eller kulturhistorisk tradition.
 3. Krigergrave.
 4. Mindesmærker.
 5. Sten- og jorddiger.
 6. Agerspor.
 7. Fangstgruber.
 8. Sten- og grenkast.
 Fortidsminder, der er omfattet af kapitel 3, har ikke beskyttelseslinie i  

 henhold til lovens § 18, stk. 1, jf. § 18, stk. 3.
Bemærkninger til lovforslaget Almindelige bemærkninger 1. Indledning Det foreliggende lovforslag skal - sammen med de samtidigt fremsatte  

 forslag til lov om miljøbeskyttelse, lov om planlægning, lov om vandløb samt  

 lov om oprettelse af et Naturklagenævn - ses som miljøministerens forslag om  

 at gennemføre en modernisering og styrkelse af de centrale dele af  

 Miljøministeriets lovgivning.
 Arbejdet med disse mere grundlæggende ændringer af lovgivningen blev  

 indledt med miljøministerens beslutning i efteråret 1988 om ved en  

 »lovpause« at udsætte en del af de på daværende tidspunkt påtænkte  

 lovinitiativer med henblik på at få en bredere debat om lovgivningen.
 Debatten blev indledt i efteråret 1988 med udsendelse til en bred kreds af  

 Miljøministeriets debatoplæg »Enkelt og Effektivt« og  

 »Planlægningsloven - forenkling og modernisering«, som blev fulgt  

 op af regeringens »Landsplanredegørelse 1988«, som også havde  

 karakter af et debatoplæg.
Den efterfølgende debat dannede grundlaget for udarbejdelse af lovudkast,  

 der den 14. juli 1989 blev sendt til høring hos en meget bred kreds af  

 interesseorganisationer, ministerier m.v.
Høringsfristen udløb den 1.  

 november 1989.
I grundlaget indgår ligeledes regeringens  

 »afbureaukratiseringsplan« fra december 1988 og  

 Indenrigsministeriets betænkning nr. 1168 af maj 1989 fra udvalget om de  

 kommunale opgavers fordeling og finansiering (»Lotz-III-udvalget«) Lovforslagene er udarbejdet med et overordnet udgangspunkt i  

 »Brundtlandrapporten« og i regeringens »Handlingsplan for  

 miljø og udvikling« (december 1988) til opfølgning af denne rapport.
De  

 allerede indvundne erfaringer fra igangværende frikommuneforsøg indgår  

 ligeledes i lovforslaget.
I forbindelse med lovudkastenes udarbejdelse var der endvidere drøftelser  

 om lovreformens hovedprincipper med nogle af de centrale »brugere«  

 i en særligt nedsat »kontaktgruppe«.
I gruppen var oprindeligt  

 følgende organisationer m.v. repræsenteret: Kommunernes Landsforening,  

 Amtsrådsforeningen, Industrirådet, Danmarks Naturfredningsforening,  

 Friluftsrådet, De danske Landboforeninger, Danske Husmandsforeninger,  

 Landsorganisationen i Danmark, Dansk Arbejdsgiverforening samt  

 Arbejderbevægelsens Erhvervsråd.
I høringsperioden intensiveredes drøftelserne i Kontaktgruppen, der blev  

 udvidet med repræsentanter fra henholdsvis Håndværksrådet, Københavns  

 kommune, Frederiksberg kommune samt Det Grønne Kontaktudvalg.
Der har  

 ligeledes været ført en række drøftelser med Dansk Skovforening.
 Drøftelserne i Kontaktgruppen samt modtagne høringssvar har givet  

 anledning til, at de nu fremsatte lovforslag på flere punkter er ændret i  

 forhold til de til høring udsendte udkast.
Ved dette og de øvrige fremsatte lovforslag samles 21 love i 4 hovedlove,  

 nemlig - en lov om miljøbeskyttelse - en lov om naturbeskyttelse - en lov om planlægning og - en lov om vandløb.
 Hertil kommer en særlig lov om Naturklagenævnet.
 Ud over disse lovforslag fremsættes forslag til lov om råstoffer.
 De tværgående formål med lovforslagene er:
at styrke miljø- og naturhensynenes varetagelse, at forstærke arbejdet med at forebygge miljø- og naturproblemernes opståen  

 og at videreføre decentraliseringen, at bidrage til regeringens samlede afbureaukratiseringsplan, og at frigøre ressourcer og skabe grundlag for omprioriteringer.
 Der henvises i denne forbindelse til den samtidig fremsatte redegørelse om  

 miljøreformens mål og hovedprincipper.
 Lovforslagene baserer sig i øvrigt på følgende mere tværgående principper:
 - Natur- og miljøproblemers opståen skal foregribes ud fra et helhedssyn  

 bl.a. ved en samlet interesseafvejning i den sammenfattende fysiske  

 planlægning.
 - Lovgivningen skal bygge på en eensartet myndighedsstruktur med en klar  

 arbejdsdeling mellem stat-amt-kommune.
 - Klagesystemet forenkles således, at der kun kan klages een gang.  

 Hovedreglen er, at klagesagerne afgøres af ministeren/styrelsen, mens visse  

 større sager afgøres af et uvildigt klagenævn.
2. Lovforslagets hovedindhold 2.1. Generelt om lovforslaget Dette lovforslag sammenfatter og forenkler - lov om naturfredning - lov om sandflugtens bekæmpelse - lov om naturforvaltning.
 Den hidtidige generelle beskyttelse af vandløb og søer i  

 naturfredningsloven erstattes af bestemmelser herom i forslaget til lov om  

 vandløb.
 Der foretages samtidig nødvendige konsekvensændringer i skovloven, lov om  

 kystbeskyttelse, lov om hegn og lov om frikommuner.
På en række punkter er lovforslaget en opfølgning af redegørelsen af 2.  

 marts 1987 til Folketinget om en samlet strategi på marginaljordsområdet og  

 redegørelsen af 2. marts 1987 til Folketingets miljø- og planlægningsudvalg  

 om naturbevaring og friluftsliv m.v.
Det gælder navnlig hovedelementerne i  

 forslagene om styrkelse af den nugældende generelle beskyttelse af visse  

 naturtyper og småbiotoper samt mulighederne for at foretage  

 plejeforanstaltninger på de beskyttede arealer, og forslaget om lovfæstelse  

 af naturovervågningen.
Disse elementer var sammen med en række justeringer indeholdt i det  

 forslag til ændring af naturfredningsloven, som blev fremsat af  

 miljøministeren den 18. februar 1988. Lovforslaget bortfaldt imidlertid, da  

 der blev udskrevet valg i april 1988. Om det tidligere fremsatte lovforslag  

 henvises til Folketingstidende 1987-88, sp. 6787 ff og sp. 7833 ff, samt  

 tillæg A, sp. 4177 ff.
De elementer, som indgik i det bortfaldne lovforslag,  

 er med visse ændringer medtaget som bestanddele i det foreliggende  

 lovforslag.
Bemærkningerne til lovforslaget er i øvrigt affattet således, at der som  

 udgangspunkt kun foretages en nøjere omtale af de realitetsændringer, der  

 sker i forhold til den hidtidige lovgivning.
Det understreges således, at  

 hvor der er tale om uændrede bestemmelser eller kun redaktionelle ændringer,  

 skal bestemmelserne forstås og anvendes i overensstemmelse med hidtidig  

 praksis.
Det gælder også i de tilfælde, hvor der skiftes myndighed.
 Lovforslagets adgang for ministeren til at udstede supplerende  

 retsforskrifter o. lign. vil kun blive udnyttet efter forhandling med berørte  

 myndigheder og organisationer.
 Lovforslaget er inddelt i følgende kapitler:
 1) Formål.
 2) Generelle beskyttelsesbestemmelser.
 3) Anlæg i det åbne land.
 4) Offentlighedens adgang til naturen.
 5) Beskyttelse af plante- og dyrearter m.v.
 6) Fredning.
 7) Naturpleje og sandflugtsbekæmpelse.
 8)) Naturforvaltning.
 9) Naturovervågning, rådgivning m.v.
 10) Administration.
 11) Tilsyn.
 12) Klage og søgsmål.
 13) Straf m.v.
 14) Ikrafttrædelse og overgangsbestemmelser.
2.2. Generelle beskyttelsesbestemmelser Lovforslagets kapitel 2 indeholder generelle beskyttelsesbestemmelser, der  

 indebærer en styrkelse af den nugældende automatiske beskyttelse af  

 naturtyper og småbiotoper.
 Hovedreglen i de gældende bestemmelser i naturfredningsloven er, at (de af  

 amtsrådet udpegede og af miljøministeren godkendte) vandløb samt søer over  

 500 m2, moser over 5000 m2, heder over 5 ha og strandenge samt strandsumpe  

 over 3 ha er beskyttet af bestemmelserne i naturfredningslovens §§ 43-43 b,  

 således at der ikke må foretages ændringer i tilstanden uden tilladelse fra  

 amtsrådet.
 Denne beskyttelsesordning foreslås udvidet, således at den også kommer til  

 at omfatte ferske enge og overdrev.
 Med henblik på både at forbedre beskyttelsesordningen og samtidig gøre den  

 mere overskuelig for den enkelte grundejer foreslås en fælles mindstegrænse  

 på 2.500 m2 for de arealer, der omfattes af ordningen.
 Beskyttelsen af søer og vandløb er ikke medtaget i dette lovforslag, men  

 findes nu i forslaget til lov om vandløb.
 Som noget nyt er det i tilknytning til biotopbeskyttelsen foreslået, at  

 der også sker en generel beskyttelse af sten- og jorddiger.
Alle de nævnte bestemmelser er nu formuleret som egentlige  

 forbudsbestemmelser, dog således at amtsrådet kan dispensere i ganske særlige  

 tilfælde, jf. § 65. Dette svarer til, hvorledes det hidtidige  

 tilladelsessystem har været administreret.
Den ændrede formulering indebærer  

 således ikke realitetsændringer.
2.3. Sandflugt og klitfredning Sandflugtsloven, lovbekendgørelse nr. 168 af 28. april 1982, er  

 indarbejdet i lovforslaget.
Dette indebærer først og fremmest, at der ved  

 administrationen af de bestemmelser, der vedrører klitfredning og dæmpning af  

 sandflugt, kan varetages også naturfredningsmæssige og landskabelige hensyn,  

 hvilket den gældende lov ikke giver mulighed for.
Sandflugtskommissionerne forslås ikke opretholdt.
Deres opgaver vil overgå  

 til Miljøministeriet.
2.4. Fortidsminder Reglerne om beskyttelse af fortidsminder er helt omskrevet, således at  

 fortidsmindekategorierne nu er optaget i et bilag til loven i stedet for i  

 selve lovteksten.
I bilaget, der kun kan ændres ved lov, er angivet - de kategorier, der er umiddelbart beskyttede, - de kategorier der først er beskyttet, når ejeren har modtaget meddelelse  

 om deres tilstedeværelse og - de kategorier, der har 100 m beskyttelseslinie.
 I bilaget er medtaget visse »nye« fortidsmindekategorier,  

 svarende til det tidligere fremsatte lovforslag.
Sten- og jorddiger er medtaget som fortidsmindekategori, således at de  

 kulturhistorisk betydningsfulde sten- og jorddiger kan beskyttes på lige fod  

 med andre fortidsminder.
Grunden til, at visse sten- og jorddiger, i stedet  

 for den generelle beskyttelse i henhold til § 4, vil blive beskyttet som  

 fortidsminder, er, at disse diger primært har historisk og arkæologisk  

 betydning.
Som en generel styrkelse af beskyttelsen er der endvidere lagt en 2 m bred  

 dyrkningsfri zone omkring alle fortidsminder.
Dette modsvares i eksisterende  

 fredskovspligtige skove af en deregulering, således at den tidligere 5 m  

 zone, hvor der kun måtte genplantes efter dispensation, bortfalder.
 Endelig indføres en hjemmel til pleje af privatejede fortidsminder.
 Udover afskaffelsen af 5 m zonen i fredskovpligtige skove sker der  

 deregulering ved fjernelse af beskyttelseslinien omkring fortidsminder under  

 jorden og ved, at broer overføres fra automatisk beskyttelse til beskyttelse  

 efter beslutning.
 Den gældende 100 m beskyttelseslinie omkring fortidsminder opretholdes.  

 Administrationen af beskyttelseslinien foreslås overført fra fredningsnævnene  

 til amtsrådene.
2.5. Beskyttelseslinier Strandbeskyttelseslinien, fortidsmindebeskyttelseslinien og  

 kirkebyggelinien foreslås opretholdt som selvstændige bestemmelser i  

 lovforslaget.
Endvidere opretholdes sø- og åbeskyttelseslinien i landzone,  

 for så vidt angår tilplantning og terrænændringer.
 Administrationen af disse beskyttelseslinier foreslås overført fra  

 fredningsnævnene til amtsrådene.
I landzone udgår skovbyggelinien og sø- og åbeskyttelsesliniens  

 bestemmelser om byggeri m.v. som selvstændig regulering i lovforslaget, idet  

 hensynene varetages ved administrationen af landzonebestemmelserne i  

 forslaget til lov om planlægning.
I byzone og sommerhusområder foreslås disse  

 beskyttelseslinier opretholdt som selvstændige bestemmelser.
Administrationen  

 foreslås overført til kommunalbestyrelserne.
Forslaget vil sikre en fortsat  

 varetagelse af beskyttelseshensynene, således at kommunalbestyrelserne har  

 mulighed for at regulere byggeri inden for disse linier, selvom der ikke  

 udarbejdes lokalplan.
2.6. Offentlighedens adgang til naturen Lovforslagets kapitel 4 viderefører i princippet de gældende regler om  

 almenhedens færdsel og ophold.
Der er desuden foreslået visse udvidelser,  

 f.eks. at cykling tillades i private skove, og bemyndigelse for ministeren  

 til at fastsætte regler om adgang til veje og stier i det åbne land.
Amtsrådene får adgang til at tillade lukning af bestemte private skove og  

 udyrkede arealer, ligesom ejerne får mulighed for midlertidigt at forbyde  

 adgang i forbindelse med jagt og intensivt skovnings- eller markarbejde.
I de  

 regler, der efter § 26 skal udarbejdes om adgang til veje og stier i det åbne  

 land, vil der blive fastsat tilsvarende bestemmelser.
2.7. Beskyttelse af plante- og dyrearter Bestemmelserne i kapitel 5 om beskyttelse af plante- og dyrearter svarer  

 indholdsmæssigt til den gældende § 59 og § 60 b i naturfredningsloven med de  

 ændringer, der var indeholdt i lovforslaget fra 1988.
Udover en generel modernisering af bestemmelsernes ordlyd er der foreslået  

 visse ændringer, overvejende med henblik på - at forbedre mulighederne for kontrollen med bestemmelsernes  

 overholdelse, - at styrke beskyttelsen af de her i landet fredede dyr og - at hindre forskellige transaktioner med udenlandske vilde dyr og  

 planter, der er taget illegalt fra naturen i oprindelseslandet.
 Som noget nyt er det foreslået, at der kan indføres en  

 autorisationsordning for personer, der erhvervsmæssigt udnytter vilde dyr og  

 planter, f.eks. ved at indføre disse her til landet.
Det foreslås endvidere, at dyr, der ikke tilhører landets naturlige  

 vildtlevende fauna, ikke må udsættes i naturen uden miljøministerens  

 tilladelse, og at der skabes mulighed for at regulere udsætningen af planter,  

 som ikke hører naturligt hjemme i Danmark.
Hensigten hermed er at undgå  

 uheldige ændringer i den vilde flora og fauna.
2.8. Fredninger Lovforslagets kapitel 6 opretholder fredninger som et særligt  

 styringsmiddel til en varig sikring af de formål, som er omfattet af loven.  

 Forslaget indebærer imidlertid nedlæggelse af fredningsnævnene og  

 Overfredningsnævnet, som hidtil har truffet afgørelser i fredningssager.  

 Overfredningsnævnet erstattes dog af det Naturklagenævn af samme karakter,  

 der foreslås oprettet, jf. det særlige lovforslag herom.
Kompetencen til at  

 behandle og træffe afgørelser i fredningssager er efter forslaget henlagt til  

 amtsrådene med klageadgang til Naturklagenævnet.
 Udover denne ændring foreslås den hidtidige procedure for gennemførelsen  

 af fredninger, så vidt det er muligt, harmoniseret med proceduren for  

 tilvejebringelse af planer, jf. lovforslaget om planlægning.
 De indholdsmæssige regler om udløsning af erstatning ved gennemførelse af  

 fredninger er ikke ændret i forhold til naturfredningsloven, og den særlige  

 taksationskommission, der efter naturfredningsloven er klagemyndighed for så  

 vidt angår erstatningsspørgsmålene, opretholdes som klagemyndighed for  

 Naturklagenævnets afgørelser om erstatning.
2.9. Naturpleje Beskyttelsen af de omfattede naturtyper, sten- og jorddiger samt  

 fortidsminder, kan på længere sigt blive illusorisk, såfremt der ikke  

 foretages plejeforanstaltninger på disse.
Derfor foreslås det i kapitel 7, at  

 amtskommunerne i særlige tilfælde får mulighed for at gennemføre  

 plejeforanstaltninger på sådanne arealer, når det kan ske uden væsentlig gene  

 for ejeren og brugeren.
Samtidig foreslås en obligatorisk pleje af disse  

 områder, hvis de ejes af amtskommuner eller kommuner, og en tilsvarende regel  

 vil blive gennemført administrativt for statsejede arealer.
Der er derimod  

 ikke nogen plejeforpligtelse for private ejere.
Endelig får miljøministeren  

 mulighed for at fastsætte regler om pleje af fredede arealer, hvilket navnlig  

 er relevant for de ældre fredninger, der ikke indeholder bestemmelser om  

 pleje.
2.10. Naturforvaltning Som led i forenklingsbestræbelserne er det fundet hensigtsmæssigt, at også  

 naturforvaltningsloven, lov nr. 339 af 24. maj 1989, jf.
Folketingstidende  

 tillæg C, spalte 871 ff, indarbejdes i en samlet naturbeskyttelseslov.
Forslag til lov om naturforvaltning (støtte til naturbevaring,  

 naturgenopretning, statslig skovtilplantning og friluftsliv) fremsattes den  

 17. november 1988 som forslag nr.
L 89, jf.
Folketingstidende tillæg A,  

 spalte 2505 ff.
Førstebehandlingen fandt sted den 29. november 1988, jf.  

 Folketingstidende 1988/89, spalte 2774 ff.
Folketingets Miljø- og  

 Planlægningsudvalg afgav betænkning over lovforslaget den 19. april 1989,  

 (jf.
Folketingstidende tillæg B, spalte 1111 ff). Anden behandling af  

 lovforslaget fandt sted den 27. april 1989 (jf.
Folketingstidende 1988/89,  

 spalte 9200 ff.). Loven vedtoges ved tredie behandling den 11. maj 1989 (jf.  

 Folketingstidende 1988/89, spalte 9720 ff.).
Kap. 8 i det foreliggende lovforslag, der blandt andet giver hjemmel for  

 ejendomserhvervelser samt lån og tilskud til naturforvaltningsformål, er i  

 princippet en uændret videreførelse af naturforvaltningsloven.
Der er dog  

 foretaget de nødvendige redaktionelle ændringer som følge af, at loven nu  

 indgår i en større helhed.
Endvidere er der foretaget enkelte, mere praktisk  

 betonede ændringer og tilføjelser.
Under bemærkningerne til lovforslagets  

 enkelte bestemmelser er der redegjort herfor.
2.11. Fredningsplanlægningen En række formkrav til den amtskommunale sektorplanlægning blev i 1987  

 ophævet foranlediget af forslagene i arealudvalgets 1. delbetænkning.
Det  

 hidtidige krav om udarbejdelse af fredningsplaner blev erstattet af en  

 forpligtelse for amtskommunerne til at udarbejde planredegørelser på  

 naturfredningsområdet.
Der henvises til lov nr. 355 af 13. maj 1987, jf.  

 Folketingstidende 1986-87, sp. 90, 1499 ff, sp. 10139 ff og sp. 10536 ff,  

 Tillæg A, sp 343 og tillæg B, sp. 683.
I betænkningen fra »Lotz-udvalget« er det foreslået, at reglerne  

 om den amtskommunale sektorplanlægning, herunder fredningsplanlægningen,  

 afformaliseres helt.
Lovforslaget er udformet i overensstemmelse hermed.
Det betyder ikke, at planlægning inden for naturbeskyttelsesområdet  

 bortfalder.
Det forudsættes, at der fortsat - afhængigt af de enkelte  

 amtskommuners behov - foretages den nødvendige kortlægning og planlægning for  

 at sikre varetagelsen af de interesser, der er nævnt i formålsbestemmelserne.  

 Dette har betydning som redskab for lovens administration og som grundlag for  

 den tværgående interesseafvejning i den sammenfattende fysiske planlægning.  

 Endvidere er dette analyse- og planlægningsarbejde af betydning for  

 fredningsindsatsen, naturplejen og naturgenopretningen.
 Det følger af Miljøministeriets bekendtgørelse nr. 857 af 14. december  

 1988 om ikrafttræden af forskellige bestemmelser i lov om ændring af  

 forskellige miljø- og planlægningslove, der forudsættes opretholdt, jf.  

 lovforslagets § 92, stk. 1, at de fredningsplaner, der efter de hidtidige  

 regler er udarbejdet af amtsrådene men endnu ikke godkendt  

 (»førstegenerationsplanerne«), skal færdiggøres og godkendes efter  

 de hidtidige regler.
 2.12. Regionale råd.
Det foreslås, at amtsrådene nedsætter regionale »grønne« råd med  

 repræsentanter for de berørte interesser til at rådgive i spørgsmål  

 vedrørende amtsrådets administration af loven.
Det forudsættes, at rådene  

 skal sammensættes af såvel natur- som erhvervsinteresser.
2.13. Klage Det foreslås, at alle afgørelser efter loven kan påklages en gang, bortset  

 fra visse sagstyper, der ikke kan påklages administrativt.
De afgørelser, som kan påklages, vil efter en konkret vurdering blive  

 inddelt i 2 kategorier: 1) sager, der er af væsentlig interesse i forhold til  

 lovens formål, samt alle afgørelser om fredning og om ekspropriation og 2)  

 andre sager.
Den første kategori skal ifølge forslaget klagesagsbehandles af  

 Naturklagenævnet, jf. afsnit 2.8. ovenfor.
Den anden kategori skal behandles  

 af Miljøministeriet.
 Der henvises til de specielle bemærkninger til kapitel 12.
3. Økonomisk administrative bemærkninger 3.1. Indledning Lovforslaget indebærer, at fredningsnævnene nedlægges.  

 Myndighedsstrukturen i første instans ændres til et enstrenget system med en  

 fordeling af nævnenes opgaver mellem kommunalbestyrelserne, amtsrådene og  

 Miljøministeriet med langt størstedelen af opgaverne henlagt til amtsrådene.
For så vidt angår myndighedsstrukturen i klageinstansen nedlægges  

 Overfredningsnævnet.
I stedet oprettes et Naturklagenævn hvortil  

 fredningsafgørelser og store principielle sager (såvel efter denne lov som  

 visse af de andre samtidigt gennemførte love, jf. afsnit 1 ovenfor) kan  

 påklages.
Alle øvrige afgørelser efter loven, bortset fra visse nærmere  

 beskrevne sager, der er endelige, kan påklages til miljøministeren.
 Herudover nedlægges sandflugtskommissionerne, og deres opgaver overtages  

 af Miljøministeriet som led i det eenstrengede myndighedssystem.
Det bemærkes, at der med baggrund i miljøministerens redegørelse om mål og  

 midler i miljøpolitikken nr. 2 og lov om naturforvaltning skønnes at være ca.  

 900 mio. kr. til rådighed i perioden 1990-95 til aktiviteter inden for  

 naturforvaltningslovens formål.
Det nødvendige bevillingsbehov i de enkelte  

 finansår vil blive indarbejdet i de årlige finanslove.
På finansloven for  

 1990 er der således foreløbigt indbudgetteret 138,7 mio. kr. til aktiviteter,  

 der vil blive omfattet af lovforslagets kapitel 8. Endvidere bemærkes, at  

 forbruget af bevillingerne til visse typer af projekter, som f.eks. større  

 naturgenopretningsprojekter og skovrejsningsprojekter, vil strække sig over  

 en årrække.
Uforbrugte, disponerede bevillinger vil derfor i overensstemmelse  

 med almindelige bevillingsretlige regler blive overført til følgende  

 finansår.
 3.2. Statslige udgifter.
3.2.1. Oversigt Lovforslaget medfører statslige besparelser som følge af forslagene om - nedlæggelse af fredningsnævnene og Overfredningsnævnet, - bortfald af opgaver vedrørende ophævelse af beskyttelseslinier og  

 afformalisering af fredningsplanlægningen, og - bortfald af refusionsordning vedr. udgifter i forbindelse med  

 offentlighedens adgang til strandbredder langs diger.
Lovforslaget medfører yderligere statslige udgifter, især som følge af  

 forslagene om - miljøministerens overtagelse af dele af Overfredningsnævnets kompetence  

 til at behandle klagesager vedrørende beskyttelseslinier og dispensation fra  

 fredninger, - udvidelse af den generelle beskyttelsesordning til også at omfatte  

 ferske enge og overdrev samt sten- og jorddiger, - en tilladelsesordning for udsætning af dyr, der ikke tilhører landets  

 naturlige vildtlevende fauna, og hjemmel til en tilsvarende ordning for  

 planter, og - udvidelse af den gældende ordning vedr. dækning af brand- og  

 hærværksskader samt tyveri i forbindelse med offentlighedens adgang til  

 private skove til også at omfatte udyrkede arealer samt anlagte veje og stier  

 i det omfang der udarbejdes regler efter forslagets § 26.
3.2.2. Nedlæggelse af fredningsnævnene og Overfredningsnævnet Forslaget indebærer som nævnt, at fredningsnævnene og Overfredningsnævnet  

 helt nedlægges.
Kompetencen til at gennemføre fredninger samt til at fravige  

 bestemmelserne i gennemførte fredninger i første instans henlægges efter  

 forslaget til amtsrådet.
Endvidere henlægges fredningsnævnenes kompetence til  

 at fravige bestemmelserne om beskyttelseslinier og om offentlighedens adgang  

 til naturen til amtsrådene.
Kompetencen til at fravige bestemmelserne om  

 skovbyggelinien samt å- og søbeskyttelseslinien i byzone og sommerhusområder  

 henlægges dog til kommunalbestyrelsen.
 Nedlæggelse af fredningsnævnene og Overfredningsnævnet medfører følgende  

 besparelser i det statslige personale- og udgiftsbehov:
- 9,5 årsværk i Overfredningsnævnet - 1,7 mio. kr., hovedsagelig honorarer til nævnenes medlemmer.
3.2.3. Udvidelse af de generelle beskyttelsesbestemmelser vedrørende  

 naturtyper og småbiotoper Der foreslås en styrkelse af den generelle beskyttelse af naturtyper og  

 småbiotoper.
Ferske enge og overdrev samt sten- og jorddiger foreslås  

 inddraget under beskyttelsen, ligesom arealgrænserne foreslås nedsat og  

 harmoniseret.
Der foreslås ligeledes en adgang for amtskommunerne til at  

 pleje arealer, der er omfattet af den generelle beskyttelsesordning.
 Disse ændringer vil sammen med ændringerne af myndighedsstrukturen  

 indebære, at Miljøministeriet løbende skal yde rådgivning og besvare konkrete  

 forespørgsler o.lign.
Som anført ovenfor foreslås sten- og jorddiger omfattet af den generelle  

 beskyttelse af småbiotoper, men således at særligt værdifulde sten- og  

 jorddiger beskyttes som fortidsminder.
Miljøministeren foretager en  

 registrering og fortidsmindebeskyttelse af de særligt værdifulde sten- og  

 jorddiger.
 Under eet skønnes de ovennævnte arbejdsopgaver at medføre et permanent  

 behov for 1 medarbejder.
3.2.4. Tilladelsesordning for udsætning af dyr Det foreslås at knytte en tilladelsesordning til udsætning af dyr (bortset  

 fra pattedyr og fugle, der henhører under lov om jagt og vildtforvaltning),  

 der ikke tilhører landets naturlige, vildtlevende fauna.
Det foreslås  

 endvidere, at miljøministeren får hjemmel til at udfærdige regler om en  

 tilsvarende tilladelsesordning for udsætning af planter, der ikke tilhører  

 den naturlige vildtlevende flora.
I forbindelse med tilladelsesordningen skal  

 der udarbejdes administrative retningslinier samt vejledning og  

 informationsmateriale.
Arbejdet hermed og den løbende administration af  

 tilladelsesordningen skønnes at medføre behov for 1,5 medarbejder.
3.2.5. Klagesystemet Efter forslaget kan alle afgørelser truffet efter loven påklages een gang,  

 bortset fra visse afgørelser, der ikke kan påklages administrativt.
Amtsrådenes afgørelser i sager, der har meget væsentlig interesse i  

 forhold til lovens formål, kan påklages til et særligt klagenævn, jf.  

 forslaget til lov om oprettelse af et Naturklagenævn.
Det skønnes, at ca. 35  

 sager årligt vil blive indbragt for klagenævnet, herunder samtlige klager  

 over afgørelser om gennemførelse af fredninger efter forslagets kapitel 6.  

 Det forudsættes, at Miljøministeriets bistand til klagenævnet vil have stort  

 set samme omfang og karakter som den bistand, der efter den gældende  

 naturfredningslov ydes til Overfredningsnævnet.
 Udgifterne til selve klagesagsbehandlingen i det særlige klagenævn er  

 opgjort i forslaget til lov om oprettelse af Naturklagenævnet.
 Øvrige afgørelser, truffet af amtsrådene eller kommunalbestyrelserne, kan  

 påklages til miljøministeren.
Med udvidelsen af den generelle beskyttelse af naturtyper og småbiotoper  

 til også at omfatte ferske enge, overdrev og sten- og jorddiger samt  

 nedsættelsen af arealgrænserne må der forventes knap en tredobling af det  

 hidtidige antal klager til miljøministeren over amtsrådenes afgørelser,  

 svarende til ca. 225 sager årligt.
En sådan stigning i antallet af klagesager  

 medfører et permanent behov for yderligere 3,5 medarbejdere til  

 klagesagsbehandling, inklusive en vis bistand til klagenævnet i de få  

 nævnssager, der forventes at opstå efter disse bestemmelser.
Kommunalbestyrelsernes og amtsrådenes afgørelser vedrørende bygge- og  

 beskyttelseslinier og dispensationer fra fredninger kan påklages til  

 miljøministeren.
Disse skønnes at udgøre ca. 125 sager årligt.
Behandlingen  

 af disse klagesager skønnes at medføre behov for yderligere 2 medarbejdere.
 De foreslåede regler for klage vil således, bortset fra udgifterne til  

 Naturklagenævnet, samlet medføre behov for yderligere 5,5 medarbejdere.
3.2.6. Erstatning for brand- og hærværksskader Den gældende ordning, hvorefter miljøministeren i henhold til en  

 tekstanmærkning (nr. 52 til § 27) på de årlige finanslove kan yde erstatning  

 for brand- og hærværksskader samt tyveri i forbindelse med offentlighedens  

 adgang til private skove, foreslås i princippet lovfæstet og udvidet til også  

 at omfatte skader i forbindelse med offentlighedens adgang til private  

 udyrkede arealer og private anlagte veje og stier i det omfang der udarbejdes  

 regler efter forslagets § 26.
 Den gældende ordning omfatter som nævnt de private skove, der dækker 8  

 pct. af landets areal.
Ved en udvidelse af ordningen vil en stor del af landets landbrugsarealer  

 teoretisk blive berørt af ordningen, men det vil ikke være alle arealer, der  

 vil være af interesse for offentligheden.
Det er vanskeligt at skønne over  

 størrelsen af de arealer, der rent faktisk vil blive berørt, men det vil  

 navnlig være den del af landbrugsarealerne, der karakteriseres som marginale  

 jorde, samt nogle bynære arealer og andre særlige arealer.
 Det er ligeledes vanskeligt at skønne over skadernes art og omfang, men  

 der må især forventes at blive tale om skræmning og skambidning af dyr, samt  

 tyveri af og hærværk på landbrugsmaskiner og beskadigelse af afgrøder.
 Under forudsætning af, at den udvidede ordning baseres på praksis efter  

 til den gældende ordning, skønnes der at blive behov for 1,5 mio. kr. til  

 erstatninger samt 1 årsværk til sagsbehandling.
 Såfremt der i stedet indføres en forsikringsordning, der finansieres af  

 staten, skønnes udgifterne hertil at være af nogenlunde samme  

 størrelsesorden, idet det må understreges, at dette skøn ligeledes er  

 behæftet med stor usikkerhed.
3.2.7. Øvrige ændringer Med den foreslåede »bonusordning« i forhold til lokalplaner  

 bortfalder de hidtidige opgaver vedrørende ophævelse af bygge- og  

 beskyttelseslinier efter bestemmelserne i den gældende naturfredningslov.  

 Endvidere vil visse arbejdsopgaver bortfalde som følge af den foreslåede  

 afformalisering af fredningsplanlægningen.
Bortfaldet af disse opgaver  

 indebærer en besparelse på 2 årsværk samt 100.000 kr. i annonceudgifter.
Med de foreslåede bestemmelser i § 22 om offentlighedens adgang til  

 strande, hvori der ikke er medtaget de gældende særlige regler for adgangen  

 til strandbredder langs diger, bortfalder den eksisterende ordning, hvorefter  

 udgifter i forbindelse med offentlighedens adgang til strandbredder langs  

 diger refunderes digebestyrelsen med halvdelen af statskassen og halvdelen af  

 de pågældende amtsråd.
Bortfaldet af ordningen medfører en besparelse på  

 300.000 kr. årligt.
3.2.8. Bekendtgørelser, cirkulærer og information Lovforslaget indebærer, at der skal udarbejdes bekendtgørelser, cirkulærer  

 og vejledninger om lovens administration.
De betydelige ændringer i forhold  

 til gældende lovgivning vil ligeledes gøre det nødvendigt at iværksætte et  

 større informationsarbejde.
 Arbejdet med udarbejdelse af bekendtgørelser, cirkulærer og vejledninger  

 samt information skønnes at kunne varetages inden for rammerne af de  

 nuværende ressourcer på området.
3.2.9. Gebyrer Det foreslås, at miljøministeren kan fastsætte regler om gebyrer til  

 dækning af myndighedernes omkostninger ved administration af loven, herunder  

 ved behandling af sager om tilladelser eller dispensationer og ved behandling  

 af klagesager.
Forslaget tilsigter bl.a. en brugerfinansiering af tilladelser  

 og certifikater inden for rammerne af Washington-konventionen om kontrol med  

 den internationale handel med udryddelsestruede vilde dyr og planter, i det  

 omfang dette kan ske under hensyntagen til en eventuel EF-harmonisering af  

 gebyrer på dette område.
På nuværende tidspunkt er det ikke muligt nærmere at  

 skønne over, hvad disse gebyrer vil indbringe.
3.2.10. Samlede statslige konsekvenser De statslige besparelser samt merudgifter som følge af ændringer af  

 myndighedsstrukturen vil først slå fuldt igennem tidligst et år efter lovens  

 ikrafttræden, idet sager, der er rejst ved lovens ikrafttræden,  

 færdigbehandles efter de hidtil gældende regler.
I fredningsnævnene og  

 Overfredningsnævnet forudsættes således knap en halvering af personalet, hvis  

 loven som forudsat træder i kraft den 1. januar 1991.
 De samlede statslige konsekvenser af lovforslaget, bortset fra de  

 ressourcer, der anvendes til administration af lov om naturforvaltning, som  

 videreføres stort set uændret i forslagets kapitel 8, forventes herefter at  

 være følgende:
3.3. Amtskommunale udgifter 3.3.1. Oversigt Lovforslaget medfører amtskommunale besparelser som følge af forslagene om - nedlæggelse af fredningsnævnene og Overfredningsnævnet (bortfald af  

 økonomisk og teknisk bistand) - at sager om fravigelse af den generelle beskyttelse af vandløb og søer  

 alene skal behandles efter forslaget til lov om vandløb.
Lovforslaget medfører øgede amtskommunale udgifter som følge af forslagene  

 om - amtsrådenes overtagelse af fredningsnævnenes kompetencer - udvidelse af den generelle beskyttelsesordning til også at omfatte  

 ferske enge, overdrev samt sten- og jorddiger samt nedsættelsen af  

 størrelsesgrænserne for de allerede omfattede naturtyper - offentlighedens adgang til naturen - registrering af de naturtyper og småbiotoper, der bliver omfattet af den  

 generelle beskyttelsesordning - adgang for amtsrådene til at udføre naturpleje på arealer, der omfattes  

 af den generelle beskyttelsesordning og amtsrådenes deltagelse i overvågning  

 af naturens tilstand - nedsættelse af regionale rådgivende råd.
3.3.2. Sagsbehandling vedrørende fredninger, beskyttelseslinier,  

 friluftsreklamer og offentlighedens adgang til naturen Efter forslaget henlægges fredningsnævnenes kompetence til at gennemføre  

 fredninger til amtsrådene.
 Amtsrådene tillægges tillige kompetencen til at tillade fravigelser fra  

 fredninger.
Gennemførelsen af fredninger omfatter ifølge sagens natur samtlige  

 administrative opgaver i forbindelse hermed, såsom offentliggørelse af  

 fredningsforslag, besigtigelser, forhandlinger med lodsejere og andre berørte  

 parter, arealberegninger, korttegning m.v.
Herudover skal amtsrådet træffe  

 afgørelse om erstatning i anledning af en fredning.
I forbindelse med gennemførelsen af fredninger efter de hidtil gældende  

 regler har amtsrådene i perioden fra 1979 rejst ca. 1/3 af fredningssagerne  

 over for fredningsnævnene.
I resten af fredningssagerne har amterne ofte  

 bidraget væsentligt til udformningen af fredningsforslagene og -kendelserne,  

 bl.a. i form af sekretariatsmæssig og teknisk bistand til fredningsnævnene.  

 Amternes bistand til fredningsnævnene har bestået i opmålinger, tekniske  

 undersøgelser m.v., udarbejdelse af kort, areal- og ejerlavsfortegnelse,  

 deltagelse i besigtigelser og forhandlinger med lodsejere og andre  

 myndigheder.
Amtsrådene har endvidere afgivet udtalelser til fredningsnævnene  

 og Overfredningsnævnet over sagerne.
Det er endvidere foreslået, at kompetencen til at fravige bestemmelserne  

 om beskyttelseslinier vedr. strande, søer og åer, fortidsminder samt kirker,  

 bortset fra visse sager vedrørende arealer i byzone og sommerhusområder,  

 henlægges til amtsrådene.
Endelig skal amtsrådene efter forslaget kunne  

 tillade fravigelse af bestemmelserne om offentlighedens adgang til strande,  

 skove og udyrkede arealer, bortset fra statsejede arealer.
Amtsrådene gives  

 herunder mulighed for at tillade lukning af visse arealer.
Tilsvarende  

 bestemmelser forudsættes fastsat efter § 26 om adgang til veje og stier i det  

 åbne land.
Amtsrådene har hidtil i disse sager deltaget i besigtigelser og afgivet  

 udtalelser til fredningsnævnene.
I øvrigt har amtsrådene meget ofte skullet  

 træffe afgørelser i de tilsvarende konkrete sager efter anden lovgivning,  

 først og fremmest by- og landzoneloven.
Amtsrådsforeningen i Danmark har opgjort, at bistanden til nævnene i 1986  

 havde et omfang svarende til 20 årsværk med størstedelen af  

 ressourceindsatsen anvendt på sager vedrørende bygge- og beskyttelseslinier.  

 Herudover har amtsrådene ydet økonomisk bistand til fredningsnævnenes drift.  

 Bistanden omfatter honorar til nævnenes sekretærer, befordringsgodtgørelse og  

 diæter til nævnsmedlemmer, kontormedhjælp og kontorhold.
Amtsrådsforeningen  

 har opgjort de samlede udgifter hertil til 2,7 mio. kr. i 1986-priser.
Med lovforslaget tilsigtes en forenkling af myndighedsstrukturen og  

 proceduren for bl.a. gennemførelse af fredninger.
Med udgangspunkt i, at  

 amtsrådenes bistand til fredningsnævnene i stor udstrækning er ydet vedr.  

 sager, som i forvejen har været til behandling i amtsrådene, og i, at  

 bistanden til fredningsnævnene i øvrigt har omfattet en betydelig  

 sagsbehandling, skønnes amtsrådenes merudgifter ved overtagelse af de nævnte  

 opgaver at kunne opvejes af de samlede ressourcer incl. den økonomiske  

 bistand til fredningsnævnene, der hidtil har været anvendt på området.
Hertil  

 kommer dog behandlingen af sager vedrørende offentlighedens adgang til  

 naturen, især muligheden for at tillade lukning af visse private arealer, som  

 er et nyt sagsområde . Det er vanskeligt at skønne over det antal sager,  

 disse bestemmelser vil give anledning til.
Merudgifterne hertil skønnes at  

 udgøre 1 mio. kr. årligt, idet det samtidig tages i betragtning, at  

 refusionsordningen for digebestyrelsernes udgifter i forbindelse med  

 offentlighedens adgang til strandbredder langs diger bortfalder.
Bortfald af  

 refusionsordningen medfører en årlig besparelse på 0,3 mio. kr.
3.3.3. Udvidelse af de generelle beskyttelsesbestemmelser vedrørende  

 naturtyper og småbiotoper Den foreslåede udvidelse af den generelle beskyttelsesordning for  

 naturtyper og småbiotoper til også at omfatte ferske enge, overdrev samt  

 sten- og jorddiger samt nedsættelsen af størrelsesgrænserne vil kræve øgede  

 personaleressourcer til administrationen i amtskommunerne.
 I takt med den successive udvidelse af beskyttelsesordningen, der er sket  

 ved de tidligere revisioner af naturfredningsloven, har der været en stærk  

 stigning i det antal sager om dispensation, amtskommunerne årligt behandler.  

 Det årlige antal sager af denne art, der behandles i amtskommunerne efter  

 hidtidige regler, er nu ca. 1.200.
Imidlertid vil en række sager vedr. beskyttelsen af søer og vandløb  

 bortfalde, idet de kun skal behandles af amtsrådet efter den nye vandløbslov.  

 Antallet af sager af denne karakter har skønsmæssigt udgjort ca. 600 årligt.  

 Der opnås således en besparelse som følge af, at amtsrådenes behandling af  

 disse sager bortfalder.
Det forventes, at forslagene til udvidelse af  

 beskyttelsesordningen medfører en væsentlig stigning i det hidtidige  

 sagsantal, antagelig mellem en fordobling og en tredobling.
Endvidere  

 forventes sager vedrørende beskyttede sten- og jorddiger at udgøre et  

 betydeligt antal sager.
Ved administrationen af de generelle beskyttelsesbestemmelser har  

 amtskommunerne skullet føre tilsyn med reglernes overholdelse.
Den foreslåede  

 udvidelse af beskyttelsesordningen vil medføre behov for en tilsvarende  

 udvidelse af denne tilsynsvirksomhed.
Amtskommunerne har i de senere år i stigende udstrækning foretaget en  

 registrering af de lokaliteter, som er omfattet af beskyttelsesordningen.  

 Dette er sket bl.a. for at forbedre grundlaget for administrationen af  

 bestemmelserne.
Gennem dette arbejde tilvejebringes der en dokumentation for  

 de enkelte områders beliggenhed og deres naturfredningsmæssige betydning samt  

 grundlag for amtskommunernes administration og håndhævelse af reglerne.
En  

 udvidelse af beskyttelsesordningen vil medføre et behov for, at  

 registreringsarbejdet udstrækkes til de arealer, der inddrages under  

 beskyttelsen.
Ligeledes vil der være behov for, at registreringsarbejdet med  

 tiden foretages efter ensartede retningslinier over hele landet, bl.a. med  

 henblik på en senere edb-behandling.
 Det må lægges til grund, at der skal foretages en førstegangs  

 registrering, der afspejler forholdene omkring lovens ikrafttræden og en  

 senere løbende vedligeholdende registrering.
Amtskommunerne foretager allerede på indeværende tidspunkt amtsdækkende  

 luftfotograferinger, der anvendes ved § 43-registrering samt §  

 43-administrationen og tillige gør fyldest på en række andre arealorienterede  

 forvaltningsområder.
Selve luftfotograferingen kan derfor ikke betragtes som  

 en amtskommunal merudgift som følge af lovforslaget.
Derimod bør de  

 merudgifter, der er forbundet med bearbejdningen af luftfotomaterialet, den  

 supplerende markregistrering og udtegningen af kortmateriale over de  

 beskyttede områder betragtes som en følge af lovforslaget.
 For naturtypernes vedkommende vil opgaverne bestå i en eengangsudgift til  

 førstegangs registrering samt et løbende årligt beløb til vedligeholdelsen.
 For sten- og jorddigernes vedkommende vil der alene være tale om en  

 eengangsudgift, idet der foretages en registrering af de beskyttede diger een  

 gang for alle.
 Dette skønnes at medføre en merudgift for amterne på ca. 8,5 mio. kr.  

 årligt de to første år.
 Den senere vedligeholdende registrering af naturtyperne skønnes, når der  

 ses bort fra luftfotograferingen, årligt af medføre en merudgift på ca. 3  

 mio. kr.
3.3.4. Plejeforanstaltninger Det foreslås, at de offentlige myndigheder, der ejer ikke fredede arealer,  

 som er beskyttet af bestemmelserne i § 3, § 4, stk. 1, § 12 og § 13, får  

 pligt til at pleje sådanne arealer, jf. § 52. Bestemmelsen skønnes ikke at  

 medføre øgede økonomiske byrder for de pågældende myndigheder, forudsat at  

 arealerne hidtil har henligget i en rimelig tilstand, eller at  

 ambitionsniveauet ikke lægges for højt.
Det bemærkes i den forbindelse, at  

 formålet i første række må være at undgå irreversible skader, og at de  

 offentlige myndigheder, der forvalter arealer, normalt er i besiddelse af et  

 teknisk apparat, som er egnet til at udføre de omhandlede plejeopgaver.
 På privatejede arealer, der omfattes af § 3, § 4, stk. 1, § 12 og § 13,  

 foreslås det, at der gives amtskommunerne ret til i særlige tilfælde at  

 gennemføre plejeforanstaltninger, når dette kan ske uden væsentlig gene for  

 ejeren eller brugeren.
Udførelsen af plejeforanstaltninger vil medføre behov for øgede ressourcer  

 til administration samt til udførelse af plejen.
Der er knyttet en vis  

 usikkerhed til, hvor store arealer inden for de enkelte plejekrævende  

 naturtyper m.v., der vil blive omfattet af bestemmelserne.
 Det skønnes imidlertid, at nedenstående arealstørrelser på landsplan vil  

 være omfattet af ordningen:
- Strandenge/strandsumpe, For langt størstedelen af de arealer, der omfattes af plejebestemmelserne,  

 må der lægges til grund, at arealerne plejes som led i den landbrugsmæssige  

 drift i form af græsning og slæt.
Det må i øvrigt påregnes, at  

 plejebeføjelserne kun udnyttes i begrænset omfang, f.eks. for at undgå  

 definitive skadevirkninger på arealer, der er af særlig betydning for plante-  

 og dyrelivet.
For andre arealers vedkommende vil det næppe medføre større  

 skader, at de henligger nogle år uden væsentlig plejeindsats.
På de arealer, hvor en plejeindsats er fornøden, vil omkostningerne, der  

 er forbundet med plejen, variere betragteligt.
Plejebehovet kan løses gennem  

 afgræsning eller høslæt på visse engtyper.
Omvendt vil en pleje af  

 eksempelvis moser, vandhuller eller heder kræve indsats af såvel mandskab som  

 maskiner til rydning, opgravning og bortkørsel.
Omkostningerne kan også  

 variere i forhold til den samlede størrelse af de arealer, der skal plejes.  

 Generelt gælder det, at en førstegangspleje af arealerne typisk vil være  

 væsentligt dyrere end en efterfølgende opfølgende vedligeholdelse.
Med alle disse forbehold har Skov- og Naturstyrelsen og Amtsrådsforeningen  

 på grundlag af nogle typiske plejeopgaver i relation til de nævnte arealtyper  

 opstillet gennemsnitspriser for førstegangspleje og efterfølgende  

 vedligeholdelse.
Disse priser er:
- for førstegangsplejekr. 9.000,- pr. ha - vedligeholdelsesplejekr. 800,- pr. ha I ovennævnte priser er indregnet en administrationsandel, hvorom der  

 ligeledes er enighed.
Det må skønnes, at de nævnte priser vil være de samme,  

 uanset om opgaven udføres af det offentlige selv, af entreprenører eller af  

 de berørte lodsejere.
 Der er nedenfor afsat 18 mio. kr. årligt til pleje af beskyttede områder.  

 Med anvendelse af de nævnte gennemsnitspriser vil der inden for dette beløb  

 kunne foretages en førstegangspleje af ca. 2.000 ha det første år.
Herudover vil der som nævnt i afsnit 3.1 med baggrund i miljøministerens  

 redegørelse om mål og midler i miljøpolitikken nr. 2 og lov om  

 naturforvaltning (indarbejdet i lovforslagets kapitel 8) være beløb til  

 rådighed til naturforvaltningsformål, herunder plejeaktiviteter.
Af disse  

 beløb kan der ydes generelle tilskud til amtskommunerne med henblik på deres  

 varetagelse af naturforvaltningsprojekter.
3.3.5. Naturovervågning Amtskommunerne har hidtil som et naturligt led i det øvrige arbejde på  

 naturfredningsområdet, men i et varieret omfang, gennemført  

 naturovervågningsopgaver.
Det forudsættes i lovforslaget, at amtsrådene indgår i et samarbejde om  

 den fortsatte naturovervågning.
Der er imidlertid endnu ikke skabt endelig  

 klarhed over, hvilke opgaver der skal løses af amtsrådene ud over den  

 naturovervågningsindsats, der allerede foretages.
Når der er skabt en sådan  

 klarhed, vil spørgsmålet om udfærdigelse af regler herom i medfør af § 62  

 blive taget op til forhandling.
I forbindelse hermed vil spørgsmål om  

 kompensation af eventuelle amtskommunale merudgifter til  

 naturovervågningsopgaver ligeledes blive taget op til særskilt forhandling.
3.3.6. Regionale råd Efter forslaget pålægges amtsrådene at nedsætte regionale råd med  

 repræsentation af væsentlige natur- og erhvervsorganisationer, der skal  

 rådgive amtsrådene om generelle og principielle spørgsmål vedrørende  

 naturbeskyttelseslovens administration.
Det overlades til det enkelte amtsråd - indenfor de rammer, der følger af  

 bemærkningerne til lovforslagets § 64, stk. 2 - at træffe nærmere bestemmelse  

 om rådets sammensætning, arbejdsopgaver og mødefrekvens, idet eet møde i  

 kvartalet normalt må anses for tilstrækkeligt.
Det er endvidere forudsat, at  

 amtsrådene yder sekretariatsbistand til rådene.
 Nedsættelsen af regionale råd kan til en vis grad betragtes som en  

 formalisering af gældende praksis, idet amtskommunerne også i dag drøfter  

 generelle og principielle spørgsmål med natur- og erhvervsorganisationerne.  

 På den anden side kan formaliseringen af samarbejdet indebære en mindre  

 forøgelse af ressourceforbruget, som der findes at være ydet kompensation for  

 ved afsættelsen af 1 mio. kr. årligt nedenfor.
3.3.7. Samlede amtskommunale konsekvenser 3.4. Kommunale udgifter I medfør af lovforslaget foreslås det, at bl.a. kommunerne som ejere af  

 ikke fredede arealer, der er omfattet af forslagets generelle  

 beskyttelsesbestemmelser, pålægges pligt til at pleje disse arealer.
Plejepligten indebærer, at den ansvarlige myndighed må sikre, at et område  

 ikke varigt skifter karakter.
Den kan f.eks. medføre, at selvsåede træer på  

 en hede eller eng med jævne mellemrum må fjernes.
Sådanne plejearbejder vil  

 normalt ikke være særligt ressourcekrævende.
 På denne baggrund findes den kommunale pligt til at pleje egne arealer  

 ikke at pålægge kommunerne opgaver, der går ud over det, der hidtil har fulgt  

 af kommunernes almindelige forpligtelser som offentlige ejendomsforvaltende  

 myndigheder.
Endvidere henlægges fredningsnævnenes kompetence til at fravige  

 bestemmelserne om skov- samt sø- og åbeskyttelseslinier i byzone og  

 sommerhusområder til kommunalbestyrelserne.
Behandling af disse sager skønnes  

 ikke at medføre kommunale merudgifter, idet kommunalbestyrelserne i langt de  

 fleste tilfælde hidtil har skullet træffe afgørelse i de tilsvarende konkrete  

 sager efter anden lovgivning, først og fremmest efter plan- og  

 byggelovgivningen.
 Lovforslaget skønnes derfor ikke at have økonomiske konsekvenser for  

 kommunerne.
Bemærkninger til lovforslagets enkelte bestemmelser Til kapitel 1 Formål Til §§ 1 og 2 Formålsbestemmelsen afstikker rammerne for de hensyn, som lovligt kan og  

 skal tages ved administrationen af loven.
Stk. 1 er identisk med de tilsvarende bestemmelser i forslag til lov om  

 miljøbeskyttelse, forslag til lov om vandløb og forslag til lov om  

 planlægning.
Herved er det markeret, at det overordnede formål med disse love  

 er det samme, og at de udgør en del af en helhed.
Bestemmelsen i den gældende  

 lovs § 1, stk. 2, nr. 4, om at bidrage til, at det menneskelige miljø ikke  

 forringes ved forurening, der ikke er gentaget udtrykkeligt i forslaget til  

 formålsbestemmelsen, rummes nu af de brede rammer i stk. 1.
 I stk. 2 er det fremhævet, hvilke formål det er hensigten at  

 varetage med loven.
 De hensyn, som her opregnes, er de, som nu varetages efter  

 naturfredningsloven og naturforvaltningsloven.
Eftersom loven også erstatter lov om bekæmpelse af sandflugt, er det i  

§ 2 udtrykkeligt præciseret, at dette hensyn også skal varetages ved  

 loven.
Endelig er det i § 2 nævnt, at formålet med loven også er at forøge  

 det statslige skovareal, således som det fremgår af naturforvaltningsloven.  

 Dette vil navnlig kunne ske gennem Miljøministeriets opkøb af arealer med  

 henblik på skovrejsning.
Til kapitel 2 Generelle beskyttelsesbestemmelser Til §§ 3, 4, 5, 6 og 7 1. Indledning Naturfredningsloven har siden 1972 rummet bestemmelser, hvorefter visse  

 naturtyper (vandløb, søer m.v.) har været omfattet af en generel  

 beskyttelsesordning, således at en række indgreb, der ændrer områdernes  

 naturtilstand, ikke må foretages uden forudgående tilladelse fra det  

 pågældende amtsråd.
 Med baggrund i en fremadskridende forringelse og reduktion af de udyrkede  

 eller ekstensivt udnyttede naturarealer er den generelle beskyttelsesordning  

 ved flere ændringer af naturfredningsloven (1975, 1978 og 1983) successivt  

 blevet udvidet til at omfatte flere naturtyper (moser, heder og strandenge  

 m.v.).
I redegørelsen af 2. marts 1987 til Folketinget om en samlet strategi på  

 marginaljordsområdet peges der på, at bevarelsen af udyrkede eller ekstensivt  

 dyrkede arealer vil være et af flere hovedmål for de kommende års strategi.  

 Derfor må de miljømæssige interesseområder, som i dag dyrkes ekstensivt eller  

 henligger i udyrket tilstand, opretholdes og sikres.
Det gælder således  

 strandenge, ferske enge, overdrev og andre småbiotoper, og redegørelsen  

 indeholder i denne henseende forslag om, at der fastsættes klare regler om  

 beskyttelse af sådanne arealer, og at der sker en styrkelse af beskyttelsen  

 af søer og vandhuller.
 Endvidere er behovet for bevaring af de udyrkede og ekstensivt udnyttede  

 arealer blevet understreget i redegørelsen af 2. marts 1987 til Folketingets  

 Miljø- og Planlægningsudvalg om naturbevaring og friluftsliv m.v. og i de  

 øvrige tilkendegivelser i forbindelse med udvalgets behandling af de  

 ovennævnte redegørelser samt i dets beretning af 3. juni 1987 om en samlet  

 strategi på marginaljordsområdet.
Lovforslaget viderefører naturfredningslovens beskyttelsesordning med de  

 ændringer, som følger af de ovenfor nævnte retningslinier.
Det bemærkes dog,  

 at beskyttelsen foreslås udvidet til også at gælde sten- og jorddiger, og at  

 beskyttelsen af vandløb og søer nu foreslås hjemlet i reglerne i forslaget  

 til lov om vandløb.
Alt i alt indebærer forslaget en væsentlig styrkelse af beskyttelsen af de  

 tilbageværende egentlige naturområder i Danmark.
Samtidig kan det ses som led  

 i en forbedret opfyldelse af de målsætninger m.v., som fremgår af forskellige  

 internationale naturbeskyttelsesinstrumenter, som Danmark har tiltrådt.
Det  

 drejer sig specielt om Ramsar-konventionen om beskyttelse af vådområder,  

 Bern-konventionen om beskyttelse af Europas vilde planter og dyr samt  

 naturlige levesteder og EF-direktivet om beskyttelse af vilde fugle.  

 Dispensationsbeføjelserne knyttet til ordningen (jf. afsnit 7) må derfor  

 administreres med væsentlig hensyntagen til disse målsætninger m.v.
Ordningen  

 udgør tillige - kombineret med den i forslagets § 67 nævnte beføjelse for  

 miljøministeren til at fastsætte retningslinier for administrationen af  

 bestemmelserne - et grundlag for, at man fra dansk side på administrativt  

 smidig måde kan opfylde yderligere forpligtelser på dette område.
Den selvstændige godkendelse efter naturfredningsloven af etablering af  

 dambrug (herunder udvidelse af bestående dambrug) er ikke opretholdt i  

 lovforslaget.
Det skyldes dels, at den naturfredningsmæssige kontrol med  

 ændringer af søer og vandløb, er »flyttet« til lovforslaget om  

 vandløb, dels at den landskabelige kontrol af den slags anlæg (herunder  

 udvidelser og ændringer af dem) kan varetages gennem reglerne i  

 planlægningslovgivningen.
Hertil kommer, at de almindelige regler i  

 lovforslagets § 3 om beskyttelse af en række naturtyper, også omfatter  

 dambrugsanlæg, herunder udvidelser og ændringer af disse, f.eks. hvis  

 ændringerne har en landskabelig effekt, jf. formålsbestemmelsen i § 1, idet  

 samtlige de interesser, der er nævnt i § 1, stk. 1, naturligvis kan/skal  

 tages i betragtning ved lovens administration.
2. Den generelle beskyttelsesordning vedrørende naturtyper § 3 opregner de naturtyper, som fremover skal omfattes af den generelle  

 beskyttelsesordning og størrelseskriterierne herfor.
Størrelsesgrænsen på  

 2.500 m2 indebærer, at naturområderne som udgangspunkt vil være registreret  

 på Kort- og Matrikelstyrelsens kortværk Danmark 1:25.000, medmindre der er  

 sket ændringer, siden kortværkene blev udarbejdet.
Som noget nyt er ferske  

 enge, overdrev og lignende inddraget under beskyttelsen.
Endvidere er  

 mosebegrebet ændret for at afklare nogle praktiske  

 afgrænsningsvanskeligheder.
Efter naturfredningsloven kræves der en tilladelse fra amtsrådet, såfremt  

 man ønsker at foretage et indgreb i en af de i §§ 43-43 b nævnte naturtyper.  

 Bestemmelserne foreslås nu udformet som en egentlig forbudsordning, dog med  

 mulighed for dispensation i særlige tilfælde, jf. § 65. Dette svarer til,  

 hvorledes det hidtidige tilladelsessystem har været administreret, især i  

 klagemyndighedens praksis, jf.
Skov- og Naturstyrelsens afgørelser i  

 meddelelsesbladet »§ 43 NYT.« Den ændrede formulering indebærer  

 således ikke realitetsændringer i forhold hertil.
I § 3, stk. 1, i forslaget er det bestemt, at tilstanden i de  

 nævnte naturområder ikke må ændres.
Hermed er der ikke tilsigtet en egentlig  

 realitetsændring i forhold til de gældende §§ 43-43 b i naturfredningsloven,  

 hvor opdyrkning, tilplantning og anden ændring kun kan ske med tilladelse fra  

 amtsrådet, således som disse regler har været administreret på baggrund af  

 bl.a. forarbejderne til de oprindelige lovbestemmelser, jf. nærmere i afsnit  

 7.
Sædvanlig vedligeholdelse af bestående dræningsanlæg vil ikke være i strid  

 med bestemmelsen i § 3, stk. 1. I overensstemmelse med praksis efter de  

 hidtil gældende regler vil imidlertid ny dræning, ændringer i eksisterende  

 dræns placering, herunder nedlægning af drænrør i større udstrækning eller  

 større dybde end hidtil, samt ændringer i eksisterende dræns diameter kræve  

 dispensation.
Betingelsen er, at arbejderne medfører ændringer af tilstanden  

 i de beskyttede områder.
Hvis dette er tilfældet, kræves der dispensation,  

 hvad enten indgrebet kræver tilladelse efter lovforslaget om vandløb eller  

 ej.
En udtømmende opregning af, hvad der er omfattet af bestemmelsen, er næppe  

 mulig.
Eksempelvis vil udsåning af kulturgræsser i en mose, på en hede eller  

 strandeng være en ændring, hvis der ikke hidtil er udsået sådanne græsser.  

 Det afgørende er ikke blot foranstaltningens karakter men navnlig den  

 virkning, den har for området, nemlig om den »ændrer« dette og  

 dermed ændrer naturtilstanden.
I princippet er således alle ændringer  

 omfattet. Ændringens væsentlighed er af betydning, når det skal afgøres, om  

 der kan dispenseres.
Uanset dette er der dog en nedre grænse for, hvad der  

 kræver dispensation.
Foranstaltninger kan være så perifere eller  

 bagatelagtige, at de kan iværksættes uden dispensation.
Det er i denne  

 henseende ikke hensigten at ændre den hidtidige praksis på området, således  

 som den bl.a. er beskrevet i de cirkulærer m.v., der er udstedt i forbindelse  

 med reglerne i naturfredningsloven.
Placering af campingvogne er udtrykkeligt forbudt i §§ 8, 15, 17 og 18,  

 der også indeholder bestemmelser om forbud mod ændring af tilstanden på de  

 pågældende lokaliteter.
Placering af campingvogne kan være omfattet af  

 forbudet i § 3, idet det her vil kunne være ensbetydende med en ændring af  

 tilstanden, såfremt der er tale om en mere varig opstilling.
Det beror derfor  

 på en konkret vurdering, om der kræves en dispensation til at opstille en  

 campingvogn i en af de beskyttede naturtyper.
Opstilling af hegn, der ikke  

 kan karakteriseres som sædvanlige landbrugshegn, må derimod i  

 overensstemmelse med hidtidig praksis normalt anses for en ændring af  

 tilstanden, der kræver dispensation.
 Det er hensigten at udarbejde et relativt omfattende vejlednings- og  

 cirkulæremateriale til hjælp for amtsrådene for at sikre en forholdsvis  

 ensartet administration på landsplan.
 Hvad angår spørgsmålet om definition af de enkelte naturtyper og beregning  

 af disses arealstørrelse henvises til bemærkningerne i punkt 3 og 4.
3. Definition af naturtyperne 3.1. Heder I Miljøministeriets cirkulære nr. 103 af 27. marts 1984, afsnit 3.2 er  

 heder beskrevet således:
 »Begrebet hede i naturfredningslovens forstand er i overensstemmelse  

 med den almindelige forståelse heraf en udyrket landstrækning med mager  

 jordbund, oftest bevokset med lyng og forskellige andre mindre buskvækster.  

 Plantevæksten spiller således en central rolle.
Hedevegationen er lavtvoksende med forekomst af dværgbuske.
På mange  

 hedearealer udgør buske og træer som eg, birk, bævreasp, gyvel, ene og  

 selvsåede nåletræer et væsentligt element i vegetationen.
 De dværgbuske, som især forekommer på danske hedearealer, er følgende:  

 Hedelyng, revling, klokkelyng, tyttebær, blåbær, mosebølle, hede-melbærris,  

 krybepil og arter af planteslægten visse.
I nogle typer af hede udgør græsser,halvgræsser, laver og mosser det  

 dominerende element i plantevæksten, hvor der så stadig er et islæt af  

 ovennævnte arter af dværgbuske.
Især kan følgende græsarter udgøre det  

 dominerende element i plantevæksten: Bølget bunke, fåresvingel, tandbælg,  

 blåtop, sandskæg og katteskæg.
Her i landet er heden sjældent et stabilt plantesamfund, og græsning,  

 tidvis afbrænding og hugst er ofte en nødvendig forudsætning for, at hedens  

 dværgbuske, græs og lav ikke bliver overvokset og udkonkurreret af buske og  

 træer.
Der vil derfor ofte forekomme hedearealer med varierende grader af  

 tilgroning.
En hedemose, der opfylder betingelserne for at kunne karakteriseres som en  

 mose, er formelt ikke omfattet af hedebegrebet, med falder ind under begrebet  

 »moser« i lovens § 43. Såfremt hedemosen ikke kan karakteriseres  

 som en mose, er den derimod omfattet af hedebegrebet.
Sondringen mellem heder  

 og moser er dog normalt uden praktisk betydning.' Se herom afsnit 3.2.
Det bemærkes, at der i mange tilfælde er jævne overgange mellem på den ene  

 side visse hedetyper (»græsheder«), der er præget af græsser som  

 bølget bunke, fåresvingel, blåtop m.v., og på den anden side overdrev.
Disse  

 er særligt i Øst-Danmark mange steder en pendant til den jyske hede, der  

 domineres af hedelyng og andre dværgbuske.
Hedelyngen har en begrænset  

 levetid (20-30 år), og mange hedearealer er under tilgroning af selvsåede  

 buske og træer som eg, bævreasp, gyvel, ene og selvsåede nåletræer som  

 bjergfyr.
Betydelige hedearealer, der ikke er under regelmæssig naturpleje,  

 har nu således stedvis karakter af mere eller mindre lukket krat.
Sondringen  

 mellem hede og overdrev eller hede og krat er dog, under forudsætning af, at  

 det samlede udyrkede naturareal opfylder størrelseskriteriet, normalt uden  

 praktisk betydning.
På samme måde har sondringen mellem moser og heder mindre  

 betydning, efter at begge naturtyper er blevet omfattet af § 3, og  

 arealgrænsen nu foreslås at være den samme for disse.
3.2. Moser og lignende I den hidtidige § 43, stk. 2, er fastsat, at »moser« er omfattet  

 af beskyttelsen.
Der har imidlertid været tvivl om afgrænsningen af  

 mosebegrebet.
Traditionelt er begrebet defineret udfra områdernes  

 plantevækst, fugtighedsforhold og jordbund, men det har været usikkert,  

 hvorvidt alle disse tre kriterier skulle opfyldes i det enkelte tilfælde,  

 eller om det var tilstrækkeligt, at kun en eller to af forudsætningerne var  

 til stede.
Specielt har tvivlen angået, om det er en nødvendig forudsætning,  

 at der foreligger et tørvelag.
Hensigten med bestemmelsen er navnlig at beskytte det vilde dyre- og  

 planteliv.
Det vil derfor være uhensigtsmæssigt at gøre beskyttelsen afhængig  

 af, om der i det konkrete tilfælde foreligger et tørvelag.
 For at tydeliggøre, at bestemmelsen også finder anvendelse, selv om ikke  

 alle de ovennævnte kriterier samtidigt er opfyldt, herunder specielt selv om  

 der ikke foreligger noget tørvelag, er ordet »moser« derfor  

 erstattet af »moser og lignende«.
Det bemærkes, at tørvedannelsen i visse mosetyper naturligt er meget  

 begrænset og undertiden næsten fraværende.
Dette gælder f.eks. nogle kalkkær  

 og vældmoser.
Der lægges derfor primært vægt på botaniske forhold i definitionen,  

 hvorimod hydrologiske og/eller geologiske kriterier kun forudsættes anvendt,  

 hvis der foreligger tegn på kulturbetingede indgreb, som hindrer en botanisk  

 bedømmelse.
Her tænkes f.eks. på nylig oppløjning, opfyldning eller anden  

 intensiv jordbearbejdning, hvorved terrænforhold er ændret, eller naturlig  

 vegetation er fjernet.
Også afgrænsningen mellem moser og andre naturtyper  

 foretages først og fremmest ud fra botaniske kriterier.
Arealer betegnes  

 således som mose, når de naturligt forekommende moseplanter dominerer i  

 forhold til plantearter fra andre naturtyper.
Endvidere karakteriseres moser  

 ofte ved et ujævnt overfladerelief.
En landbrugsmæssig udnyttelse, der er så begrænset, at den ikke påvirker  

 den naturlige vegetationssammensætning væsentligt, udelukker ikke, at området  

 kan betegnes som mose i henhold til naturfredningsloven.
Ekstensiv græsning  

 vil således kunne forekomme i moser, som er omfattet af § 3, og en fortsat  

 græsning af denne art kræver derfor ikke dispensation.
Træbevoksede moseområder, hvor vegetationen er opstået naturligt, er  

 omfattet af lovforslagets § 3. Dette gælder også birkekær og pilekrat samt  

 elle- og askesumpe, såfremt den forekommende urtevegetation iøvrigt medfører,  

 at området må betegnes som mose.
I sådanne moser må normal forstlig  

 udnyttelse finde sted, mens f.eks. tilplantning kræver dispensation.
Begrebet »moser og lignende« i lovforslagets forstand omfatter  

 således udyrkede eller ekstensivt udnyttede områder præget af en  

 ferskvandspåvirket naturlig eller overvejende naturlig vegetation, som er  

 knyttet til gennemsnitlig høj vandstand, og som ofte har dannet tørv eller  

 anden organisk aflejring.
Begrebet er således en fællesbetegnelse for en  

 række vådbundsområder med plantesamfund, der har betegnelsen efter  

 vegetationens sammensætning, f.eks. rørsump, starsump, ellesump, birkekær,  

 pilekrat, eller efter vandtilførslen (højmose, kærmose, vældmose), eller  

 efter andre forhold (f.eks. dyndeng, fugteng). Om et område kaldes mose eller  

 kær har ingen betydning.
Ofte vil det være vanskeligt at trække en præcis grænse mellem moser og  

 andre typer af relativt uforstyrrede og naturligt forekommende plantesamfund  

 som heder, overdrev, strandsump m.v.
Derimod vil der som regel være markant  

 synlige vegetations- eller terrænforskelle i forhold til dyrkede arealer,  

 tilplantede skovarealer og terrænskel i form af veje, hegn, diger, grøfter  

 m.v.
I mange tilfælde vil mosegrænsen derfor kunne trækkes i forhold til  

 arealer, der er i omdrift (under plov), eller vejspor, hegn, diger,  

 ejendomsskel m.v.
 En nærmere afgrænsning er imidlertid i de fleste tilfælde uden praktisk  

 betydning, dels fordi de omtalte naturtyper som oftest er omfattet af § 3 med  

 det samme arealmæssige krav, dels fordi en flerhed af de pågældende  

 naturtyper, der sammenlagt udgør 2500 m2, vil være omfattet af §  

 3-beskyttelsen, jf. pkt. 4.
Moser beliggende i sommerhusområder og byzone har - på samme måde som  

 vandløb og søer beliggende i disse områder - hidtil været omfattet af §  

 43-beskyttelsen, medens dette kun i begrænset omfang har været tilfældet for  

 de øvrige naturtyper.
Ved fastsættelsen af de nærmere regler i henhold til §§  

 5 og 6 vil denne ordning i videst muligt omfang blive søgt opretholdt, og det  

 vil således i denne henseende fortsat kunne være nødvendigt nærmere at  

 afgøre, om et givet område må karakteriseres som en mose i modsætning til  

 f.eks. en hede.
3.3. Strandenge I Miljøministeriets cirkulære nr. 103 af 27. marts 1984 er strandenge  

 beskrevet således i afsnit 3.3:
»Begrebet strandenge i naturfredningslovens forstand omfatter - i  

 overensstemmelse med den almindelige forståelse heraf - engstrækninger ved  

 kysten.
De afgørende kriterier er således plantevæksten samt områdets  

 landskabelige karakter og beliggenhed.
 Strandenge er relativt flade, lavtliggende og kystnære arealer med en  

 naturlig vegetation bestående af græsser, halvgræsser og urter, som danner en  

 mere eller mindre sammenhængende grønsvær.
Strandengsflader brydes ofte af lavninger og naturlige render (f.eks.  

 loer) og ældre strandvoldsrygge.
Strandenge beliggende ud til kysten vil  

 undertiden kunne blive overskyllede af havet.
Overskylshyppigheden og  

 -perioden varierer meget.
Her i landet ligger den normalt mellem 10 dage pr.  

 år og 1 dag pr. 10. år.
Strandengene strækker sig fra kysten og ind i landet.
I de dele, der  

 ligger nærmest vandet, domineres plantevæksten af en eller flere salttålende  

 plantearter såsom kveller, vadegræs, annelgræs, harril, strandtrehage,  

 strandasters, strandvejbred, jordbærkløver og engelskgræs m.fl.
Disse  

 plantearter aftager gradvis ind mod de lidt højere liggende, mindre  

 saltpåvirkede dele af strandengen.
 Ind mod land afgrænses strandengen hyppigt af et terrænskel i form af en  

 niveauændring, hegn, skelgrøft, vej eller andet, som danner grænse for engen  

 med dens nuværende eller tidligere udnyttelse som græsningsareal.
 I inddigede områder kan der undertiden fortsat eksistere strandenge med  

 salttålende planter, alt afhængig af særlig jordbund og vandbevægelse.
Strandengsbegrebet i naturfredningsloven omfatter således en række  

 varierende naturtyper, der har forskellige betegnelser efter den måde, hvorpå  

 de er opstået, og graden af saltpåvirkning.
Områderne kan blandt andet  

 betegnes som marsk, marskeng, sylteng, strandeng, strandoverdrev eller  

 strandfælled.
I de fleste strandenge er den lave plantevækst resultatet af  

 landbrugsmæssig udnyttelse i form af græsning og høslæt.
Ved ophør af  

 græsning eller høslæt kan ske en tilgroning med de mere højtvoksende  

 sumpplanter, og strandengen overgår da til at blive en strandsump.« Denne begrebsfastlæggelse, der - på samme måde som definitionen af moser -  

 bygger på bemærkningerne til 1978-loven, og som i praksis har medført, bl.a.  

 at visse af de inddæmmede arealer på Amager er blevet anset som omfattet af §  

 43 b, gælder således fortsat.
3.4. Strandsumpe Begrebet strandsumpe skal forstås som hidtil.
Der henvises herved til  

 Miljøministeriets cirkulære nr. 103 af 27. marts 1984 afsnit 3.3, hvor  

 standsumpe er beskrevet således:
»Strandsumpe er kystbeliggende områder, hvis vegetation er domineret  

 af store sumpplanter som tagrør, strandkogleaks, blågrøn kogleaks og enkelte  

 andre arter.
Strandsumpe forekommer ofte på de mest fugtige og eventuelt  

 permanent vanddækkede dele af beskyttede kyststrækninger.« Begrebet strandsumpe i § 43 b er forskelligt fra begrebet moser i § 43.  

 Sondringen mellem de to begreber vil imidlertid i praksis kun have mindre  

 betydning.
Hvor sondringen har betydning, må den foretages på grundlag af  

 områdernes beliggenhed henholdsvis ved kysten eller inde i landet, og i  

 tvivlstilfælde ud fra dominansen af salttålende planter som strandkogleaks,  

 blågrøn kogleaks, strandasters m.fl. i strandsumpene.
3.5. Ferske enge og overdrev 3.5.1. Indledning Disse arealer omfatter fugtige, ferske enge samt tørre enge, ofte kaldet  

 overdrev.
Under betegnelsen overdrev falder også græsbevoksede kystskrænter.
På enge og overdrev kan der ofte forekomme mere eller mindre udbredte  

 bevoksninger med krat og anden træagtig vegetation.
Sådanne bevoksninger vil  

 også være beskyttet af bestemmelsen, og det vil derfor kræve dispensation,  

 såfremt man ønsker at rydde et sådant krat.
Udformningen af de gældende §§ 43-43 b og forslagets § 3 forudsætter, at  

 benyttelsen af de beskyttede arealer kan fortsætte som hidtil.
Dette  

 indebærer bl.a., at nogle ferske enge, såkaldte »kulturenge«, som  

 regelmæssigt er blevet omlagt navnlig for at sikre bedre græsningsmuligheder,  

 kan omlægges med samme tidsinterval som hidtil.
Ved omlæg forstås normalt  

 pløjning og efterfølgende jordbehandling, hvorefter området tilsås med den  

 samme eller en ny afgrøde.
Hvis det i forbindelse med omlæg af et bestemt  

 engareal inden for de senere år har været praksis i et år at høste en anden  

 afgrøde - typisk korn - på det pågældende areal, vil denne praksis også kunne  

 fortsætte ifølge lovforslaget, i overensstemmelse med princippet om, at  

 lovforslaget ikke tilsigter ændringer i den hidtidige anvendelse af de  

 beskyttede områder, når denne iøvrigt ikke er i modstrid med ønsket om at  

 bevare den pågældende naturtype som sådan.
Dyrkning af korn og andre sædskifteafgrøder på enge i større omfang end  

 hidtil vil kræve dispensation.
Det samme gælder, såfremt man ønsker at  

 omlægge eller på anden måde foretage jordbearbejdning i ferske enge, som ikke  

 hidtil har været regelmæssigt omlagt, hvorved normalt forstås inden for de  

 sidste 7-10 år.
3.5.2. Ferske enge Ferske enge skabes ved menneskets påvirkning.
Enge kan således være dannet  

 ved slåning eller græsning af naturlige kærsamfund eller ved fældning af  

 elle-, aske-, birk- eller pil-dominerede sumpskove med efterfølgende slåning  

 eller græsning.
Engens plantesamfund afviger delvis fra de oprindelige kærsamfund.
Ved  

 slåning og/eller græsning forhindres træer og buske i at indvandre, ligesom  

 græsser og planter, der kan tåle kulturpåvirkningen, får øgede  

 konkurrencemæssige fordele frem for de øvrige arter.
Dette bevirker, at det  

 oprindelige kærsamfund ændres til at indeholde en større del af plantearter,  

 der tåler afslåning og nedbidning, samt arter, der på anden måde begunstiges  

 af påvirkningen.
Af sådanne artsgrupper kan nævnes lave, lyskrævende planter  

 samt een- og toårige urter, hvis spiring begunstiges af kreaturernes  

 optrampning af jordbunden eller regelmæssig slåning.
Engene er derfor  

 generelt artsrige og indeholder en række sjældnere og fåtallige plante- og  

 dyrearter.
Enge på forholdsvis god jordbonitet (rigkær) kan eksempelvis have en  

 vegetation af lavere urter som trævlekrone, engkabbeleje, engblomme, vinget  

 perikon samt maj-gøgeurt og andre orchideer m.v.
Er græsning eller høslæt  

 forholdsvis ekstensiv eller ophørende, kan disse engtyper være under  

 tilgroning med højere planter som f.eks. lådden dueurt, stor nælde, tagrør,  

 almindelig mjødurt, kær-star, almindelig fredløs, angelik og kærtidsel m.fl.  

 Denne vegetation kan over nogle år udvikle sig til krat og sumpskov.
De ferske enge udgør i dag en økologisk set meget betydende biotoptype.  

 Deres lysåbne samfund rummer et bredt register af specielle plantearter samt  

 bestande af fugle (vibe, bekkasin, engpiber, bynkefugl m.fl), pattedyr og  

 insekter, hvoraf flere er truede, ikke blot nationalt, men også  

 internationalt.
Endelig har de enge, der ligger direkte langs vandløb og  

 søer, en særlig betydning som bufferzone, der medvirker til at reducere  

 udsivningen af næringssalte (og pesticider) til vandområderne.
De ferske enge er gennem de sidste årtier på landsplan blevet stærkt  

 reduceret, primært som følge af afvanding og detaildræning, hvorved arealerne  

 er blevet inddraget i den landbrugsmæssige omdrift og udnyttet til kornavl,  

 kulturgræsmarker, raps m.v.
Sideløbende er der også i de senere år sket en  

 opgivelse af den traditionelle udnyttelse af mange engarealer til høslæt og  

 græsning, hvorefter arealerne gradvist over nogle (5-15) år gror til med  

 tagrør, krat, sumpskov m.v.
Engene kan således ved naturlig tilgroning af fugtigere bund udvikle sig  

 tilbage mod mose, rørsump og krat eller sumpskov og på de mere tørre dele mod  

 mere eller mindre tilgroede overdrev og græsfælleder.
Overgangen mellem engen  

 og sådanne relativt uforstyrrede plantesamfund kan ofte erkendes ved hegn og  

 skel, men er i andre tilfælde jævn og glidende samt vanskelig at lokalisere  

 præcist i terrænet.
Da de nævnte naturtyper imidlertid også - under  

 forudsætning af at størrelseskriteriet er opfyldt - omfattes af  

 bestemmelserne i loven, er disse grænsedragninger i det store og hele af  

 mindre betydning administrativt set.
3.5.3. Overdrev I den oprindelige betydning var overdrevet den del af en landsbys jorder,  

 der som »udmark« lå udenfor vangene, og som ikke var eng eller  

 skov.
Overdrevene blev traditionelt brugt til græsning for husdyrene og  

 eventuelt også til høslæt.
Gennem årene er mange overdrev ved oppløjning  

 blevet inddraget i omdriften, eller de er i en række tilfælde blevet plantet  

 til, i de senere år hyppigst med nåletræer.
De tilbageværende overdrev, der på landsplan skønnes at dække under 10.000  

 ha, ligger i dag spredt med de største arealer på øerne og i Midt- og  

 Østjylland.
Der er typisk tale om tørbundsarealer, der aldrig eller kun meget  

 sjældent har været pløjet op, og som helt overvejende har været udnyttet som  

 græsningsarealer.
Græs- og urtevegetationen er oftest righoldig og varieret med mange  

 sjældne arter.
Blandt mere karakteristiske plantearter kan f.eks. nævnes  

 mark-krageklo, gul evighedsblomst, mark-bynke, blåhat, prikbladet perikon,  

 gul snerre, smalbladet høgeurt, fløjlsgræs, knoldranunkel m.fl.
Der er til  

 vegetationen knyttet et rigt insekt- og andet dyreliv.
Tørvelag er manglende  

 eller kun svagt udviklet.
Bortset fra strandoverdrev og enkelte fredede områder er overdrevene i dag  

 stort set alle indhegnede.
I takt med de senere års strukturændringer i  

 landbruget er græsningen på mange arealer aftaget eller helt ophørt, og en  

 del overdrev præges derfor i lighed med hedearealer af stigende tilgroning  

 med buske og træer.
De eksisterende overdrev findes nu hovedsagelig på kuperede, svært  

 opdyrkelige områder eller som dele af dyrehaver.
Derfor findes de i reglen på  

 nuværende og tidligere tiders kystskrænter (f.eks. stenalderhavets  

 kystskrænter), og andre kuperede, svært opdyrkelige områder.
Specielle  

 overdrevstyper findes på Bornholm i form af klippeløkker og som kalkbakker i  

 Himmerland og på Møn m.v.
Overdrevene kan have kontinuerlige og diffuse afgrænsninger i forhold til  

 naturtyper som enge, moser, krat og heder.
Derimod vil der oftest omkring  

 overdrevet være tydelige terrænskel i form af veje, hegn, grøfter og lign.,  

 ligesom der vil være markante overgange i forhold til højskov og plantage  

 samt til agerarealer, der er i omdrift.
 Visse hårdt græssede overdrev kan være næsten uden opvækst af vedplanter  

 (buske, træer).
3.5.4. Særligt om arealberegning Mellem de fleste af de ovenfor nævnte naturtyper er der i mange tilfælde  

 meget jævne og glidende overgange, f.eks. fra eng til mose.
De nævnte  

 overgange med små ændringer i vegetationssammensætningen vil bero på helt  

 lokale variationer i jordbundens type og vandindhold.
Ved arealberegningen af sådanne biotopkomplekser lægges det samlede  

 naturareals størrelse til grund.
Småbiotoper, der ikke i sig selv opfylder  

 størrelseskriteriet, vil således kunne være omfattet af  

 beskyttelsesordningen, hvis de støder op til eller indgår i arealer med andre  

 naturtyper, som er omfattet af beskyttelsesordningen, jf. bl.a.  

 bemærkningerne herom i pkt. 3. og 4. Ved afgrænsningen af arealet lægges  

 endvidere til grund, at der skal være tale om et sammenhængende areal.
Med sammenhængende areal forstås et område, som i  

 naturfredningsmæssig henseende kan karakteriseres som en funktionel helhed.  

 Dette indebærer, at en hede, eng, mose, eller et overdrev eller kombinationer  

 af disse naturtyper kan anses som sammenhængende i naturfredningslovens  

 forstand, uanset om området i et vist omfang er gennemskåret af f.eks. mindre  

 veje, brandbælter, vandløb, små skovparceller, hegn, herunder levende hegn,  

 m.v.
I øvrigt må det bero på et konkret skøn i det enkelte tilfælde, om et  

 areal kan anses som sammenhængende, herunder om de »fremmede  

 elementer« er så væsentlige, at der såvel landskabeligt som biologisk  

 set ikke er tale om helhed.
Disse elementer må derfor udgøre en relativ  

 beskeden del af det samlede areal, for at der kan ses bort fra dem ved  

 afgørelsen af, om området er »sammenhængende«.
Det bemærkes, at ejerforholdet er uden betydning for afgørelsen af,  

 om et areal er sammenhængende.
Præcise regler om arealberegningen kan  

 fastsættes med hjemmel i § 6.
Beskyttelsen af søer og vandløb findes nu i forslaget til lov om vandløb.  

 Det bemærkes her, at i medfør af lovforslaget herom, er »isolerede  

 søer« beskyttede, hvis de er større end 100 m2. Hvis sådanne søer ikke  

 opfylder størrelseskravet, men ligger i et område, der er omfattet af dette  

 lovforslags § 3, stk. 1, anses de i overensstemmelse med de gældende regler  

 for vandhuller o.lign., der ligger i moser, på heder, strandenge eller  

 strandsumpe som en integreret del af den pågældende naturtype.
De er således  

 omfattet af beskyttelsen, efter nærværende lov, hvis den pågældende naturtype  

 (eller kombinationen af naturtyperne), jf. forslagets § 3, stk. 1, konkret  

 udgør 2500 m2. Det bemærkes, at også de øvrige arealberegningsprincipper, der  

 fremgår af det gældende administrationsgrundlag, agtes videreført med hjemmel  

 i ministerens beføjelser efter lovforslagets § 6.
4. Sten- og jorddiger 4.1. Baggrunden for forslaget Baggrunden for bestemmelsen er, at både sten- og jorddiger må betegnes som  

 en truet »naturtype«.
En historisk analyse af udviklingen i  

 småbiotopsmønstret i 5 områder i Østdanmark viser således, at 70 pct. af de  

 diger, der fandtes på kort i 1884, var forsvundet i 1981.
Det kan forventes, at udviklingen i landbruget stadig vil medføre  

 nedlæggelse af diger.
I øjeblikket forsvinder diger med 2 pct. af de  

 tilbageværende om året.
Hovedårsagerne skal søges i landbrugets mekanisering  

 med stadig større og mere effektive markredskaber og i brugssammenlægninger.  

 Det er især diger beliggende inde på de enkelte ejendomme, der nedlægges.
Men  

 der ses, især på de bedste jorder, nu et stigende antal eksempler på, at også  

 diger i ejendomsskellene nedlægges.
Da der i den nye landbrugslov er åbnet  

 mulighed for yderligere brugssammenlægninger, kan det forudses, at diger er  

 alvorligt truede fremover.
Digerne er vigtige levesteder for vilde dyr og planter i det intensivt  

 opdyrkede agerland.
De fungerer på een gang som skjul, fødekilde og levested,  

 samtidig med, at de tjener som ledelinier for dyrs og planters spredning  

 (spredningskorridorer), og således sikrer en økologisk infrastruktur i  

 agerlandet.
Diger bidrager endvidere til oplevelsen af et varieret landskab  

 samtidig med, at de giver kulturhistoriske oplysninger om ejendomsskel,  

 sogneskel, udskiftninger, jordfordeling m.m.
Ved en generel beskyttelse af diger vil nogle arealmæssige små, men  

 økologisk meget vigtige, biotoper blive sikret.
Diger vil ofte være  

 beliggende i eksisterende skel og derfor ikke være til væsentlig gene for  

 landbrugsproduktionen.
 Der er af både naturgeografiske og kulturhistoriske årsager stor forskel  

 fra egn til egn i Danmark på, hvor mange jord- og stendiger der findes og på  

 deres udformning og tilknyttede dyre- og planteliv.
4.2. Begrebet »sten- og jorddiger« Sten- og jorddiger er en fællesbetegnelse for en lang række navne, som  

 bruges afhængig af digernes oprindelige funktion, beliggenhed, bygningsmåde  

 og bygningsmateriale, f.eks. skovdige, markdige, tangdige, stengærde m.fl.
 Betegnelsen sten- og jorddiger dækker i lovforslaget over diger, som kan  

 bestå af en opkastet vold f.eks. bestående af græstørv, lerjord, sand, tang,  

 tørv eller sten.
Hovedstadsrådet har i november 1989 i rapporten: »Sten- og jorddiger  

 i hovedstadsregionen« registreret en stor del af regionens diger.
Skov-  

 og Naturstyrelsen har en publikation »Diger og gærder- biologisk  

 belyst« under forberedelse.
4.3. Administration For at sikre en enkel og entydig administration af beskyttelsen af diger,  

 vil der med hjemmel i § 5 blive fastsat regler, som i en indledningsfase  

 begrænser beskyttelsen til de diger, der er optegnet på Kort- og  

 Matrikelstyrelsens kortværk Danmark (1:25.000). Der opnås herved et fast  

 udgangspunkt for beskyttelsen.
Der vil dog kunne opstå problemer ved  

 anvendelsen af kortværkerne, idet en række diger kan være nedlagt, siden  

 kortene blev udarbejdet.
Det må derfor i tvivlstilfælde ved hjælp af  

 luftfotos søges fastslået, om diget allerede var nedlagt ved lovens  

 vedtagelse.
Diger i byer er ikke medtaget på disse kortblade, hvilket harmonerer  

 udmærket med, at det ikke er hensigten at beskytte f.eks. diger omkring  

 byparker og parcelhushaver.
Spørgsmålet om beskyttelsen af sten- og jorddiger  

 i byområder findes i det hele at burde overlades til lokalplanlægningen.  

 Derimod vil sten- og jorddiger i f.eks. landsbyer kunne medtages i en konkret  

 udpegning af beskyttelsesværdige diger jf. nedenfor.
 Diger omkring kirkegårde skal heller ikke omfattes af denne lovs  

 beskyttelse, når disse diger iøvrigt er omfattet af den lovgivning, der  

 gælder for kirker og kirkegårde.
Beskyttelsen af digerne optaget på kortværkerne kan afløses af en  

 beskyttelse, der baserer sig på en egentlig registrering i lighed med, hvad  

 der nu gælder for »§ 43 vandløb« i naturfredningsloven, således at  

 de biologisk »uinteressante« diger udelades af beskyttelsen, uanset  

 at de er optaget på de ovennævnte kortblade.
Til gengæld vil man ved en sådan  

 registrering kunne inddrage diger, som er for små til at være optaget på  

 kortbladene, eller som af andre grunde ikke er angivet på disse, under  

 beskyttelsen.
Den automatiske beskyttelse af diger, der er optaget på kortene, vil  

 således efterhånden kunne afløses af en beskyttelse, der er baseret på en  

 konkret udpegning.
Det forudsættes herved, at miljøministeren fastsætter  

 nærmere regler, der indebærer bl.a. at amtsrådets forslag om hvilke diger,  

 der skal være omfattet af beskyttelsen, fremlægges til offentligt gennemsyn  

 og derefter - med de indkomne bemærkninger - indsendes til miljøministerens  

 godkendelse.
Der vil således blive udstedt en bekendtgørelse efter  

 principperne i de hidtil gældende regler for udpegning af vandløb.
 Det bemærkes iøvrigt, at langt hovedparten af de beskyttelsesværdige diger  

 er optaget på de ovennævnte kort.
4.4. Vedligeholdelse af diger Mange diger vil have behov for pleje.
De er derfor omfattet af  

 bestemmelserne om amtsrådenes ret til at foretage naturpleje, jf. forslagets  

 § 52, stk. 2.
Beskyttelsen af digerne indebærer ikke en pligt for ejeren til at  

 vedligeholde digerne på dennes ejendom, og omvendt kræver sædvanlig  

 vedligeholdelse heller ikke nogen dispensation.
Beskyttelsen betyder først og  

 fremmest, at det kræver tilladelse, hvis man skal nedlægge diger eller dele  

 heraf.
Der er ikke noget forbud mod at foretage indgreb i en eventuel  

 beplantning på eller omkring digerne, f.eks. ved at beskære træer og buske.  

 Ofte vil en sådan pleje af vegetationen være hensigtsmæssig både i økologisk  

 og landskabsmæssig henseende.
Afgørende for, om der kræves dispensation, er  

 også her, om der sker en ændring i tilstanden af diget.
Men bestemmelsen må  

 administreres med skønsomhed, idet det væsentlige er at undgå, at digerne  

 nedlægges.
Der vil blive udarbejdet nærmere retningslinier om dette emne,  

 ligesom det vil blive centralt i oplysningsarbejdet.
4.5. Fortidsminder Diger, der har en særlig kulturhistorisk interesse, kan beskyttes som  

 fortidsminder, jf. bestemmelsen i § 4, stk. 2, jf. § 12.
 Det er i § 4, stk. 2 sikret, at sten- og jorddiger ikke samtidig er  

 omfattet af den generelle beskyttelse i medfør af § 4 og  

 fortidsmindebeskyttelse i medfør af § 12.
5. Plejeforanstaltninger Foranstaltninger, der klart tjener til at opretholde områdets hidtidige  

 tilstand, vil kunne ske uden tilladelse.
Dette gælder for eksempel fjernelse  

 af selvsået opvækst af træer og buske i begrænset omfang.
Dette vil fremover  

 have større aktualitet, jf. bestemmelsen i lovforslagets § 52 om de  

 arealforvaltende myndigheders pligt til at foretage pleje på egne arealer og  

 de regionale fredningsmyndigheders ret til at foretage pleje af ikke fredede  

 arealer, der er omfattet af §§ 3 og 4, når disse er i privat eje, og når  

 pleje kan ske uden gene eller skade for ejeren og brugeren.
 Foranstaltninger, der rækker ud over almindelig pleje af områdets  

 hidtidige tilstand, kræver dispensation, selv om de tager sigte på at  

 forbedre naturtilstanden, f. eks. hvis der er tale om en genopretning af en  

 tidligere tilstand (naturrestaurering). Miljøministerens hjemmel i forslagets  

§ 52, stk. 5, til at fastsætte regler om pleje vil imidlertid kunne  

 benyttes til at sikre en smidig administration også af  

 naturforbedringsarbejder, idet sådanne almindelige regler i givet fald  

 fortrænger dispensationsordningen efter § 65, stk. 3.
Landbrugsarealer, der tages ud af omdriften og underkastes pleje efter  

 aftale med lodsejeren (f.eks. en aftale efter reglerne i  

 landbrugslovgivningen om støtte til miljøfølsomme områder), vil i visse  

 tilfælde undergå en sådan forandring, at de bliver omfattet af beskyttelsen i  

 § 3, stk. 1. Det er imidlertid forudsat, at der med hjemmel i § 5 vil blive  

 fastsat regler, som undtager sådanne områder fra den generelle  

 beskyttelsesordning.
Anderledes derimod, hvis et naturområde retableres  

 ifølge aftale gennem et engangstilskud efter reglerne i kapitel 8. Spørgsmål  

 af denne art må afklares i aftalen med lodsejeren, således at misforståelser  

 undgås.
Når et areal uden aftale med myndighederne herom vokser sig ind i en  

 af de i § 3 nævnte naturtyper, vil det blive omfattet af reglerne herom.  

 Dette vil blive præciseret i de adminstrative forskrifter, som udstedes efter  

 loven.
6. Særligt vedrørende gødskning og sprøjtning I overensstemmelse med den tidligere praksis på området kræver gødskning  

 eller anvendelse af kemiske bekæmpelsesmidler tilladelse, i det omfang  

 sådanne foranstaltninger ikke tidligere er indgået i landbrugsdriften på et  

 areal, der er omfattet af §§ 3 og 4.
Vedrørende gødskning i moser og heder gælder der imidlertid umiddelbart et  

 forbud, idet selve eksistensen af disse naturtyper som regel er ensbetydende  

 med, at der ikke hidtil har været gødsket, eller at gødskning i hvert fald  

 har været uden særlig landbrugsmæssig interesse.
Gødskning sådanne steder må  

 derfor anses som en foranstaltning, der ændrer tilstanden, og som derfor ikke  

 kan ske uden dispensation.
Det bemærkes herved, at det i det hidtidige  

 vådområdecirkulære (cirkulære nr. 222 af 1. december 1978, pkt. 4.2) er  

 nævnt, at aflæsning af gødning i moser ikke kan ske uden tilladelse.
Gødskning i hidtidigt omfang, d.v.s. med anvendelse af gødskningsmidler,  

 der ikke overstiger hidtil anvendte mængder, kræver ikke tilladelse.
Det  

 samme gælder m.h.t. kemiske bekæmpelsesmidler.
En ordning, hvorefter  

 gødskning i visse områder er tilladt i hidtidigt omfang, er imidlertid  

 vanskelig at administrere.
Der er derfor i § 3, stk. 3, foreslået en hjemmel  

 for miljøministeren til at fastsætte regler herom.
 Generelle indskrænkninger i adgangen til at anvende kemiske  

 bekæmpelsesmidler, vil kunne fastsættes med hjemmel i lov om kemiske stoffer  

 og produkter.
 7. Dispensationer m.v.
Således som det hidtil har været tilfældet ved administrationen af de  

 tilsvarende bestemmelser i naturfredningsloven, er det forudsat, at der skal  

 foreligge særlige omstændigheder, før der kan gives tilladelse til  

 foranstaltninger, som ændrer tilstanden i de beskyttede naturtyper, når  

 ændringerne er væsentlige eller i modstrid med ønsket om at opretholde de  

 pågældende naturtyper som sådanne, idet reglerne under eet er udtryk for en  

 generel samfundsmæssig interesse i, at de beskyttede naturtyper opretholdes.  

 Det er således ikke nok, at der er påvist en væsentlig jordbrugs- eller anden  

 økonomisk interesse i, at et indgreb finder sted.
Der må tillige enten være  

 tale om et område, som ud fra fredningsmæssige hensyn vurderes som uden  

 særlig interesse, for at man eventuelt kan acceptere, at der sker indgreb i  

 dets tilstand, eller at det påtænkte indgreb i sig selv ikke skønnes at  

 medføre nogen afgørende forrykning af tilstanden i området.
Dog vil det  

 naturligvis ikke kunne udelukkes, at andre særlige forhold må tages i  

 betragtning, f.eks. at der foreligger specielt store landbrugsmæssige  

 interesser i et givet projekt, samtidig med at den pågældende naturlokalitet  

 er af mindre interesse.
Navnlig for de mindre naturlokaliteter er det af betydning, at de ikke  

 vurderes isoleret fra omgivelserne.
Principielt gælder det således, at  

 interessen i at bevare f.eks. en af de små naturlokaliteter ikke blot behøver  

 at være den pågældende lokalitets værdi i sig selv som levested for planter  

 og dyr.
Interessen vil herudover ofte også knytte sig til, at der ikke bliver  

 forøgede afstande til lignende lokaliteter og dermed forringede  

 spredningsmuligheder for plante- og dyrelivet.
Derfor må f.eks. også de små  

 naturlokaliteter, der er beliggende spredt i jordbrugsområderne, generelt  

 søges bevaret i størst mulig udstrækning.
Et områdes betydning for plante- og  

 dyrelivet behøver derfor ikke at have sammenhæng med en beliggenhed inden for  

 eller uden for de områder, som af fredningsmyndighederne er udpeget som  

 særlige fredningsinteresseområder.
Det bemærkes i øvrigt, at en særlig  

 omstændighed, der kan begrunde dispensation, kan være, at et ansøgt indgreb  

 har en naturforbedrende funktion.
Råstofindvinding på arealer, der er omfattet af beskyttelsesbestemmelserne  

 i §§ 3 og 4 forudsætter, at der meddeles dispensation, uanset om indvinding  

 sker til eget brug, jf.
Miljøministeriets cirkulærer fra 1978 og 1984, hvis  

 principper er uændrede.
Dette gælder også for indvinding på arealer, hvor der  

 er anmeldt og anerkendt råstofindvindingsrettigheder i henhold til § 5, stk.  

 1-3 i lov nr. 285 af 7. juni 1972 om udnyttelse af sten, grus og andre  

 naturforekomster i jorden og på søterritoriet.
I tilknytning hertil kan det  

 nævnes, at reglerne i §§ 3 og 4 ligesom hidtil vil finde anvendelse, uanset  

 om området er undergivet landbrugspligt eller fredskovspligt.
Dispensation kan gives på vilkår, og den kan tilbagekaldes, hvis et eller  

 flere af vilkårene ikke opfyldes.
Der er ingen begrænsninger i arten af de  

 vilkår, som kan stilles i forbindelse med en dispensation, idet det  

 naturligvis dog må kræves, at vilkårene ligger inden for rammerne af lovens  

 formålsbestemmelser i §§ 1 og 2.
8. Erstatningsbiotoper I overensstemmelse med hidtidig praksis efter naturfredningsloven kan det  

 være velbegrundet i visse tilfælde at stille krav om etablering af  

 erstatningsbiotoper som vilkår for dispensationer, hvor der foreligger en  

 forudgående ansøgning.
Man bør imidlertid udvise tilbageholdenhed, da det ud  

 fra en naturfredningsmæssig synsvinkel normalt vil være langt at foretrække,  

 at de oprindelige naturområder med deres særegne karaktertræk bibeholdes i  

 videst muligt omfang.
Der kan være behov for at stille vilkår om etablering af  

 erstatningsbiotoper eller genopretning af (eller plejeforanstaltninger på)  

 eksisterende biotoper i tilfælde, hvor der er foretaget en lovovertrædelse,  

 og man afstår fra at stille krav om en egentlig retablering af den pågældende  

 biotop.
Det kan især være relevant i situationer, hvor det er forbundet med  

 uforholdsmæssigt store udgifter at forlange den oprindelige biotop  

 retableret, eller en retablering af denne er umulig eller i hvert fald  

 uigennemførlig indenfor en overskuelig årrække.
Det forudsættes således, at  

 der specielt i forbindelse med »lovliggørelsessager«, kan stilles  

 vilkår af den ovennævnte karakter.
9. Andre bestemmelser 9.1. I § 5 stk. 1 er der i lighed med den gældende lov hjemmel for  

 miljøministeren til generelt at undtage bestemte kategorier af de beskyttede  

 naturtyper fra reglerne i §§ 3 og 4. I naturfredningsloven er denne hjemmel  

 udnyttet til i et vist omfang at fritage heder, strandenge og strandsumpe fra  

 beskyttelsesordningen, når disse er beliggende i byzone eller i  

 sommerhusområde, jf. § 2 i Miljøministeriets bekendtgørelse nr. 40 af 9.  

 februar 1984 om tilladelse m.v. efter naturfredningslovens kapitel V til  

 ændringer af heder, strandenge og strandsumpe.
Det er hensigten at videreføre  

 denne ordning og - udover de nævnte naturtyper - også at lade den omfatte  

 ferske enge og overdrev, jf. forslagets § 3, stk. 1.
 Det er endvidere hensigten - som nævnt i punkt 4 - at fastsætte regler,  

 som undtager områder, der som følge af plejeaftaler og lign. vokser sig ind  

 under den generelle beskyttelsesordning.
Efter stk. 2, har ministeren mulighed for at fastsætte regler om, at der  

 ikke kræves tilladelse til anlæg, som kræver tilladelse efter lov om  

 kystbeskyttelse.
Lignende bestemmelser findes i § 8, stk. 5, og § 15, stk. 3.  

 Formålet med bestemmelsen er alene at undgå dobbeltadministration, og uanset  

 at de regler, der udstedes med hjemmel i bestemmelsen undtager visse  

 kystsikringsarbejder m.v. fra forbudet i § 3, stk. 1 og 2, skal de hensyn,  

 som § 3, stk. 1 og 2, skal varetage, således fortsat tilgodeses, når det  

 afgøres, om der kan gives tilladelse efter lov om kystbeskyttelse.
 9.2. I § 6 er der en hjemmel for miljøministeren til at udstede  

 bestemmelser, som nærmere definerer de beskyttede naturtyper og foreskriver,  

 hvorledes arealernes størrelse skal beregnes.
10. Forespørgsler De hidtil gældende bekendtgørelser vedrørende naturfredningslovens §§  

 43-43 b har hjemlet en særlig forespørgselsordning.
Efter denne påhviler det  

 amtsrådet at give oplysning om, hvorvidt et givet areal er omfattet af  

 godkendelsesordningen.
Såfremt oplysning herom ikke er afgivet inden en vis  

 frist, har virkningen været, at lodsejerne kunne gennemføre foranstaltningen  

 uden tilladelse efter lovens §§ 43-43 b.
I hvilket omfang denne  

 forespørgselsordning skal bevares, og hvorledes den i givet fald skal nærmere  

 udformes, vil blive taget op til overvejelse og forhandling med de berørte  

 parter i forbindelse med udarbejdelsen af kommende bekendtgørelser og  

 administrative retningslinier.
Til §§ 8-11 Klitfredede arealer Til § 8 I flere egne af landet er jordoverfladen dækket af flyvesand, der i  

 historiens løb ved sandflugt har forvoldt skade på det omliggende agerland.  

 Flyvesand er strandsand, der af bølgeslaget skylles ind på havstokken, og som  

 består af næsten ensartede, fine korn, som vinden let kan føre med sig, og  

 som efterhånden på sin vej lejrer sig, f.eks. omkring sten, planter og  

 vraggods.
Herved dannes sanddriver - klitter -, der bl.a. ved vegetationens  

 hjælp kan nå en betydelig højde, i enkelte tilfælde op til 20-25 m.
Dæmpes  

 klitterne ikke, tager de form af »vandreklitter«, idet sandkornene  

 under storm hvirvles op fra klittens sider over klitkammen, og hele klitten  

 bevæger sig da langsomt ind i land i vindretningen.
Klitterne findes i dag  

 navnlig ved Jyllands kyster mod Skagerak og Vesterhavet, hvor de danner et  

 næsten sammenhængende bælte, der strækker sig fra Skagen til Blåvandshuk og  

 Skallingen og derfra til Fanø, Mandø og Rømø. Det vest- og nordjyske  

 klitområde udgør indbefattet klitheder 75-80.000 ha.
Også på Læsø og Anholt,  

 i Nordsjælland og på Bornholm findes klitforekomster.
Forslaget i § 8 er i store træk en sammenskrivning af §§ 1, 2, 5 og 6 i  

 den gældende sandflugtslov fra 1961, jf. lovbekendtgørelse nr. 168 af 10.  

 oktober 1984 om sandflugtens bekæmpelse.
Der er dog foreslået den ændring, at  

 100 meter-fredningen udvides til også at omfatte de arealer, der tidligere  

 har været undtaget fra klitfredningen, fordi der ikke var klitdannelser langs  

 strandbredden.
Det drejer sig om ca.14 km af Vestkystens ca. 384 km, hvorfor  

 udvidelsen er meget beskeden.
Udvidelsen tilsigter at undgå, at Vestkysten  

 beskyttes ringere end landets øvrige kyststrækninger.
De danske kystområder  

 er således i deres helhed omfattet af beskyttelsen efter enten §§ 8 - 9 eller  

 § 15.
 Endvidere er det foreslået, at havneanlæg er undtaget fra klitfredning,  

 svarende til lovforslagets § 15, stk. 2, nr. 5.
 Bemyndigelsen i stk. 4 til at fastsætte regler om at undtage  

 arbejder, der kræver tilladelse efter kystbeskyttelsesloven fra forbudet i  

 stk. 1, svarer til lovforslagets § 5, stk. 2, og § 15, stk. 3, sidste led.
 Hjemlen i § 65, stk. 1, til at dispensere fra forbudet i § 8 svarer  

 til bestemmelserne i den gældende sandflugtslov §§ 5 og 6. Den nuværende  

 restriktive praksis forudsættes videreført.
Til § 9 Bestemmelsen er en sammenskrivning af regler i den gældende lovs §§ 1-3.  

 Reglerne forudsættes administreret som nu.
Til § 10 Bestemmelsen findes tilsvarende i den gældende lovs § 3.
Til § 11 Bestemmelsen i stk. 1 tilsigter at forenkle og effektivisere  

 håndhævelsen af beskyttelsen efter § 8. Ved at forbyde bestemte aktiviteter,  

 som erfaringsmæssigt ødelægger vegetationen i klitterne og fremmer  

 sandflugten, undgår man i den enkelte sag tvivl om, hvorvidt en konkret  

 aktivitet rent faktisk har ændret tilstanden i klitterne.
Der vil f.eks.  

 blive fastsat forbud mod motorkørsel, ridning, afbrænding af hede, kvas m.v.,  

 fjernelse eller beskadigelse af træer, planter eller indretninger, der tjener  

 til sandflugtens dæmpning m.v., jf. den gældende lovs § 6.
Reglen i stk. 2 svarer til sandflugtslovens § 6, stk. 5, 1. og 2.  

 pkt.
Bestemmelsen vedrører kun nedlæggelse af private veje og stier.
Ved  

 nedlæggelse af offentlige veje og stier gælder reglerne i lov om offentlige  

 veje.
Det følger af forbudet mod at ændre tilstanden på de klitfredede arealer i  

 § 8, stk. 1, at anlæggelse af nye veje eller stier på klitfredede arealer  

 ikke er tilladt, jf. den gældende lovs § 6, stk. 5, 3. pkt.
Bestemmelsen i  

stk. 3, supplerer denne bestemmelse.
Bestemmelsen tilsigter at undgå,  

 at nye ejendomme uden for de klitfredede arealer får vejadgang ad  

 eksisterende veje, der fører over klitfredede arealer, med den virkning, at  

 nedlæggelse af vejene på de klitfredede arealer bliver vanskeliggjort.  

 Bestemmelsen, der er ny, er affødt af en kendelse fra  

 Overlandsvæsenskommissionen.
Til §§ 12-14 Fortidsminder 1. Indledning Reglerne om beskyttelse af fortidsminder svarer til de hidtil gældende,  

 idet der ikke er tilsigtet realitetsændringer i beskyttelsen efter den  

 hidtidige praksis.
Bestemmelserne i loven er dog væsentligt forenklede i  

 forhold til såvel de gældende regler som til bestemmelserne i lovforslag nr.  

 213 fremsat den 18. februar 1988. Der henvises i denne forbindelse til  

 bemærkningerne til dette forslag (jf.
Folketingetstidende 1987/88, Tillæg A,  

 sp. 4177 ff.). Samtidig er der tilsigtet en forenkling ved, at opregningen af  

 de kategorier af fortidsminder, der er beskyttet efter loven, er foretaget i  

 et bilag til loven.
Bemærkninger til de enkelte bestemmelser Til § 12 Til stk. 1.
Indholdet af fortidsmindebeskyttelsen er et forbud mod ændringer af deres  

 tilstand.
Der sigtes her, i overensstemmelse med de hidtil gældende regler,  

 til alle indgreb i selve fortidsminderne.
Derimod kan de som hidtil anvendes  

 til græsning, forudsat at der ikke derved sker kreaturbeskadigelse af  

 fortidsminderne.
Det bemærkes, at fældning af bevoksning på fortidsminder  

 ikke anses som en ændring af fortidsmindets tilstand, hvorfor dette normalt  

 kan ske uden tilladelse.
 Til stk. 2.
 For at opnå en kortere lovtekst er opregningen af de beskyttede  

 fortidsminder foretaget i et bilag til loven.
De af bilaget omfattede fortidsmindetyper modsvarer de typer, som er  

 tinglyst som fredede efter den hidtidige praksis i administrationen af § 2 i  

 naturfredningsloven af 1937 og af § 48 i naturfredningsloven af 1969 med  

 efterfølgende revisioner.
Desuden er medtaget de typer, som var indarbejdet i  

 ændringsforslaget fra 1987. Det drejer sig om krigergrave, mindesmærker, sten  

 og træer, hvortil der er knyttet folketro, historisk overlevering eller  

 kulturhistorisk tradition, samt sten- og jorddiger.
 Efter traditionen i de øvrige europæiske lande og efter den hidtidige  

 administrative praksis skal et anlæg være mindst 100 år gammelt fra  

 anlægstidspunktet for at kunne betegnes som fortidsminde.
Beskyttelsen omfatter såvel intakte fortidsminder som dele af  

 fortidsminder.
De i bilaget optagne fortidsminder er, såfremt de er  

 jorddækkede, kun fredet efter forudgående meddelelse, jf. § 12, stk.  

 3. For de jorddækkede fortidsminder er bestemt, at 100 m zonen ikke skal  

 gælde, jf. § 18, stk. 3.
 Om de enkelte fortidsmindekategorier i lovens bilag bemærkes i øvrigt  

 følgende:
Høj er en del af 1969-lovens begreb gravhøj.
Under begrebet indgår  

 gravhøje, herunder tuegrave, fra oldtiden og nyere tids kunstigt opførte høje  

 med forskellige definerede funktioner, herunder dog også prydhøje.
Høje er  

 umiddelbart fredede og har 100 m zone.
Røse.
Dette anlæg er en del af 1969-lovens begreb gravhøj.
Det omfatter  

 grave fra oldtiden, inklusive stenlægninger.
Under »røser« indgår  

 rydningsrøser og slaggehobe fra oldtid og nyere tid.
Røser er umiddelbart  

 fredede og har 100 m zone.
Stengrave omfatter en del af 1969-lovens begreb stengrave og hertil hører  

 alle typer af stenbyggede gravkister med tilhørende anlæg fra oldtiden.  

 Fragmenter af sådanne anlæg er indbefattet.
Stengrave er umiddelbart fredede  

 og har 100 m zone.
Voldsteder modsvarer voldsteder i 1969-loven.
I »voldsteder«  

 indgår enkeltdele af sådanne anlæg som voldgrav, borgbanke, ladegårdsbanke.  

 Som voldsted regnes også værft (varf), d.v.s. opkastede husbanker i marsken.  

 Kun ubebyggede voldsteder er umiddelbart fredede, mens bebyggede fredes efter  

 meddelelse.
Alle fredede voldsteder har 100 m zone.
Forsvarsanlæg svarer til 1969-lovens forsvarsanlæg og omfatter alle former  

 for forsvars- og befæstningsanlæg fra oldtid og historisk tid.
Værkerne kan  

 være opført af jord, træ, tegl, natursten og beton.
Forsvarsanlæg er  

 umiddelbart fredede og har 100 m zone.
 Ødekirkegårde er efter 1937- og 1969-loven fredede som gravpladser.  

 Ødekirkegårde er umiddelbart fredede og har 100 m zone.
Ruiner svarer til 1969-lovens begreb ruin og omfatter rester af alle typer  

 bygninger (incl. kældre og lystanlæg), herunder også rester af produktions-  

 og forarbejdningsanlæg.
Ruiner kan bestå af jord, træ, tegl, natursten og  

 beton.
Ruiner er umiddelbart fredede og har 100 m zone.
Runesten svarer til runesten i 1969-loven, herunder billedsten.
Runesten  

 er umiddelbart fredede og har 100 m zone.
Bautasten svarer til bautasten og stenrækker i 1969-loven.
Typen omfatter  

 alle gravanlæg, skibssætninger og kultanlæg fra oldtiden, hvori bautasten  

 indgår.
Bautasten er umiddelbart fredede og har 100 m zone.
Helleristningssten var også medtaget i 1969-loven og omfatter alle former  

 for helleristninger, incl. skålsten.
Helleristningssten er umidelbart fredede  

 og har 100 m zone.
Kors, milepæle, vildtbanesten og lignende.
Disse modsvarer kors, milepæle  

 o.lign. i 1969-loven.
Disse anlæg er umiddelbart fredede, men har ikke 100 m  

 zone.
Mølleanlæg omfatter 1969-lovens kanaler samt anlæg ved eller i søer og  

 åer.
Begrebet omfatter alle dele af vandmølleanlæg.
Mølleanlæg fredes efter  

 meddelelse og har 100 m zone.
Dæmninger omfatter dele af 1969-lovens anlæg ved eller i søer og åer.
De  

 fredes efter meddelelse og har 100 m zone.
Broer omfatter en del af 1969-lovens broanlæg og omfatter foruden  

 egentlige broer også alle typer af vejkister og spang.
Broer fredes efter  

 meddelelse og har 100 m zone.
Vejanlæg omfatter dele af 1969-lovens broanlæg og dæmninger samt vejspor  

 fredet efter 1937-loven.
Gruppen omfatter alle typer af vadesteder og  

 vejanlæg, incl. hulveje, samt dele heraf.
Vejanlæg fredes efter meddelelse og  

 har 100 m zone.
Helligkilder modsvarer helligkilder i 1969-loven.
Alle dele af anlæg ved  

 helligkilder er omfattet.
Kilder uden synlige anlæg, men med historisk  

 tradition, er omfattet af bestemmelsen.
Helligkilder fredes efter meddelelse  

 og har 100 m zone.
Kanaler svarer til 1969-lovens kanaler og omfatter alle former for  

 kanalanlæg, incl. afløbsrender.
Kanaler fredes efter meddelelse og har 100 m  

 zone.
Anlæg ved og i åer og søer.
Anlæg af denne kategori modsvarer 1969-lovens  

 tilsvarende.
De omfatter alle former for broanlæg, fiskegårde, vejanlæg,  

 spærringer samt bådeværft og vaskepladser.
Anlæggene kan bestå af træ, jord,  

 sten eller tegl.
Anlæg af denne art beliggende i moser og enge henregnes til  

 denne kategori.
Anlæggene fredes efter meddelelse og har 100 m zone.
Bopladser fra oldtid og historisk tid er fredet i henhold til 1937-loven  

 som »ruiner«.
Bopladser med hustomter fredes efter meddelelse, mens  

 bopladser uden bygningsrester er blevet fredet efter særlig overenskomst.  

 Bopladser har 100 m zone.
 Sten og træer, hvortil der er knyttet folketro eller lignende fredes efter  

 meddelelse og har ikke 100 m zone.
 Krigergrave og mindesmærker fredes efter meddelelse og har ikke 100  

 m zone.
Sten- og jorddiger.
Kulturhistorisk betydningsfulde diger vil kunne  

 tinglyses som fortidsminder.
Hvis sådanne diger tillige er omfattet af den  

 generelle beskyttelsesbestemmelse i § 4, stk. 1, følger det af § 4, stk. 2,  

 at digerne efter tinglysningen alene er omfattet af bestemmelserne om  

 fortidsminder.
I kulturhistorisk henseende er det underordnet, om diget er  

 opført af sten, jord eller andre materialer som f.eks. græstørv eller tang.  

 For at blive betragtet som fortidsminde skal diget dog være mindst 100 år  

 gammelt, regnet fra anlægstidspunktet.
Nogle diger markerer sogne- og ejerlavsgrænser, mens andre viser,  

 hvorledes landskabet blev inddelt efter udskiftningen.
Visse diger har en  

 særlig kulturhistorisk betydning, fordi de indgår som rester af større anlæg,  

 som f.eks. forsvarsanlæg eller fægyder.
En del diger - især mindre  

 strækninger - indgår i eller supplerer fredede fortidsminder.
I andre diger  

 skjuler der sig rester af anlæg fra jernalderen, hvorfor de har særlig  

 arkæologisk og kulturhistorisk interesse.
 Sten- og jorddiger fortidsmindefredes efter meddelelse og har ikke 100 m  

 zone.
Agerspor omfatter dele af 1969-lovens stenrækker og stenvolde samt  

 dyrkningsspor fredet efter 1937-loven.
Agerspor omfatter alle dyrkningsspor  

 fra oldtid og historisk tid, incl. højryggede agre.
Agerskel med rydningssten  

 fredes efter meddelelse. Øvrige agerspor kan fredes efter særlig overenskomst  

 med ejeren.
Agerspor har ingen 100 m zone.
 Fangstgruber er omfattet af udtrykket »og lignende« i den  

 gældende lovs § 48, stk. 2. Fangstgruber fredes efter meddelelse og har ikke  

 100 m zone.
Sten- og grenkast er steder, hvor der i overensstemmelse med  

 folketraditionen kastes sten eller grene i en bunke ved passage.
De fredes  

 efter meddelelse og har ikke 100 m zone.
Til stk. 3 Bilaget til loven er således opbygget, at det angiver, hvilke  

 fortidsmindetyper der er umiddelbart beskyttet efter loven, og hvilke der kun  

 beskyttes, når der gives ejeren meddelelse om deres tilstedeværelse på  

 ejendommen.
Meddelelsens modtagelse er afgørende for beskyttelsens indtræden  

 og ikke, som hidtil, tinglysningen.
Derved sikres, at ejeren ikke lovligt kan  

 ødelægge fortidsmindet i tiden mellem meddelelsen og tinglysningen.  

 Afsendelse af en meddelelse med anbefalet brev vil normalt blive anset som  

 ensbetydende med, at meddelelsen er blevet modtaget.
Fortidsminder under terræn, som regel ruiner i de tidlige byer, kendes  

 sjældent i deres fulde udstrækning, medens der ofte findes vidnesbyrd om  

 deres oprindelige udseende.
I de tilfælde, hvor dele af sådanne ruiner er  

 kendt, er det praksis, at fortidsmindebeskyttelsen tinglyses på et område,  

 der svarer til den udstrækning, det oprindelige anlæg har haft, medmindre man  

 har klare indikationer for, at ruinerne er fjernet i forbindelse med bygge-  

 og anlægsarbejder.
Det har i bymæssig bebyggelse af praktiske grunde været  

 praksis at tinglyse beskyttelsen på hele matrikelnummeret.
Denne praksis får  

 nu udtrykkelig hjemmel i loven, idet hjemlen dog alene tænkes anvendt, hvor  

 ejendommen ikke klart har en så stor udstrækning, at ruinen kan afgrænses til  

 en mindre del af parcellen.
Dette vil først og fremmest være tilfældet i  

 byerne.
 I det åbne land vil beskyttelsen fortsat blive fastlagt konkret til det  

 område, som ruinen anses at ligge på.
Til stk. 4 Bestemmelsen er medtaget som en serviceoplysning til grundejere og svarer  

 til den eksisterende praksis, hvorefter Miljøministeriet i forbindelse med  

 registreringen af fortidsminder oplyser ejerne om fortidsmindernes  

 tilstedeværelse forud for tinglysningen.
I denne forbindelse fastslås også  

 fortidsmindernes udstrækning.
Det har i forbindelse med den landsdækkende  

 nyregistrering af fortidsminder vist sig, at beskrivelserne i de oprindelige  

 fredningsdokumenter ofte angiver for små mål på fortidsminderne.
Da det  

 imidlertid er fortidsmindets fysiske udstrækning og ikke den tinglyste  

 fredningstekst, der er afgørende for beskyttelsen efter stk. 1, har man  

 fundet det rimeligt at medtage oplysningsreglen i stk. 4.
Til stk. 5 Bestemmelsen svarer til den gældende regel i naturfredningslovens § 52.
Til § 13 Bestemmelsen fastsætter i overensstemmelse med gældende lov, at der ikke  

 må foretages dyrkning på fortidsminderne.
Hvor en sådan dyrkning i enkelte  

 tilfælde, især på overpløjede voldsteder og værfter, har været tilladt i  

 forbindelse med tinglysningen af deres tilstedeværelse, kan dyrkningen  

 fortsætte, ligesom en dyrkning også fremover i andre særlige tilfælde vil  

 kunne tillades i medfør af dispensationsbestemmelsen i § 65, stk. 1.
Ved den igangværende nyregistrering af de fredede fortidsminder er der  

 konstateret beskadigelser på 15-20 pct. af fortidsminderne.
En meget stor del  

 af disse beskadigelser hidrører fra dyrkningen af de omkringliggende  

 landbrugsarealer.
Anvendelsen af meget store landbrugsmaskiner med begrænset  

 manøvredygtighed er blevet almindelig, og de jordbearbejdningsredskaber, især  

 plove, der anvendes i dag, muliggør pløjning af en eller flere furer udenfor  

 traktorens baghjul.
Dette har givet anledning til afpløjning af højfoden på  

 mange gravhøje, så de står tilbage med store, lodrette kanter, hvor ingen  

 vegetation kan fæste rod.
Kanterne giver derved yderligere udskridning af  

 højene.
Der er derfor behov for en dyrkningsfri zone omkring fortidsminderne.
For at få en ensartet regel for fortidsmindernes forhold til omgivende  

 arealer foreslås det at ophæve den særlige regel om forbud mod genplantning  

 indenfor 5 m fra højfoden i skove og plantager, der var bevokset før den 1.  

 marts 1961. Forbudet, som der kan dispenseres fra af fredningsnævnet, har  

 vist sig vanskeligt at administrere og foreslås derfor afløst af den  

 generelle 2 m zone.
En 2 m bræmme vil betyde, at ca. 105 m2 pr. fortidsminde  

 udtages af dyrkning.
På landsbasis betyder det, at 189 ha udgår af dyrkning.  

 Samtidig vil en del skovarealer kunne beplantes, således at det samlede  

 nettotal for ændring af arealernes produktionsstatus er praktisk taget  

 uændret.
Der vil kunne gives dispensation fra dyrkningsforbudet.
For så vidt angår  

 genplantning i skove vil dispensationer til plantning på fortidsminderne og i  

 2 m zonen blive givet på betingelse af driftsforskrifter for fortidsmindernes  

 nære omgivelser, således at der tages hensyn til såvel skovdriften som  

 fortidsmindernes bevarelse.
 Om baggrunden for, at bestemmelsen ikke regulerer anvendelsen af kemiske  

 bekæmpelsesmidler, henvises til afsnit 6 i de indledende bemærkninger til §§  

 3-7.
 For såvidt angår forbudet mod anvendelse af metaldetektorer følger  

 forslaget en rekommendation fra Europarådet.
Til § 14 Bestemmelsen svarer til den gældende § 49 i naturfredningsloven.
Til §§ 15-19 Beskyttelseslinier 1. Indledning Naturfredningsloven indeholder i kap.
VI og VII bestemmelser om bygge- og  

 beskyttelseslinier.
Konkrete fravigelser fra bygge- og beskyttelseslinier  

 kræver tilladelse fra fredningsnævn med mulighed for klage til  

 Overfredningsnævnet.
Fredningsnævnene behandler årligt ca. 2.000 sager og  

 Overfredningsnævnet årligt ca. 150 sager herom.
Tilladelse til ophævelse af  

 en bygge- eller beskyttelseslinie eller dele deraf meddeles af  

 miljøministeren (Skov- og Naturstyrelsen). For så vidt angår skovbyggelinien  

 og sø- og åbeskyttelseslinien har udviklingen vist, at disses selvstændige  

 betydning i landzone er svindende, idet de fleste af hensynene kan varetages  

 på anden måde.
Et byggeri, der kræver dispensation fra en bygge- eller  

 beskyttelseslinie, vil ofte tillige kræve tilladelse efter by- og  

 landzoneloven.
De hensyn, der varetages ved administrationen af  

 skovbyggelinien og sø- og åbeskyttelseslinien, når det drejer sig om byggeri  

 m.v., kan indarbejdes og varetages i zonelovsadministrationen med enkelte  

 undtagelser.
 Det foreslås derfor, at bestemmelserne om skovbyggelinien og  

sø- og åbeskyttelseslinien vedrørende byggeri m.v. i landzone  

 udgår som selvstændige bestemmelser i lovforslaget, og at hensynene  

 indarbejdes i administrationen af zonebestemmelserne i forslaget til lov om  

 planlægning.
Sø- og åbeskyttelseslinien opretholdes dog som selvstændig bestemmelse i  

 lovforslaget i landzone, for så vidt angår tilplantning og terrænændringer,  

 idet planlægningsloven ikke kan varetage disse hensyn.
Administrationen af  

 den henlægges til amtsrådene.
For så vidt angår byzone- og sommerhusområder opretholdes disse  

 beskyttelseslinier for at sikre en fortsat varetagelse af  

 beskyttelseshensynene og for at sikre kommunalbestyrelsen fortsat mulighed  

 for inden for beskyttelseslinierne at regulere byggeri uden forudgående  

 lokalplan.
Administrationen af disse byggelinier henlægges til  

 kommunalbestyrelserne.
Strandbeskyttelseslinien, kirkebyggelinien samt  

fortidsmindebeskyttelseslinien skønnes fortsat at have en væsentlig  

 selvstændig betydning.
Hensynene bag disse beskyttelseslinier er især at  

 varetage nationale interesser.
Disse beskyttelseslinier opretholdes derfor  

 som selvstændige bestemmelser i lovforslaget med stort set samme indhold som  

 i den nugældende naturfredningslov.
 Det foreslås, at administrationen af strandbeskyttelseslinien  

 overføres til amtsrådene.
 Kirkebyggelinien, der indskrænkes til landzone, overføres til amtsrådene.
For så vidt angår strandbeskyttelseslinien og  

kirkebyggelinien har den praksis, der hidtil har været fulgt, været  

 meget restriktiv.
Den betydning, der tillægges den restriktive administration  

 af bestemmelsen om strandbeskyttelseslinien, er blandt andet tilkendegivet  

 ved forskrifter om, at dispensation kræver tilslutning fra alle  

 fredningsnævnets medlemmer.
Ved en overførsel af nævnenes kompetence til  

 amtsrådene forudsættes, at denne restriktive praksis opretholdes, således som  

 den er afspejlet især i Overfredningsnævnets praksis i klagesager, jf.  

 meddelelsesbladet »Overfredningsnævnet orienterer«.
Der er derfor  

 foreslået en hjemmel for miljøministeren til at udstede nærmere regler om for  

 administrationen af blandt andet beskytteseslinierne.
Der henvises til  

 lovforslagets § 67 og bemærkningerne hertil.
Også fortidsmindebeskyttelseslinien overføres til amtsrådene.
Men  

 her gør der sig specielle forhold gældende, idet administrationen heraf  

 kræver særlig sagkundskab, f.eks. kulturhistorisk eller arkæologisk.  

 Miljøministeren kan bestemme, at amtsrådet skal indhente en udtalelse fra  

 miljøministeren, før amtsrådet træffer afgørelse om dispensation fra  

 fortidsmindebeskyttelseslinien, jf. § 65, stk. 3. Det kan forventes, at denne  

 beføjelse vil blive udnyttet i relation til en række fortidsmindekategorier.  

 Den udtalelse, der afgives i disse sager, vil alene udgøre en sagkyndig  

 vurdering af de arkæologiske og kulturhistoriske forhold, som skal inddrages  

 i afgørelsen og vil således ikke foregribe en stillingtagen til en eventuel  

 klagesag i medfør af § 79.
Baggrunden for forslaget om at overføre kompetencen vedrørende  

 beskyttelseslinierne fra fredningsnævnene til amtsråd og kommunalbestyrelse  

 er et ønske om at forenkle administrationen og indpasse systemet i en  

 enstrenget myndighedsstruktur, det vil sige stat, amt, kommune.
Ved  

 fredningsnævnenes behandling af dispensationsansøgninger fra bygge- og  

 beskyttelseslinierne er der fast praksis for, at amtsrådene anmodes om en  

 udtalelse i sagerne.
Deres indstilling følges i hovedparten af sagerne.  

 Administrationen af bygge- og beskyttelseslinierne skal også ses i sammenhæng  

 med den fysiske planlægning og zoneadministrationen, der foregår i kommunalt  

 og amtskommunalt regi.
 På baggrund af de foreslåede ændringer i myndighedsstrukturen på dette  

 område, som anført ovenfor, er det ikke fundet nødvendigt at opretholde den  

 særlige kompetence til at ophæve beskyttelseslinierne, som tilkommer  

 miljøministeren efter den gældende lovs § 46, stk. 7, § 47, stk. 4, og § 47  

 a, stk. 3.
Administrationen af dispensationer fra beskyttelseslinierne varetages  

 efter lovforslaget af de samme myndigheder, som administrerer  

 planlovgivningen, zoneloven og byggelovgivningen m.v.
Samtidig er der efter  

 forslaget til planlægningslov indført »bonusvirkning« for  

 lokalplaner.
Det følger heraf, at en lokalplan kan fravige en  

 beskyttelseslinie til virkeliggørelse af den konkrete plans indhold, hvis  

 amtsrådet som ansvarlig for byggeliniens administration eller staten ikke  

 nedlægger veto mod det pågældende lokalplanforslag.
2. Bemærkninger til de enkelte bestemmelser Til § 15 Til stk. 1 Bestemmelsen svarer indholdsmæssigt til naturfredningslovens § 46, stk. 1,  

 men er omformuleret redaktionelt og tydeliggjort.
Basislinien for  

 beskyttelsen er landvegetationen, d.v.s. at forstrand, rørskov, strandeng og  

 lign. hører til strandbredden.
Forbudet mod at foretage ændringer i  

 tilstanden af strandbredder m.v., indebærer i overensstemmelse med  

 opregningen i den gældende lovs § 46, stk. 1, fortsat, at der ikke må  

 placeres bebyggelse (bygninger, skure, master m.v.), foretages ændringer i  

 terrænet, beplantning eller hegning, jf. dog stk. 2, nr. 3, nedenfor.
Om  

 affaldsdeponering henvises til bemærkningerne til § 16, stk. 2.
Formuleringen, hvorefter der ikke må foretages udstykning, matrikulering  

 eller arealoverførsel, hvorved der fastlægges skel, er foretaget som følge af  

 lovforslag om konsekvensændringer som følge af forslag til lov om udstykning  

 og anden registring i matriklen.
Lovforslaget er fremsat i efteråret 1989.
Forbudet gælder fortsat såvel landzone som byzone og sommerhusområder.
Men  

 en lang række byområder m.v. er undtaget fra beskyttelseslinien ved  

 bekendtgørelser, og disse områder er fortsat undtaget, jf. bestemmelsen i  

 stk. 2, nr. 7.
 Bestemmelsen i den gældende lovs § 46, stk. 7, om ophævelse af  

 beskyttelseslinien er ikke medtaget i lovforslaget, jf. nærmere  

 bemærkningerne i afsnit 1 ovenfor.
Til stk. 2 Bestemmelsen samler de undtagelsesbestemmelser, der findes i  

 naturfredningslovens § 46, stk. 1, nr. 2, stk. 2, stk. 3 og stk. 4, og skal  

 således forstås og anvendes i overensstemmelse hermed og den hidtidige  

 praksis.
Nr. 1. Almindelig landbrugsmæssig drift er undtaget fra forbudet.
Ifølge  

 landbrugslovgivningen falder tilplantning, eksempelvis med normannsgran til  

 juletræer, ind under det frie afgrødevalg.
Det er imidlertid fortsat forbudt  

 at foretage en sådan tilplantning, jf. forbudet i § 46, stk. 1, nr. 2.
 Nr. 2. Svarer til bestemmelsen i den gældende lovs § 46, stk. 2. Plantager  

 er efter den nyligt vedtagne skovlov dækket af begrebet skov og er derfor  

 stadig omfattet.
Nr. 3. Svarer til undtagelsesbestemmelsen i den gældende lovs § 46, stk.  

 1, nr. 2. Begrebet sædvanlig hegning skal således forstås som hidtil.
Lette  

 trådhegn m.v. må betragtes som sædvanlige hegn.
Om usædvanlige hegn, se  

 bemærkningerne til § 23. I hegnsloven, jf. lovbekendtgørelse nr. 789 af 11.  

 december 1987, findes regler, der regulerer naboretlige forhold omkring hegn.  

 Det påhviler derfor hegnssynet at undersøge, om etablering af et hegn vil  

 stride mod naturbeskyttelseslovens regler, forinden afgørelse af en  

 naboretlig tvist om hegning træffes.
 Nr. 4. Svarer til den gældende lovs § 46, stk. 4, nr. 1. Ændringer i  

 lovligt bestående militære anlæg, herunder - inden for den naturlige,  

 stedlige afgrænsning af disse - nye anlæg, som af forsvarsmæssige grunde skal  

 placeres ved kysten, kan således ske uden dispensation.
Nr. 5. Den eksisterende formulering i § 46, stk. 4, nr. 2,  

 »havneanlæg med tilhørende landarealer« har givet anledning til  

 fortolkningstvivl i flere sager.
Der har særligt været rejst spørgsmål om,  

 hvorvidt byggeri, der ikke har en umiddelbar tilknytning til havnens drift,  

 er omfattet af undtagelsesbestemmelsen.
For at undgå fremtidige  

 tvivlsspørgsmål herom, er definitionen af havneformål knyttet direkte til  

 lokalplanlægningen.
Herefter er de områder, som i en lokalplan (eller  

 byplanvedtægt) er udlagt til havneformål, omfattet af undtagelsesbestemmelsen  

 for så vidt angår de anlæg m.v., der er indeholdt i den konkrete lokalplan.  

 Under havneformål kan imidlertid ikke henregnes hotelbyggeri, ferie- og  

 fritidsbebyggelse og boligbyggeri.
De eksisterende områder, som ved ændringen  

 eventuelt måtte falde uden for nr. 5, vil være omfattede af bestemmelsen i  

 nr. 7.
Nr. 6. Den gældende § 46, stk. 3, nr. 5, undtager kyststrækninger, der er  

 omfattet af sandflugtsloven, som nu er inkorporeret i lovforslaget.
I  

 forslagets §§ 8 og 9 fastlægges, hvilke kyststrækninger der er klitfredede.
Nr. 7 er en opsamlingsbestemmelse.
Den omfatter blandt andet den gældende  

 § 46, stk. 3, og sikrer således, at et mindre forbudsområde end nævnt i stk.  

 1 fortsat er gældende, når det er fastsat ved tinglyst deklaration i henhold  

 til tidligere lovgivning.
Endvidere omfatter nr. 7 bestemmelsen i § 46, stk.  

 4, nr. 3, om områder, der den 1. juli 1937 hørte under Københavns eller  

 købstædernes bygrunde, samt § 46, stk. 4, nr. 4, om områder, der er undtaget  

 fra forbudet mod bebyggelse m.v. i henhold til bekendtgørelse, udstedt efter  

 den hidtidige lovgivning.
Til stk. 3 Stk. 3 svarer til den tidligere § 46, stk. 9, med de ændringer, der følger  

 af § 25 i lov nr. 108 af 5. marts 1988 om kystbeskyttelse.
Der henvises  

 iøvrigt til bemærkningerne til § 5, stk. 2.
Til § 16 Stk. 1. Ifølge naturfredningslovens § 47 a må der ikke inden for en  

 afstand af 150 m fra visse søer og åer placeres bygninger, skure,  

 campingvogne og lignende, opstilles master, foretages beplantninger og  

 ændringer i terrænet eller henlægges affald.
For så vidt angår landzone er  

 det kun beplantning og ændringer i terrænet, der fortsat foreslås reguleret i  

 naturbeskyttelseslovgivningen, idet byggeri o. lign., herunder placering af  

 campingvogne, herefter alene reguleres i medfør af planlægnings- og  

 byggelovgivningen, jf. de indledende bemærkninger til §§ 15-19 i afsnit 1  

 ovenfor.
Dette gælder naturligvis ikke, hvor der samtidig er tale om et  

 areal, der er beskyttet efter f.eks. forslagets § 3. I så fald kan byggeri  

 o.lign. være ensbetydende med en sådan ændring af tilstanden, at der kræves  

 dispensation fra denne bestemmelse.
Der er ikke tilsigtet nogen realitetsændring, for så vidt angår  

 beskyttelsen af søer og åer mod beplantning og terrænændringer.
De vandløb,  

 der er omfattet af bestemmelsen, er fortsat de offentlige vandløb, der pr. 1.  

 september 1983 har en bundbredde efter vandløbsregulativet på mindst 2 m.  

 Amtsrådene har foretaget en registrering af disse vandløb med tilhørende  

 beskyttelseszone.
Lodsejerne vil i tvivlstilfælde kunne få oplyst hos  

 amtskommunen, om de er omfattet heraf.
Er en åstrækning fejlagtigt  

 registreret med en beskyttelseslinie, har dette naturligvis ikke retsvirkning  

 for den pågældende lodsejer.
Omvendt vil en åstrækning, der fejlagtigt ikke  

 er er registreret med en beskyttelseslinie, være fritaget herfor, med mindre  

 det er åbenbart for lodsejerne, at der er begået en fejl.
Amtsrådene vil i  

 tiden mellem lovforslagets fremsættelse og dets ikrafttræden kunne  

 kontrollere rigtigheden af de foretagne registreringer.
I øvrigt bemærkes, at  

 det vil være hensigtsmæssigt, om regulativerne om søer og vandløb indeholder  

 oplysning om beskyttelseslinien, såfremt søen eller vandløbet er omfattet af  

 reglerne herom.
 Stk. 2. Som det fremgår af indledningen opretholdes sø- og  

 åbeskyttelseslinien i byzone og sommerhusområder som en selvstændig  

 bestemmelse svarende til § 47a, stk. 1.
 I disse områder kan beskyttelseshensynene ikke varetages på anden måde,  

 ligesom bestemmelsen skal sikre kommunalbestyrelsen en fortsat mulighed for  

 at regulere byggeri uden at udarbejde en lokalplan.
Med begrebet bebyggelse er der ikke tilstræbt nogen ændring i forhold til  

 den gældende bestemmelse.
Formuleringen er valgt for at harmonisere med  

 byggelovgivningen og for at præcisere, at andre faste konstruktioner og anlæg  

 end egentlige bygninger er omfattet, herunder f.eks. også master, uanset at  

 sådanne anlæg - i modsætning til, hvad der er tilfældet i den gældende  

 bestemmelse - ikke er nævnt udtrykkeligt i stk. 2.
Den tidligere bestemmelse om, at der ikke må henlægges affald, er udgået.  

 Der er ikke behov for en særlig regel herom, idet det reguleres efter  

 miljølovgivningen.
Hertil kommer, at anbringelse af affald i større mængder  

 anses som en terrænregulering.
 Stk. 3. Bestemmelsen ajourfører og samler de undtagelsesbestemmelser, der  

 er nævnt i § 47a, stk. 1 og 3.
 Nr. 1. Bestemmelsen sikrer overensstemmelse mellem reguleringerne i  

 vandløbs- og naturbeskyttelseslovgivningen.
 Nr. 2, 3 og 4. Der henvises til bemærkningerne til § 15, stk. 2, nr. 2, 4  

 og 5.
 Nr. 5 svarer til den gældende lovs § 47a, stk. 3, jf. § 47, stk. 2, nr. 3.
Nr. 6 er en opsamlingsbestemmelse.
Den omfatter bl.a. den gældende § 47a,  

 stk. 2, nr.4 og sikrer således, at der kan bebygges i områder, hvor der før  

 1. september 1972 var påbegyndt en væsentlig lovlig bebyggelse.
 Det er ikke fundet nødvendigt at medtage bestemmelsen i den gældende lovs  

 § 47a, stk. 3, om ophævelse af beskyttelseslinien, jf. nærmere herom i  

 indledningsafsnittet i bemærkningerne til §§ 15-19.
Til § 17 Stk. 1. Skovbyggelinien er på tilsvarende måde som sø- og  

 åbeskyttelseslinien opretholdt som en selvstændig bestemmelse for så vidt  

 angår byzone og sommerhusområder.
Der henvises til bemærkningerne til § 16,  

 stk. 2. Bestemmelsen er ændret i forhold til den gældende lovs § 47, stk. 1,  

 til kun at omfatte eksisterende skove.
Skove, der etableres efter lovens  

 ikrafttræden, trækker således ikke automatisk byggelinier, men de samme  

 hensyn kan varetages gennem lokalplanlægningen.
Det bør i denne forbindelse  

 sikres, at bebyggelse m.v. ikke placeres nærmere skoven end 30 m af hensyn  

 til sikkerhed, lysforhold m.v.
Ændringerne iøvrigt er redaktionelle og tilsigter ikke nogen  

 realitetsændring.
Bestemmelsen omfatter derfor fortsat private skovstykker på  

 under 20 ha, hvis disse skovstykker, tilhørende forskellige skove, fremtræder  

 som eet sammenhængende skovstykke på 20 ha eller derover.
 Stk. 2. Bestemmelsen samler de undtagelsesbestemmelser, der findes i  

 naturfredningslovens § 47, stk. 2.
 Nr. 1, 2 og 3. Der henvises til bemærkningerne til § 16, stk. 2, nr. 3-5.
Nr. 4 er en opsamlingsbestemmelse.
Den omfatter bl.a. den gældende lovs §  

 47, stk. 2, nr. 4, og sikrer således, at der kan bygges i områder, hvor der  

 før 1. januar 1968 var påbegyndt en væsentlig, lovlig bebyggelse.
 Det er ikke fundet nødvendigt at opretholde bestemmelsen i den gældende  

 lovs § 47, stk. 4, om ophævelse af byggelinien, jf. nærmere herom i  

 indledningsafsnittet i bemærkningerne til §§ 15-19.
Til § 18 Reglerne i stk. 1 og 2 svarer til de gældende regler i  

 naturfredningslovens § 53 om fortidsmindebeskyttelseslinien, idet der dog er  

 foretaget visse redaktionelle ændringer.
Der er herudover foreslået den  

 ændring, at foryngelse i eksisterende skove og plantager nu er tilladt indtil  

 2 m fra fortidsminderne, hvor de gældende regler kun tillader genplantning  

 indtil 5 m fra fortidsminderne.
 Efter § 65, stk. 3, kan der fastsættes regler om, at amtsrådet i visse  

 sager skal høre miljøministeren forud for afgørelser om  

 fortidsmindebeskyttelseslinien, jf. bemærkningerne i afsnit 1 til §§ 15-19,  

 svarende til den gældende lov, hvorefter fredningsnævnet skal høre Skov- og  

 Naturstyrelsen for at sikre varetagelsen af de kulturhistoriske  

 bevaringsinteresser.
Reglen i stk. 3 fastsætter, at fortidsmindetyper, som ikke kan  

 antages at have væsentlig indvirkning på landskabet, ikke skal have en 100 m  

 beskyttelsezone.
Dette stemmer med de hidtil gældende regler, hvorefter kors,  

 milepæle og lignende ikke har 100 m zone.
Til § 19 Ved lov nr. 208 af 25. maj 1983 om ændring af lov om naturfredning  

 indsattes en bestemmelse i naturfredningslovens § 47 b om beskyttelse af  

 kirkeomgivelserne, som indtil da kun kunne beskyttes ved gennemførelse af  

 egentlige fredninger.
Bestemmelsen indførtes på baggrund af det stigende  

 antal skæmmende byggerier (siloer m.v.) i nærheden af kirkerne.
Lovforslagets § 19 indebærer en mindre ændring i forhold til § 47 b. § 19  

 angår nemlig kun regulering af byggeri i landzone inden for en afstand på 300  

 m fra kirker, mens § 47 b angår kirker i det åbne land.
Den foreslåede  

 indskrænkning, der har til formål at parallelisere kirkebyggelinien med de  

 øvrige beskyttelseslinier, skønnes imidlertid ikke reelt at indebære en  

 afsvækkelse af hensynet til kirkeomgivelserne.
Det bemærkes herved, at for  

 områder i det åbne land, der er beliggende i byzone eller i sommerhusområde,  

 kan en kommunalbestyrelse ved lokalplan regulere bebyggelseshøjden.
Hermed  

 kan de samme hensyn som hidtil varetages.
Til kapitel 3 Anlæg i det åbne land Reglerne i dette kapitel har især til formål at varetage landskabelige  

 hensyn i det åbne land, d.v.s. uden for byer og bymæssige bebyggelser. § 20  

 varetager dog også øvrige naturbeskyttelseshensyn, jf. henvisningen til § 1.
Til § 20 Bestemmelsen svarer med visse redaktionelle ændringer til § 42 i  

 naturfredningsloven.
Med hjemmel i § 42, stk. 2, er der udstedt følgende  

 bekendtgørelser:
- bekendtgørelse nr. 612 af 1. december 1978 om godkendelse af anlæg af  

 offentlige veje uden for byer og bymæssige bebyggelser samt - bekendtgørelse nr. 613 af 1. december 1978 om godkendelse af el-anlæg,  

 der agtes placeret uden for byer og bymæssige bebyggelser.
Disse bekendtgørelser skal justeres og opdateres, men det er ikke tanken,  

 at den hidtidige praksis vedrørende hensynene til landskabsbilledet og de  

 øvrige naturbeskyttelsesværdier samt det nære samarbejde med andre  

 myndigheder skal svækkes.
Dog vil der eventuelt ske nogle justeringer i den  

 nuværende kompetencefordeling mellem Miljøministeriet og amtsrådene.
Til § 21 Bestemmelsen svarer stort set til § 57 i den gældende lov.
I den gældende  

 bestemmelse er der en hjemmel for miljøministeren til at fastsætte nærmere  

 regler om udformning, placering, belysning m.v. for virksomhedsreklamer i det  

 åbne land.
Hjemlen er aldrig blevet udnyttet.
I stedet foreslås, at det af  

 lovteksten direkte fremgår, at virksomhedsreklamer ikke må virke dominerende  

 i landskabet og ikke må være synlige over store afstande, jf. stk. 2, nr.  

 1. Herved får tilsynsmyndigheden (amtsrådet) mulighed for - i tilfælde af  

 overtrædelser - umiddelbart at påbyde ændringer i skiltningen, evt. forbyde  

 den, jf. tilsynsbestemmelserne i forslagets §§ 73 og 74. Dette gælder dog  

 ikke for eksisterende reklamer, der er lovlige efter de i dag gældende  

 regler.
 Reglen er ikke til hinder for, at private skilte, der udelukkende tjener  

 som vejvisning til en virksomhed, opsættes på privat grund, også selv om der  

 er tale om nogen afstand mellem skilt og virksomhed, når blot der er tale om  

 beskedne henvisningsskilte.
 Ved andre offentlige råd, jf. stk. 2, nr. 3, tænkes f.eks. på  

 Europa-parlamentet.
 Ved »idrætsanlæg« i stk. 3 er der tænkt på anlæg, hvortil  

 der er en vis offentlig adgang i modsætning til helt private, lukkede anlæg.
Reglen i § 21, der alene har landskabsmæssig betydning, har altid været  

 administreret stramt - en praksis, der forudsættes videreført uændret.
Med  

 hjemmel i § 73, stk. 8, kan der fastsættes regler for tilsyn med, at  

 bestemmelsen overholdes.
Til kapitel 4 Offentlighedens adgang til naturen 1. Indledning Reglerne i dette kapitel svarer til den gældende lovs kapitel VIII om  

 almenhedens færdsel og ophold.
Der er dog foretaget en række både sproglige  

 og lovtekniske forenklinger og moderniseringer.
Endvidere er der tale om visse udvidelser af offentlighedens adgang til  

 naturen.
Det foreslås således, at - private skove på mindst 5 ha åbnes for færdsel på cykel på anlagte veje  

 og -cykelstier, - private skove på under 5 ha er åbne for offentlighedens adgang, såfremt  

 dette aftales mellem ejeren og amtsrådet, og - anlagte veje og stier i det åbne land bliver åbne for offentligheden for  

 færdsel til fods og på cykel efter regler der fastsættes af ministeren.
Det er fredningsnævnene, der administrerer de tilsvarende bestemmelser i  

 den gældende lov.
Ifølge den administrative struktur, der foreslås i  

 lovforslaget, bliver det fremover amtsrådene, der skal administrere reglerne.
Reglerne er udtryk for den umiddelbare ret, befolkningen har til at færdes  

 i naturen.
Derimod giver de - som hidtil - ikke hjemmel for organisationer og  

 lign. til - uden ejerens tilladelse - at anvende arealerne til organiserede  

 former for friluftsliv, som f.eks. lejrslagning og sportsarrangementer.
Der  

 er naturligvis ikke noget til hinder for, at lodsejerne - såvel private som  

 offentlige - kan tillade en videregående adgang, ligesom der kan indgås  

 aftale herom efter reglerne i § 55.
 For så vidt angår begrebet »færdsel på cykel«, jf. forslagets §§  

 23 og 26, bemærkes, at dette må forstås med de begrænsninger, der følger af  

 bemærkningerne til § 28, stk. 1.
 For samtlige adgangsreglers vedkommende gælder, at den eksisterende lovs  

 regler om statslig overtagelse, hvis offentlighedens adgang påfører ejeren  

 gener (naturfredningslovens § 54, stk. 10-12, § 55, stk. 9, og § 56, stk. 4),  

 foreslås ophævet, idet de har været uden praktisk betydning.
 Med ordet »beboelsesbygning« i §§ 22-25 menes en bygning,  

 der fremtræder som opført med henblik på beboelse, uanset om der er tale om  

 helårs- eller fritidsbeboelse, eller om den for tiden er beboet.
 Med ordet »driftsbygning« i §§ 23 og 24 menes en  

 faststående driftsbygning for den pågældende jordbrugsejendom.
 Det bemærkes, at selv om der ikke er opholdsret i nærheden af beboelses-  

 og driftsbygninger, kan der godt være færdselsret.
 Med udtrykket »lovlig adgang« i §§ 23-25 er der ikke  

 tilsigtet nogen realitetsændring i forhold til naturfredningsloven, der  

 anvender udtrykket »offentlig vej eller sti, eller hvortil der i øvrigt  

 er adgang på lovlig måde«.
2. Bemærkninger til de enkelte bestemmelser Til § 22 Reglen svarer i princippet til den gældende lovs § 54. Dog er der visse  

 regler i den gældende, meget detaljerede, bestemmelse, der ikke er gentaget.  

 Det gælder § 54, stk. 3, om adgang til strandbredder langs diger, der er  

 anlagt i henhold til digelovgivningen.
Det er opfattelsen, at  

 kystbeskyttelsesloven i tilstrækkeligt omfang regulerer dette.
Derved  

 bortfalder den eksisterende ordning, hvorefter udgifter i forbindelse med  

 almenhedens adgang til disse strandbredder refunderes digebestyrelsen med  

 halvdelen af statskassen og halvdelen fra amtsrådet, jf. afsnit 3.2.7. i de  

 almindelige bemærkninger.
Desuden foreslås § 54, stk. 7, om vejadgang til stranden heller ikke  

 gentaget.
Reglen har stort set aldrig været anvendt, idet adgangsproblemer  

 normalt løses på kommunalt initiativ eller ved fredning.
 Endelig er § 54, stk. 9, om særreglerne for de sønderjyske strande  

 udeladt, så der fremover vil herske samme retstilstand i hele landet.
Til § 23 Reglen svarer i princippet til den gældende lovs § 55. Dog foreslås det,  

 at cykling bliver tilladt i private skove på mindst 5 ha, hvilket allerede er  

 tilfældet i de offentlige skove.
Det bemærkes i denne forbindelse, at ligesom  

 efter den gældende lov er det uden betydning for fastsættelsen af  

 arealgrænsen på 5 ha, om skoven består af flere parceller.
Som hidtil må færdsel i privatejede skove kun finde sted på anlagte  

 veje og stier men ikke udenfor disse.
Færdsel må således ikke finde sted  

 f.eks. på udyrkede, uhegnede arealer beliggende i disse skove.
Sådanne  

 arealer udgør en del af skoven og er derfor ikke omfattet af § 24.
 Det præciseres i stk. 2, at offentlighedens adgang ikke må  

 forhindres eller vanskeliggøres.
Bestemmelsen tilsigter ikke at gribe ind i den almindelige drift af  

 skoven.
Der er således ikke pligt for skovejeren til at træffe særlige  

 foranstaltninger i strid med den almindelige arbejdstilrettelæggelse, at  

 fjerne grene, hugstaffald m.v., som for en kortere periode evt. kan  

 vanskeliggøre færdslen.
Og bestemmelsen medfører ingen ændringer i ejerens  

 ret til at omlægge skovens vejsystem.
Stk. 2 indeholder endvidere et forbud mod at opsætte usædvanlige hegn  

 omkring skove.
En udtømmende beskrivelse af, hvad der er usædvanlige hegn,  

 lader sig ikke foretage.
Levende hegn, lette trådhegn m.v. må betragtes som  

 sædvanlige hegn, også selv om den pågældende skov ikke tidligere har været  

 hegnet.
Hegning om kulturer, juletræs- og pyntegrøntbevoksninger,  

 frøavlsbevoksninger m.v. er sædvanlig, uanset at sådanne hegn netop har til  

 formål at holde publikum ude fra disse arealer.
 Det, bestemmelsen navnlig tilsigter, er at undgå hegn, der ved deres  

 højde, konstruktion eller materialevalg virker dominerende eller skæmmende,  

 eller som hindrer vildtets frie passage.
 Stk. 3 og 4 svarer til de gældende regler.
Stk. 5 vedrører de privatejede skove.
Reglerne i 1. og 2. pkt. vedrører de  

 privatejede skove, der er på mindst 5 ha, medens 3. pkt. omhandler private  

 skove, der er mindre end 5 ha.
Private skove på mindst 5 ha er åbne for offentlighedens færdsel efter  

 hovedreglen i stk. 1, og de supplerende regler bl.a. i stk. 5, 1. og  

2. pkt.
Det er her foreslået, at ophold ikke må finde sted inden for  

 150 m fra beboelses- og driftsbygninger, se afsnit 1. ovenfor.
Efter den  

 gældende lov gælder begrænsningen kun inden for 50 m fra beboelsesbygninger.  

 Ændringen er begrundet i et ønske om at harmonisere reglerne om opholdsret  

 for skove og udyrkede arealer, og skal ses i sammenhæng med den udvidede  

 adgangsret ifølge lovforslaget.
Om stk. 5, 3. pkt. bemærkes, at skove, der er mindre end 5 ha,  

 findes overalt i det danske landskab.
Ofte vil der kun være adgang til dem ad  

 veje og stier, der ikke i almindelighed er åbne for offentlighedens færdsel,  

 eller hvor ejeren ihvertfald kan hindre denne, hvis han ønsker det.
Af hensyn til befolkningens friluftsliv, er det vigtigt, at der på  

 regionalt niveau sker en nøjere analyse af de muligheder, som befolkningen  

 har for at færdes i naturen, og at der på grundlag heraf sker en planlægning  

 af, hvor det er vigtigt, at der også skabes muligheder for, at der kan færdes  

 i eller igennem småskovene.
Den foreslåede bestemmelse tilsigter derfor at  

 tilvejebringe en udtrykkelig hjemmel for amtsrådet til at træffe aftale med  

 ejerne af disse skove om, at de åbnes for færdsel enten efter de almindelige  

 regler i § 23, stk. 1-5 eller efter mere specielle regler afpasset de  

 konkrete forhold.
 Den analyse og planlægning, der skal finde sted, må naturligvis ses i  

 snæver sammenhæng med de regler, der vil blive fastsat efter lovforslagets §  

 26. Planlægningen vil også blive et meget centralt element i det samarbejde,  

 der skal ske mellem amtsrådet og de forskellige regionale  

 interesseorganisationer i de grønne råd, der foreslås nedsat efter  

 lovforslagets § 64, stk. 2, jf. bemærkningerne hertil og til § 27 nedenfor.
I nogle tilfælde vil amtsrådet være i stand til at opnå aftaler uden  

 videre, f.eks. hvor ejeren allerede i dag accepterer, at skoven er åben.
I  

 andre tilfælde vil det være nødvendigt at etablere en aftale indenfor  

 rammerne af lovforslagets kapitel 8, jf. de almindelige bemærkninger hertil  

 og forslagets § 55, stk. 1, nr. 3 med bemærkninger.
 Den foreslåede bestemmelse udgør naturligvis ikke en begrænsning i  

 adgangen til at anvende ekspropriationshjemmelen i § 60, stk. 1.
Om undtagelsen i stk. 6 bemærkes, at skove, der ejes af offentlige  

 stiftelser, efter den før 1989 gældende skovlovgivning og efter  

 naturfredningsloven har været ligestillet med offentligt ejede skove.
Da der  

 således for disse skove i dag gælder en videregående adgang end i andre  

 privatejede skove, foreslås det, at denne adgang opretholdes, selv om  

 begrebet »offentlige stiftelser«, der så vidt muligt må fortolkes  

 som hidtil, iøvrigt har mistet dets betydning.
Til § 24 Reglen svarer til § 56 i naturfredningsloven.
Dog er stk. 2 ny.
Den  

 skal sammenholdes med den tilsvarende bestemmelse i § 23, stk. 3. § 24  

 omfatter de udyrkede arealer, der hverken er strande (§ 22) eller klitfredede  

 arealer (§ 25), eller er beliggende i skove, jf. bemærkningerne til § 23.
Efter stk. 3 må ophold ikke finde sted inden for 150 m fra  

 beboelses- og driftsbygninger.
Efter den gældende lov gælder begrænsningen  

 kun for beboelsesbygninger.
Se afsnit 1. ovenfor og bemærkningerne til § 23,  

 stk. 5.
Bestemmelsen i stk. 4 indeholder et forbud mod offentlighedens  

 adgang til de bræmmer, som skal udlægges langs vandløb og søer i medfør af  

 forslaget til lov om vandløb.
Forbudet gælder dog ikke i de tilfælde, hvor  

 der i medfør af andre bestemmelser er adgang til bræmmerne.
Det vil typisk  

 være tilfældet, hvor bræmmen er en del af et større udyrket areal, hvortil  

 der er offentlig adgang.
Ordet »arealer« omfatter ikke veje,  

 hvilket betyder, at der ikke bliver adgang til bræmmen, blot fordi en vej,  

 der er offentlig tilgængelig, krydser bræmmen.
Til § 25 Reglen svarer til sandflugtslovens § 6, stk. 2. I lighed med hvad der i  

 dag gælder for de klitfredede arealer, gælder adgangsretten hele døgnet.
Til § 26 Reglen giver miljøministeren mulighed for ved fastsættelse af regler i  

 bekendtgørelsesform at bestemme, i hvilket omfang det åbne land skal åbnes  

 for færdsel til fods og på cykel.
Reglerne vil blive udarbejdet efter  

 drøftelse med de berørte parter, og det tilsigtes, at de kan træde i kraft  

 samtidig med loven.
 Det er hovedmålsætningen, at reglerne, som er direkte regulerende overfor  

 borgernes adfærd, fremstår så klart og entydigt som overhovedet muligt.
Ved reglernes udformning skal det bl.a. afklares, i hvor stort et omfang  

 der skal indføres generelle begrænsninger i adgangsreglerne, for eksempel  

 hvor markveje ender blindt, ved gårdspladser, ved beboelser og  

 driftsbygninger samt tilfælde, hvor udøvelse af færdselsretten kan virke  

 særligt belastende.
Det skal ved reglernes udarbejdelse lægges til grund, at  

 der som minimum sikres ejeren en mulighed for ved skiltning at lukke blinde  

 adgangsveje i en afstand af 150 meter fra gårdsplads, beboelses- og/eller  

 driftsbygninger.
Der skal endvidere sikres ejeren en ret til at lukke veje og  

 stier ved haver, parker, der hører til en beboelses- eller driftsbygning.
I reglerne vil det blive fastsat - at færdselsretten ikke vil omfatte veje og stier i haver, parker og  

 lignende, der hører til en beboelsesbygning, - at adgang sker på eget ansvar, - at hunde skal føres i snor, - at ejeren kan forbyde adgang på dage, hvor der holdes jagt, eller i  

 områder, hvor der foregår intensivt landbrugsarbejde, f.eks. høstarbejde og  

 sprøjtning, - at der til privatejede veje og stier kun er adgang fra kl. 7 til  

 solnedgang.
I lighed med de øvrige adgangsregler i §§ 22-25 begrænser den foreslåede  

 bestemmelse anvendelsesomsrådet for mark- og vejfredslovens § 17. Den har  

 ikke nogen selvstændig betydning for adgangen til at færdes på offentlige  

 veje.
Dette reguleres ved lov om offentlige veje (og færdselsloven), jf.  

stk. 3.
 Derimod indebærer den en udvidet adgang til færdsel men ikke ophold på  

 private enmandsejede veje og stier og private fællesveje og -stier i det åbne  

 land.
Privatvejsloven forudsætter, at de vejberettigede brugere af private  

 fællesveje og -stier holder disse i en efter færdslens art og omfang, god og  

 forsvarlig stand.
Der kan ikke blot som følge af forslaget om at åbne disse  

 veje og stier for offentligheden stilles yderligere krav til  

 vedligeholdelsen.
Hvis vejmyndigheden ønsker at stille sådanne krav, må den  

 benytte privatvejlovens muligheder for evt. at overtage vejene og stierne som  

 offentlige.
Den foreslåede bestemmelse begrænser ikke den bestående mulighed for at  

 nedlægge private veje og stier på privat initiativ, d.v.s. uden  

 vejmyndighedens tilladelse, hvis de vejberettigede kan blive enige herom.
Den  

 medfører heller ikke ændringer i de særlige regler efter  

 udstykningslovgivningen om at slette og forandre private fællesveje på  

 matrikelkortet.
Reglen i § 26 vedrører ikke veje og stier i skove, herunder småskove under  

 5 ha.
For disse gælder alene reglen i § 23. Den omfatter heller ikke et  

 internt vej- og stinet i f.eks. en frugtplantage.
Til § 27 I naturfredningslovens §§ 54-56 findes der bestemmelser om, at  

 fredningsnævnet/miljøministeren i særlige tilfælde kan gøre undtagelser fra  

 reglerne om offentlighedens adgang.
Dispensationsadgangen har altid været  

 administreret temmelig restriktivt.
Denne praksis forudsættes med den  

 foreslåede bestemmelse opretholdt for adgang til strande og til offentligt  

 ejede arealer.
Derimod åbner formuleringen op for en mere vidtgående mulighed for at  

 begrænse adgangen eller lukke for adgangen til privatejede skove, udyrkede  

 arealer og veje og stier.
Det forudsættes som anført i bemærkningerne til §  

 23, stk. 5,3. pkt., at en væsentlig opgave, som de regionale råd  

 (»grønne råd«), der er nævnt i § 64, stk. 2, vil få, bliver at  

 fastlægge en strategi for befolkningens friluftsmuligheder i regionen.
På  

 baggrund heraf kan der for amtsrådet være etableret forudsætninger for at  

 tillade lukning af visse arealer, f.eks. hvor behovet skønnes at være ringe.  

 Der kan f.eks. også være tale om at lukke et areal i dyrenes yngletid.
 Dispensationen kan gives midlertidigt eller permanent.
 Bestemmelsen i stk. 2 svarer til sandflugtslovens § 6, stk. 3.
Til § 28 Bestemmelsen i stk. 1 findes tilsvarende i naturfredningslovens §§  

 54 -56a.
 I medfør af disse regler er der udstedt følgende bekendtgørelser:
- nr. 373 af 15. august 1979 om almenhedens færdsel og ophold i private  

 skove, - nr. 631 af 24. december 1980 om almenhedens færdsel og ophold på  

 udyrkede arealer, - nr. 557 af 19. november 1983 om almenhedens færdsel og ophold på samt  

 badning fra strandbredder, og - nr. 59 af 9. januar 1989 om almenhedens færdsel og ophold i skove, der  

 tilhører staten, kommuner, kirker, præsteembeder og offentlige stiftelser.
 Disse regler vil, jf. lovforslagets § 92, blive opretholdt, indtil der med  

 hjemmel i § 28 udstedes nye regler.
De kommende nye regler vil være en slags »ordensreglement« for  

 offentlighedens færden i naturen.
De vil bl.a. komme til at indeholde en  

 bestemmelse, der svarer til den gældende § 63 om forbud mod henkastning eller  

 anbringelse af affald på anden mands ejendom m.v., som dels af denne grund,  

 dels fordi reglen i øvrigt har mistet sin betydning, ikke er opretholdt i  

 lovforslaget.
De vil også komme til at indeholde regler i lighed med de  

 gældende regler for offentlighedens færdsel og ophold i skove.
 Med hjemmel i § stk. 1 vil der endvidere kunne fastsættes regler,  

 der begrænser eller forbyder anvendelsen af utraditionelle cykler eller  

 cykler til idrætslignende formål, som f.eks. mountainbikes, i de områder, som  

 er åbne for færdsel på cykel.
 Miljøministeriet planlægger i øvrigt at iværksætte en oplysningskampagne  

 om den rette »brug« af naturen.
Derudover vil der - som led i opfølgning af loven inden ikrafttrædelsen -  

 blive udarbejdet bekendtgørelser m.v., der nærmere vil præcisere og  

 eksemplificere, i hvilke situationer ejeren og amtsrådet kan indskrænke  

 offentlighedens adgang.
Disse regler vil, som angivet i pkt. 2.1. i de  

 almindelige bemærkninger, blive forhandlet med de berørte parter, ligesom  

 folketingets miljø- og planlægningsudvalg vil blive inddraget inden  

 udsendelsen.
Reglen i stk. 2 er ny og alene af budgetretlig karakter.
Som nævnt  

 i de indledende bemærkninger til kapitel 4 kan en lodsejer altid tillade en  

 videregående adgang end §§ 22-26 bestemmer.
Med bemyndigelsen i stk. 2  

 tilsigtes at skabe hjemmel til f.eks. at indføre en ridetegnsordning for  

 ridning i statsskovene.
Bestemmelsen vedrører på ingen måde en privat ejers ret til at betinge en  

 videregående adgang af en afgift.
Dette beror som hidtil på en aftale mellem  

 ejeren og den eller de personer, der får en videregående adgang.
Reglen i stk. 3 er ny.
Under forhandlingerne om naturfredningsloven  

 i 1969 blev der indgået aftale om, at staten - efter behandling i et udvalg  

 med repræsentanter for Dansk Skovforening, Friluftsrådet og ministeriet -  

 godtgør dokumenteret tab ved brand, hærværk og tyveri i de private skove  

 forårsaget af publikum.
Udgifterne ved ordningen har hidtil været afholdt via  

 tekstanmærkning på de årlige finanslove.
Det findes imidlertid nu formålstjenligt at formalisere ordningen og give  

 hjemmel for miljøministeren til at fastsætte nærmere regler om ordningen.  

 Samtidig foreslås det, at ordningen udvides til også at gælde private  

 udyrkede arealer.
I det omfang der fastsættes regler efter § 26 om adgang til  

 veje og stier, vil ordningen også komme til at gælde disse.
Disse regler vil  

 som angivet i pkt. 2.1. i de almindelige bemærkninger blive forhandlet med de  

 berørte parter, ligesom folketingets miljø- og planlægningsudvalg vil blive  

 inddraget inden udsendelsen.
 Det bemærkes, at en evt. erstatning for hærværk og tyveri i skove, der er  

 mindre end 5 ha, og som efter aftale mellem ejeren og amtsrådet åbnes for  

 offentligheden, vil kunne fastsættes i aftalen, jf. § 55, stk. 4, efter  

 regler i § 55, stk. 5. Om fornødent kan der fastsættes regler herom i medfør  

 af § 28, stk. 3.
 I forbindelse med den nærmere udmøntning af bestemmelser skal det  

 overvejes, om man skal anvende den hidtidige ordning blot udvidet med de  

 nævnte arealtyper, eller om denne ordning kan afløses af en eller anden form  

 for forsikringsordning, eventuelt kombineret med offentligt tilskud.
 Om de anslåede udgifter henvises til lovforslagets almindelige  

 bemærkninger.
Til § 29 Bestemmelsen i stk. 1 svarer stort set til naturfredningslovens §  

 60a, stk. 1. Den er dog ændret til at omfatte både motordrevne og  

 ikke-motordrevne fartøjer samt anden færdsel, f.eks. surfboards og lign.
 De regler, der vil blive udarbejdet, kan også omfatte erhvervsmæssig  

 udlejning af fartøjer m.v. til friluftsformål.
 Bestemmelsen vil kunne anvendes til at fastsætte regler, der indeholder et  

 generelt forbud mod anvendelse af visse typer transportmidler udenfor  

 områder, hvor amtsrådet ved opslag eller anden form for offentlig  

 bekendtgørelse har givet tilladelse hertil.
 Med stk. 2, der er ny, tilsigtes at skabe hjemmel til at udarbejde  

 ordensregler, der kan håndhæves efter denne lov, for sejlads og anden færdsel  

 på statens søer.
Til kapitel 5 Beskyttelse af plante- og dyrearter Til § 30 Bestemmelsen erstatter § 59 i naturfredningsloven med de ændringer, som  

 var foreslået til denne ved lovforslag nr. 213 af 18. februar 1988, jf. de  

 almindelige bemærkninger, afsnit 2.7.
I medfør af stk. 1, er der som hidtil hjemmel til at frede dyre-  

 og plantearter.
I medfør af den gældende lov er der allerede gennemført  

 en fredning af krybdyr og padder.
Det er hensigten at foretage fredning også  

 af visse plantearter og insekter bl.a. som opfølgning af de forpligtigelser,  

 Danmark har i medfør af Bern-konventionen.
Det bemærkes, at den tilsvarende  

 hjemmel i § 59 i naturfredningsloven ikke omfatter pattedyr og fugle.
Dette  

 skyldes, at fredning af danske pattedyr og fugle sker med hjemmel i lov om  

 jagt og vildtforvaltning.
Lovforslaget tilsigter ikke at ændre herpå.
Når  

 undtagelsen ikke er udtrykkeligt nævnt i lovens tekst, skyldes det  

 lovtekniske grunde.
Jagt- og vildtforvaltningslovens bestemmelser om fredning  

 af pattedyr og fugle vil således stadig være gældende.
 I øvrigt er det hensigten, at der med hjemmel i stk. 1 skal ske en  

 videreførsel af de gældende regler om beskyttelse af truede arter.  

 Bestemmelsen giver således hjemmel til at udstede regler om forbud mod eller  

 kontrol med transport, opbevaring, udstilling, reklamering, salg, køb,  

 ind- og udførsel, transit, og konservering med henblik på at beskytte  

 eller regulere udnyttelsen af vilde dyre- og plantearter, således som de  

 bl.a. har fundet udtryk i Miljøministeriets bekendtgørelse nr. 23 af 25.  

 januar 1984 om anvendelse af konventionen om international handel med  

 udryddelsestruede vilde dyr og planter (Washingtonkonventionen) og  

 Miljøministeriets bekendtgørelse nr. 16 af 13. januar 1984 om erhvervsmæssig  

 konservering af visse truede dyrearter m.v.
 Opmærksomheden henledes på, at der også i anden lovgivning kan findes  

 regler, som ud fra andre formål regulerer ind- og udførsel af dyr og planter.  

 Til eksempel herpå kan anføres landbrugsministeriets bekendtgørelse nr. 61 af  

 2. februar 1988 om lov om udførsel og indførsel af levende dyr m.v.  

 Bestemmelsen tilsigter ikke at gribe ind i eller fortrænge sådanne regler,  

 som naturligvis fortsat skal overholdes, uanset de regler som måtte blive  

 fastsat i medfør af naturbeskyttelsesloven.
I stk. 1, er der endvidere hjemmel til at fastsætte regler om  

registrering og mærkning af vilde dyre- og plantearter.
Denne hjemmel  

 er ny, og det bemærkes, at det ikke er hensigten, at fastsætte almindelige  

 regler af denne art, idet bestemmelser om anmeldelse, registrering og  

 mærkning stort set kun vil være relevante for bestemte vilde plante- og  

 dyrearter eller produkter heraf.
Som eksempler herpå kan især peges på visse  

 her i landet beroende dyr eller produkter heraf, der er omfattet af  

 Washington-konventionen om kontrol med international handel med  

 udryddelsestruede vilde dyr og planter og af rådsforordning (EØF) nr. 3620/82  

 af 3. december 1982 om gennemførelse i Fællesskabet af denne konvention, jf.  

 Miljøministeriets bekendtgørelse nr. 23 af 25. januar 1984. Efter disse  

 regler er det forudsat, at der kan gøres undtagelse fra de strenge regler om  

 forbud mod ind- og udførelse og salg m.v., bl.a. i visse tilfælde hvor dyret  

 eller produktet er erhvervet, før reglerne trådte i kraft, og der er tale om  

 førstegangs-transaktioner med disse varer.
For med tiden at kunne undgå disse  

 adminstrativt set ret byrdefulde sager og mindske risikoen for omgåelse, vil  

 det kunne være hensigtsmæssigt at fastsætte regler om, at visse dyr eller  

 produkter af denne karakter anmeldes (og registreres) inden en vis frist, med  

 den virkning at de i modsat fald uden videre anses for omfattet af de  

 almindelige regler eller i hvert fald anses for omfattet af disse regler,  

 hvis ejeren ikke kan godtgøre, at de er indført eller erhvervet, før disse  

 regler trådte i kraft.
Regler om mærkning vil - foruden eventuelt i den ovennævnte forbindelse -  

 kunne være nødvendige, når det drejer sig om f.eks. dyr opdrættet i  

 fangenskab, for hvilke der, bl.a. indenfor rammerne af de nævnte regler om  

 Washington-konventionen, i visse henseender gælder lempeligere regler.
Det  

 bemærkes herved, at EF-Kommissionen har fremlagt et udkast til en forordning  

 om mærkning af visse grupper af dyr overfor den forvaltningskomite, der er  

 nedsat i medfør af rådsforordningen, og at der ved den foreslåede bestemmelse  

 tilvejebringes en hjemmel til at kunne fastsætte bestemmelser om straf for  

 overtrædelse af reglerne i en sådan forordning.
I stk. 1, er der endelig indsat en ny hjemmel for miljøministeren  

 til at bestemme, at den, som erhvervsmæssigt udnytter vilde dyre- og  

 plantearter, skal have autorisation hertil.
En sådan  

 autorisationsordning vil i første omgang ifølge sagens natur alene kunne  

 etableres med henblik på at opfylde lovens formål.
Der er således ikke skabt  

 adgang til eksempelvis at indføre en autorisationsordning for erhvervsfiskere  

 o. lign.
I første omgang vil ordningen formentlig kun blive aktuel for de, som  

 erhvervsmæssigt ind- og udfører vilde dyr, der er omfattet af reglerne om  

 Washington-konventionen.
En autorisationsordning vil kunne være et væsentligt  

 redskab i bestræbelserne for at sikre reglernes overholdelse.
En sådan  

 ordning vil næppe blive relevant for andre end levende dyr og vil endvidere  

 kunne indskrænkes til de arter eller grupper, hvor en sådan yderligere  

 kontrolforanstaltning i særlig grad er indiceret.
En autorisationsordning vil  

 blive betinget af, at reglerne og de betingelser, der knyttes til de enkelte  

 ind- og udførsler, f.eks. med henblik på at dyrene transporteres forsvarligt,  

 til stadighed overholdes.
Det vil i øvrigt blive tilstræbt, at en  

 autorisationsordning ikke i sig selv bliver administrativt krævende.
En  

 eventuel ordning vil blive fastsat efter forhandling med Justitsministeriet  

 under hensyn til de snævre forbindelser, der er mellem på den ene side ind-  

 og udførsler af vilde dyr og på den anden side den handel med disse dyr, der  

 er undergivet regler, der henhører under Justitsministeriets område.
Der  

 henvises herom til betænkning nr. 1154 af 19. november 1987 om dyreværn.
Bestemmelsen i stk. 3 indebærer ikke realitetsændringer, idet det  

 fremgår af bemærkningerne til naturfredningslovens § 59, jf.  

 Folketingstidende 1983/84, Tillæg A sp. 1583, at der ved anvendelsen af de i  

 § 59 hjemlede beføjelser - foruden etiske hensyn og varetagelse af en  

 formuftig anvendelse af de naturlige ressourcer - også kan tages hensyn til  

 visse dyrs farlighed, således at der f.eks. kan gennemføres forbud mod  

 indførsel af giftslanger til privat hold.
Regler efter den foreslåede  

 bestemmelse vil blive fastsat i samarbejde med Justitsministeriet.
Til § 31 Stk. 1, forbyder udsætning af artsfremmede dyr.
I stk. 2 er der  

 hjemmel for miljøministeren til at regulere forholdet for planters  

 vedkommende.
Begge bestemmelserne skal i øvrigt ses på baggrund af bl.a. de  

 meget strenge regler, der efter lov nr. 288 af 6. april 1986 (med senere  

 ændring) om miljø og genteknologi gælder for udsætning af gensplejsede  

 organismer i naturen.
Introduktion af ikke hjemmehørende planter og dyr i den danske natur  

 (eller re-introduktion af arter, som engang har levet her) kan medføre  

 uheldige økologiske konsekvenser, idet disse (nye) arter kan være så  

 overlevelsesdygtige og dominerende, at de kan true naturligt hjemmehørende  

 arters eksistens.
Som eksempel kan nævnes indførslen af den nordamerikanske  

 tøffelsnegl til Europa.
Arten har nu spredt sig langs den europæiske  

 atlanterhavskyst, hvor den anretter stor skade på østers og andre muslinger  

 som næringskonkurrent.
Fra planternes verden kan nævnes eksemplet med den  

 oprindeligt som prydplante indførte kæmpebjørneklo.
Danmark har gennem tiltrædelsen i 1982 af Den Europæiske  

 Naturbeskyttelseskonvention forpligtet sig til at føre kontrol med  

 indførelsen af ikke naturligt hjemmehørende arter m.m. jf. konventionens  

 artikel II.2.b.
Princippet herom gælder også ifølge rekommendationer og  

 lignende fra bl.a.
Europarådet, som Danmark har tiltrådt og findes også i  

 art. 196 i FN's Havretskonvention.
Den foreslåede ændring af loven skal  

 derfor også ses som et led i opfyldelsen af disse internationale  

 bestemmelser.
 Det er hensigten at udarbejde en fortegnelse over naturligt hjemmehørende  

 fisk, som kan udsættes uden tilladelse efter denne bestemmelse.
 I forbindelse med udarbejdelsen af regulativ efter lov om vandløb, vil der  

 endvidere kunne gives konkrete tilladelser til udsætning af fremmede arter.
Reglen i stk. 2 omfatter kun planter, som ikke tilhører den  

 naturligt hjemmehørende vildtlevende flora, idet spørgsmålet om  

 re-introduktion af vilde plantearter, der tidligere har levet i Danmark, og  

 en kontrol heraf næppe vil være relevant.
Baggrunden for reglen er i øvrigt,  

 at det danske natur- og kulturlandskab i stadig større omfang får tilført  

 planter, som ikke er naturligt hjemmehørende.
Det er imidlertid ikke  

 hensigten, at bestemmelsen skal bruges til generelt at stoppe denne  

 udvikling, som i mange henseender kan være til gavn for navnlig jordbruget.  

 Bestemmelsen skal også i øvrigt anvendes yderst selektivt og har alene til  

 formål at hindre, at der udsættes og sås planter, som vil kunne spredes til  

 den vilde natur og her få en kraftigt dominerende plads på bekostning af  

 andre arter.
Dette beskyttelsesbehov gælder især for så vidt angår de  

 naturtyper, som er nævnt i §§ 3 og 4. Her vil man normalt kunne sætte som  

 vilkår i forbindelse med behandlingen af sager om dispensation til  

 tilplantning og lign. af disse områder, at der ikke sker udplantning eller  

 såning af sådanne fremmede planter.
 Det bemærkes, at i det omfang der fastsættes regler om, at såning eller  

 udplantning af bestemte planter kræver tilladelse, vil der også med hjemmel i  

 stk. 2 kunne fastsættes regler om bl.a., på hvilke vilkår eller i hvilke  

 områder dette kan ske, således at der eventuelt tilvejebringes en almindelig  

 reguleringsordning vedrørende disse planter, hvis dette administrativt set er  

 mere hensigtsmæssigt end et konkret tilladelsessystem.
 Udnyttelsen af bestemmelsen i stk. 2, vil alene ske efter forhandling med  

 Landbrugsministeriet samt landbrugs-, gartneri- og skovbrugserhvervet.
Til § 32 Bestemmelsen svarer til den hidtidige bestemmelse i naturfredningslovens §  

 43, stk. 3, der blev indført i 1978. Ifølge denne kan rørskær i perioden 1.  

 marts-1. november kun ske med tilladelse fra miljøministeren.
Forslaget til §  

 32 viderefører denne retstilstand uændret, og bestemmelsen forudsættes  

 administreret som hidtil.
Det bemærkes, at Miljøministeriet har udgivet en  

 folder om bestemmelsen, og det skønnes, at denne i dag er kendt af så godt  

 som alle rørhøstere.
Til kapitel 6 Fredning 1. Myndighedsstrukturen m.v.
Kapitel 6 indeholder regler om fredningers indhold, tilvejebringelse og  

 retsvirkninger, herunder erstatning.
De gældende regler findes i  

 naturfredningslovens kapitel 3.
Det traditionelle fredningsbegreb er kendt fra den første  

 naturfredningslov fra 1917. Uanset de andre muligheder, som efterhånden er  

 kommet, for at det offentlige kan regulere udviklingen i det åbne land, og  

 den udvidelse, der i de senere år er sket i de generelle reguleringer, er  

 fredningerne forblevet et centralt instrument til gennemførelse af dansk  

 fredningspolitik.
Dette skyldes ikke mindst, at en individuel fredning stadig  

 er den stærkeste offentlige regulering, der kan pålægges fast ejendom.
En  

 fredning kan således indeholde såvel bestemmelser om bevaring, det vil sige  

 forbud mod ændringer af den hidtidige tilstand og drift, som påbud om at  

 foretage eller tåle en ændring for at opnå den tilstand, som er formålet med  

 fredningen.
 Naturfredningslovens bestemmelser om fredninger har kun været ændret  

 væsentligt i 1978, hvor proceduren blev ændret især med henblik på en øget  

 offentlig medvirken ved fredningernes gennemførelse.
Lovforslaget opretholder fredningsinstituttet som et særligt rets-og  

 styringsmiddel til en varig sikring af de formål, som er omfattet af loven.  

 Forslaget indebærer imidlertid, jf. afsnit 2.8. i de almindelige  

 bemærkninger, nedlæggelse af fredningsnævnene og Overfredningsnævnet, som  

 hidtil har truffet afgørelser i fredningssager.
Kompetencen til at behandle  

 og træffe afgørelse i fredningssager er efter forslaget henlagt til  

 amtsrådene med klageadgang til Naturklagenævnet, hvis erstatningsafgørelser  

 kan indbringes for taksationskommissionen for naturfredning.
 Om baggrunden for de foreslåede ændringer af myndighedsstrukturen bemærkes  

 især:
 I årenes løb har amtsrådene overtaget stadig flere af  

 naturbeskyttelsesopgaverne, således at fredningsnævnene allerede med den  

 gældende lovgivning har et begrænset virkeområde.
 Den generelle beskyttelse af naturtyper og småbiotoper administreres  

 således ikke af fredningsnævnene men af amtsrådene med Skov- og  

 Naturstyrelsen som klageinstans.
 Den naturpleje og naturgenopretning, der udføres på grundlag af  

 fredningsbestemmelser eller aftaler i medfør af naturforvaltningsloven,  

 udføres af amtsrådene og Skov- og Naturstyrelsen.
Fredningsnævnene har heller ikke kompetence til at føre tilsyn med  

 reglernes overholdelse.
Overtrædelse af de bestemmelser, som fredningsnævnene  

 administrerer, behandles af amtsrådene.
Fredningsnævnenes væsentligste arbejdsopgave har været gennemførelsen af  

 fredningssager.
Antallet af fredningssager, der behandles af  

 fredningsnævnene, har gennem en årrække været nedadgående.
Da langt den  

 overvejende del af fredningsafgørelserne behandles af Overfredningsnævnet som  

 ankeinstans, kan tendensen illustreres med følgende tal: Overfredningsnævnet  

 modtog i årene l972-83 gennemsnitlig 28 nye sager hvert år.
I l984-86 var  

 dette tal 20 sager, i l987 ll sager og i l988 kun 9 sager.
Fredningsnævnenes gennemsnitlige sagsbehandlingstid for fredningssager har  

 været 2 l/2 år med en ydergrænse på 20 år.
Dette tidsforbrug er bestemt af  

 mange faktorer, men en væsentlig omstændighed er, at fredningsnævnenes  

 formænd har deres hverv som bijob og uden sekretariatsbistand.
 Overgang til en enstrenget myndighedsstruktur vil skabe større sammenhæng  

 i fredningsadministrationen og vil endvidere kunne bidrage til en nedsættelse  

 af sagsbehandlingstiden.
Da en fredning efter lovforslaget normalt er ensbetydende med et konkret  

 indgreb i ejendomsretten (af ekspropriationslignende karakter), indeholder  

 forslaget klageadgang for alle fredningssager til Naturklagenævnet, der, jf.  

 den særlige lov om Naturklagenævnet, i sin opbygning kommer til at ligne  

 Overfredningsnævnet.
Sager om dispensation fra en gennemført fredning vil  

 imidlertid være omfattet af lovens almindelige klageregler og skal derfor kun  

 kunne behandles af klagenævnet, hvis der efter nævnets skøn er tale om en  

 meget væsentlig interesse i forhold til formålet.
Dette vil dog formentlig  

 kun være tilfældet undtagelsesvist, idet sager af denne karakter som alt  

 overvejende hovedregel vil være ensbetydende med en sådan fravigelse af  

 fredningen, at der, jf. § 49, stk. 2, kræves en ny fredningssag.
Derimod vil  

 tvivlsspørgsmål om, hvorvidt en ansøgning kan fremmes i form af en  

 dispensation fra fredningen, jf. § 49, stk. 1, eller kræver en ny  

 fredningssag, jf. stk. 2, formentlig som oftest have en sådan karakter, at de  

 må afgøres af klagenævnet.
Antallet af sådanne sager vil dog antagelig - på  

 baggrund af den hidtidige praksis, der forudsættes opretholdt uændret - blive  

 meget beskedent.
 Med hensyn til erstatningsafgørelser ved gennemførelse af fredninger  

 opretholdes den særlige taksationskommission for naturfredning, hvorved det  

 opnås, at der i klagesager kan foretages taksation af et organ, der er  

 uafhængigt af den myndighed, der gennemfører fredningen, samtidig med, at der  

 sikres en særlig »fredningsekspertise« og anvendelsen af ensartede  

 erstatningsprincipper for hele landet.
 Udover ændringen af myndighedsstrukturen foreslås proceduren for  

 gennemførelsen af fredninger, så vidt det er muligt, harmoniseret med  

 tilvejebringelsesreglerne i forslaget til lov om planlægning.
 For at sikre en ensartet procedure ved amtsrådets og nævnets behandling,  

 vil der imidlertid være behov for visse yderligere procedureregler, f.eks. om  

 afholdelse af offentligt møde.
 Reglerne om udløsning af erstatning ved gennemførelse af fredninger er  

 ikke ændret i forhold til naturfredningsloven.
Det forudsættes, at de gældende erstatningsprincipper, således som de  

 afspejles især i Overfredningsnævnets og den hidtidige taksationskommisions  

 praksis, jf. f.eks. afgørelserne i meddelelsesbladet  

 »Overfredningsnævnet orienterer«, opretholdes uændret.
Disse  

 principper er naturligvis også gældende for amtsrådenes afgørelser om  

 erstatning.
 Udover disse ændringer er der foretaget en revision af lovteksten med  

 henblik på at forenkle reglerne.
 2. Regler om klage o.lign.
Forslaget opretholder den hidtidige lovgivnings fulde klageadgang for alle  

 1. instansafgørelser i sager om gennemførelse af fredning.
Således kan både  

 amtsrådets afgørelse om fredningens gennemførelse, dens indhold og  

 afgrænsning samt amtsrådets erstatningsafgørelser påklages til  

 Naturklagenævnet.
Tilsvarende gælder afgørelser om afståelse af fast ejendom  

 som led i en fredning og amtsrådets beslutning om at afvise at gennemføre en  

 fredning.
Vedrørende erstatningsfastsættelsen bemærkes, at det kun er egentlige  

 erstatningsafgørelser, der kan indbringes for både klagenævnet og for  

 Taksationskommissionen.
I overensstemmelse med de hidtil gældende regler vil  

 Naturklagenævnet således have f.eks. den endelige afgørelse i spørgsmål om  

 eventuel godtgørelse efter stk. 3 i forbindelse med en opgivet fredning, og  

 amtsrådets, respektive klagenævnets afgørelser om godtgørelse for sagkyndig  

 bistand kan, jf. forslagets § 42, stk. 2, ikke påklages.
Med hensyn til klageberettigelse opretholdes stort set den brede kreds af  

 klageberettigede, som i dag efter naturfredningsloven har adgang til at klage  

 over 1. instansafgørelsen vedr. fredningen.
For erstatningsafgørelserne er de  

 klageberettigede afgrænset på samme måde som i dag.
Klageadgangen for miljøministeriet vil kunne sikre, at nationale og  

 internationale fredningsinteresser varetages i fornødent omfang uanset  

 regionale særinteresser.
Det skal dog i denne forbindelse bemærkes, at Skov-  

 og Naturstyrelsen i samarbejde med Amtsrådsforeningen, Danmarks  

 Naturfredningsforening og andre direkte berørte interesseorganisationer har  

 udarbejdet handlingsplaner for fredninger på land og på havet (jf.  

 miljøministerens skr. af 7.juni l989 til Folketingets miljø- og  

 planlægningsudvalg samt Skov- og Naturstyrelsens brev af 2l. juni l989 til  

 amtskommuner, kommuner og myndigheder samt organisationer om  

 handlingsplanerne). Hermed er der tilvejebragt rammer for langt størstedelen  

 af de nærmest kommende års større fredningssager.
Vedrørende  

 »naturgenopretningsfredninger« henvises til afsnit 3 nedenfor.
Disse handlingsplaner skal også ses på baggrund af den stedfundne  

 planlægning, først og fremmest regionplanlægningen og fredningsplanerne, der,  

 jf. de almindelige bemærkninger afsnit 2.11, skal færdiggøres efter de  

 oprindelige regler.
De sidstnævnte planer, der skal godkendes/er godkendt af  

 miljøministeren, angiver således i vidt omfang, hvor  

 naturbeskyttelsesinteresser, rekreative og kulturhistoriske interesser er  

 lokaliserede, og til en vis grad tillige, hvorledes indsatsen skal  

 prioriteres.
 Uoverensstemmelser mellem fredningsmyndigheder indbyrdes eller - i et vist  

 omfang - mellem disse og interesseorganisationerne, om en fredning bør  

 gennemføres eller ej, må derfor antages at ville forekomme relativt sjældent.
 Hertil kommer, at langt de fleste fredninger vil blive gennemført ved en  

 arbejdsproces, der sikrer, at såvel regionale som nationale og internationale  

 interesser bliver belyst under amtsrådets behandlig af sagen og afspejlet i  

 afvejningen ved afgørelsen.
3. Forholdet mellem kap. 6 om fredning og kap. 8 om erhvervelse, lån og  

 tilskud m.v. (naturforvaltning) Kap. 6 om fredning skal ses i snæver sammenhæng med kap. 8 om  

erhvervelse, lån og tilskud, idet de to regelsæt supplerer  

 hinanden.
Dette gælder navnlig for forholdet mellem p.d.e.s.  

 rådighedsindskrænkninger for private lodsejere i medfør af fredninger efter  

 kap. 6 og p.d.a.s. aftaler med private lodsejere, jf. forslaget til § 55,  

 stk. l, nr. 3, jf. stk. 3 om tilskud til bevaring, pleje og genopretning af  

 naturområder eller offentlig adgang.
Formålene med de to regelsæt er stort  

 set de samme, hvorimod instrumenterne adskiller sig væsentligt fra hinanden,  

 først og fremmest ved at reglerne i kap. 8 bygger på frivillige aftaler.
Men  

 også herudover er der imidlertid væsentlige forskelle, der medfører, at de to  

 regelsæt - uanset en vis overlapning - supplerer og komplementerer hinanden i  

 højere grad, end de kan ses som alternative instrumenter.
 De forskelle mellem de to regelsæt, der samtidig karakteriserer de  

 respektive anvendelsesområder, er navnlig følgende:
- en varig sikring af et (større) område vil kun kunne opnås gennem en  

 fredning, bl.a. fordi andre gældende regler sætter relativt snævre grænser  

 for det tidsrum, for hvilket der kan indgås aftaler om (dele af en) fast  

 ejendom, - endvidere indeholder anden lovgivning ofte grænser for, hvad der  

 indholdsmæssigt kan gennemføres i form af frivillige aftaler, f.eks. reglerne  

 om landbrugspligt, - en frivillig aftale kan ikke som en fredning (automatisk), jf. forslaget  

 til § 34, stk. 5, gøre op med forholdet til anden lovgivning, - hvor flere lodsejere er indblandet, vil en fredning efter kap. 6 ofte  

 være indiceret på forhånd, fordi blot en enkelt lodsejer, der ikke ønsker at  

 medvirke i en aftale, ellers kan blokere et større sammenhængende projekt.
 På denne baggrund vil det typiske område for aftaler med private lodsejere  

 om bevaring, pleje eller genopretning navnlig omfatte tilfælde, enten  

 hvor der er tale om begrænsede og relativt ukomplicerede foranstaltninger for  

 afgrænsede områder, hvor formålet kan opnås gennem f.eks. tilskud til en  

 bestemt driftsform, pleje i en nærmere bestemt periode eller gennem visse  

 engangsforanstaltninger (naturgenopretning) mod en økonomisk kompensation,  

eller hvor hurtige »indgreb« er påkrævet, og lodsejerne er  

 indforstået hermed, idet en aftale - i modsætning til fredninger (og  

 fredningsforslag) - kan gennemføres med meget kort varsel.
Til § 33 Stk. 1 og 4 svarer til den gældende lovs § 10, stk. 1 og 3.
 Stk. 2 indeholder en oversigt over myndighedsbehandlingen af en  

 fredningssag.
 Stk. 3 bestemmer hvem der - udover amtsrådet - kan tage initiativ til en  

 fredningssag.
 Efter den gældende naturfredningslovs § 13 tilkommer kompetencen til at  

 rejse en fredningssag ministerier, amtsråd, kommunalbestyrelser eller en  

 anerkendt forening eller institution, medens kompetencen til at gennemføre  

 fredninger tilkommer fredningsnævn og Overfredningsnævn.
 Den eneste anerkendte forening er Danmarks Naturfredningsforening.
Efter forslaget nedlægges fredningsnævn og Overfredningsnævnet, og  

 forslaget indebærer, at fredninger fremover besluttes af amtsrådet med  

 klageadgang til Naturklagenævnet, medens miljøministeren, Danmarks  

 Naturfredningsforening og kommunalbestyrelserne kan fremsætte forslag til  

 fredning overfor amtsrådet.
Forslagets regler om proceduren, før amtsrådet  

 træffer sin afgørelse i fredningssagen, sikrer, at sådanne forslag bliver  

 offentliggjort af amtsrådet, og at forslaget bliver drøftet på mindst eet  

 møde med alle parter og interesserede.
Dette gælder uanset, om amtsrådet  

 allerede ved modtagelsen af forslaget f.eks. er af den opfattelse, at den  

 foreslåede fredning ikke bør gennemføres.
 Den gældende lovs bestemmelser i § 12 om, at den, der agter at rejse en  

 fredningssag, skal udarbejde og offentliggøre et foreløbigt fredningsforslag,  

 er ikke medtaget i lovforslaget, da bestemmelsen nu er unødvendig.
For så vidt angår andre ministerier end Miljøministeriet, vil det  

 hidtidige samarbejde med de berørte ministerier omkring fredningssager  

 fortsætte.
Således vil Kulturministeriet og Kirkeministeriet fortsat indgå i  

 et samarbejde med Skov- og Naturstyrelsen for så vidt angår fredning til  

 beskyttelse af de arkæologiske interesser og kirkernes omgivelser.
Til § 34 Bestemmelsen afløser gældende lovs § 18.
Den foreslåede bestemmelse er forenklet i forhold til den gældende, især  

 ved at opremsningen af de elementer, der kan indgå i en  

 fredningsbestemmelser, er udeladt.
Dette betyder ikke, at der sker en  

 indskrænkning i, hvilke forhold en fredning kan regulere, idet forslaget  

 giver adgang til at fastsætte alle de former for regulering og indgreb, der  

 er nødvendige for at opnå formålet med fredningen, herunder de arter af  

 indgreb m.v., der er omtalt i den gældende lovs § 18. Man kan ikke objektivt  

 afgøre, hvilke reguleringer der vil være nødvendige for at opnå formålet med  

 fredningen, hvorfor dette fortsat må bero på et skøn.
Fredningsbestemmelser, der tager sigte på at bevare den nuværende  

 tilstand, vil således fortsat kunne indeholde f.eks. forbud mod dyrkning,  

 beplantning, indgreb overfor dyre- og planteliv, mod gravning eller  

 bebyggelse af enhver art eller af visse typer.
Fredningsbestemmelserne kan  

 også indeholde regler bl.a. om, hvordan det fredede areal må anvendes,  

 herunder bestemmelser om færdsel, og om at visse former for anvendelser  

 kræver forudgående tilladelse.
De kan endvidere give almenheden adgang til  

 færdsel, ophold og lignende på de fredede arealer.
For at sikre gennemførelsen af en fredning kan den indeholde  

 retningslinier om udførelse af anlæg og pleje samt påbud om udførelse af  

 nærmere angivne foranstaltninger, ligesom det kan bestemmes, at en ejendom  

 eller en del af en ejendom skal afstås til det offentlige.
Den hidtidige  

 særlige hjemmel for fredningsnævnene til at give offentlige myndigheder påbud  

 om udførelse af anlægsarbejder er indeholdt heri, og en særlig bestemmelse  

 herom er derfor ikke medtaget.
 I lovforslagets formålsbestemmelse er det tydeliggjort, at lovens  

 forskellige midler kan anvendes ikke blot til at bevare den eksisterende  

 natur, men også til at retablere, restaurere eller skabe naturområder.
I det tidligere fremsatte, men bortfaldne forslag til ændring af  

 naturfredningsloven (L 213 -l987), der er omtalt i afsnit 2.1. i de  

 almindelige bemærkninger, var det forudsat, at der i en fredningsafgørelse  

 kunne gives et område status af naturreservat, således som det allerede er  

 sket i nogle fredninger efter den gældende lovs § 6o af dele af søterritoriet  

 (f.eks.
Naturreservat Vadehavet). Der henvises herved til Folketingstidende  

 l987/88, tillæg A, sp. 4l77 ff.
Der er intet til hinder for, at visse  

 fredninger får tillagt betegnelsen naturreservat, hvor dette er særlig  

 indiceret, fordi hovedformålet er en beskyttelse af dyre- og plantelivet, og  

 offentlighedens adgang er forbudt eller stærkt begrænset.
Men spørgsmålet om  

 reservater og deres status vil i øvrigt blive taget op i en bredere  

 sammenhæng på et senere tidspunkt i forbindelse med en gennemgang af jagt- og  

 vildtforvaltningsloven i sammenhæng med naturbeskyttelsesloven.
I de tilfælde, hvor der i en fredning indgår naturgenopretning eller  

 lignende, vil det ofte være nødvendigt, at der træffes afgørelser i form af  

 tilladelser eller lignende efter anden lovgivning inden fredningssagens  

 afslutning.
Dette skyldes, at fredningssager om naturgenopretning m.v. i  

 modsætning til traditionelle status quo fredninger går ud på at ændre den  

 hidtidige tilstand eller tilvejebringe en helt ny tilstand.
I sådanne tilfælde vil det efter de hidtidige regler være nødvendigt, at  

 der sideløbende med fredningssagen behandles sager af de myndigheder, som er  

 tillagt kompetence efter anden relevant lovgivning, og efter de  

 procedureregler, som er foreskrevet efter de pågældende love.
Ved behandling  

 af sådanne sager er der derfor behov for at tilvejebringe en enklere  

 fremgangsmåde, der tjener til at undgå en besværlig og tidrøvende  

 dobbeltadministration, men som samtidig sikrer, at de interesser, som skal  

 varetages i medfør af anden lovgivning, bliver tilgodeset gennem  

 fredningssagens behandling.
For at imødekomme disse hensyn indeholder § 34,  

stk. 5 hjemmel til i en fredning at beslutte, at fredningen samtidig  

 gælder som tilladelse eller godkendelse efter reglerne i denne lov eller  

 efter regler i anden lovgivning.
Denne regel kan i medfør af lovforslagets §  

 95, stk. 5, også bringes i anvendelse (i et nærmere omfang) på  

 fredningssager, der verserer ved ikrafttrædelsen af de nye regler.
Gennemførelsen af denne »bonusordning« nødvendiggør, at der er  

 en hjemmel i de pågældende love til fravigelse fra den sædvanlige kompetence  

 og procedure, og ordningen vil alene muliggøre, at en fredning indeholder en  

 helt konkret beskreven tilladelse eller dispensation, derimod ikke en bredt  

 formuleret fravigelse fra lovgivningen.
En sådan hjemmel er indarbejdet i  

 forslagene til lov om vandløb, lov om planlægning samt i  

 konsekvensændringerne til skovloven.
Ordningen svarer til den, der er  

 indeholdt i forslaget til lov om planlægning for lokalplaner, dog med den  

 forskel, at interesserede myndigheder ikke har mulighed for at nedlægge veto  

 mod fredningsforslaget, men i stedet kan påklage amtsrådets afgørelse om  

 fredningen til det foreslåede klagenævn.
Hvis der er tale om en traditionel status-quofredning, vil det normalt  

 ikke være relevant at benytte denne ordning, og ved visse andre fredninger  

 kan det være uhensigtsmæssigt at afslutte behandlingen efter anden lovgivning  

 før gennemførelsen af fredningen.
Det bør imidlertid i de sidstnævnte  

 tilfælde oplyses i fredningen, hvis dens gennemførelse vil være afhængig af  

 tilladelser i henhold til anden lovgivning, men der er ikke i lovforslaget  

 optaget noget krav derom.
 Uanset at bevarelsen af større landskaber ikke udtrykkelig nævnes som en  

 selvstændig interesse i formålsbestemmelsen, vil der naturligvis fortsat  

 kunne gennemføres egentlige landskabsfredninger også af større områder, hvis  

 det skønnes, at den generelle regulering ikke er tilstrækkelig til at  

 varetage de typiske status-quo formål.
Til § 35 Bestemmelsen svarer til den gældende lovs § 11. Dog er det med en ændret  

 formulering af første punktum klargjort, at et foreløbigt forbud kan gå ud på  

 at hindre, at tilstanden af et areal ændres, selv om denne anvendelse er et  

 led i ejendommens fortsatte drift.
Formålet hermed er ikke at tilvejebringe  

 en generel hjemmel til at nedlægge forbud mod en aktuel, lovlig udnyttelse af  

 en ejendom.
Der skal derimod som hidtil kunne nedlægges forbud mod en ændret  

 anvendelse af en ejendom og endvidere mod sådanne driftsmæssige  

 foranstaltninger, der - hvis de blev gennemført - ville forspilde formålet  

 med en fredningssag.
Der tænkes herved på foranstaltninger, der, uanset at de  

 kan karakteriseres som led i en sædvanlig drift, vil ændre et områdes  

 aktuelle tilstand.
Af administrative grunde samt for at undgå tvivl om  

 forbudets tidsmæssige afgrænsning er der foreslået den ændring, at  

 forbudet skal offentligt bekendtgøres, at gyldigheden af det indtræder  

 med offentliggørelsen, samt at forbudets gyldighedsperiode gælder fra  

 offentliggørelsen.
Lodsejerne skal dog (som hidtil) have individuel  

 meddelelse om forbudet, der også fortsat skal tinglyses.
Til §§ 36-37 Den gældende lovs regler i §§ 14-15 om en domstolslignende procedure for  

 fredningsnævn foreslås afløst af en procedure, der i videst muligt omfang  

 svarer til den procedure, som er foreslået i planlægningsloven.
 Da alle fredninger efter forslaget kan indbringes for Naturklagenævnet, er  

 det imidlertid nødvendigt samtidig at sikre, at den måde, behandlingen af en  

 fredning tilrettelægges på, bliver nogenlunde ens i amtsrådet og i nævnet.  

 Der er derfor i § 36, stk. 1, indsat et krav om, at der skal afholdes  

 mindst eet offentligt møde, hvor alle berørte og interesserede får lejlighed  

 til at drøfte forslaget.
Bestemmelsen indeholder et krav om offentliggørelse af et forslag til  

 fredning.
Dette svarer til det hidtidige krav.
Det forslag, der  

 offentliggøres, skal indeholde alle de oplysninger, der fremgår af § 34.  

 Dette kan i fornødent omfang sikres gennem de regler, som miljøministeren  

 udsteder med hjemmel i § 40.
Til § 38 Stk. 1 svarer til gældende lovs § 16, stk. 1.
Efter stk. 2 behandles ansøgninger om dispensation fra en  

 verserende fredningssag efter de samme regler som ansøgninger om dispensation  

 fra en gennemført fredning.
Dette betyder, at lovens almindelige klageregler  

 i kap. 12 finder anvendelse på disse sager.
Til § 39 Bestemmelsen svarer til den gældende lovs § 19 med de ændringer, der  

 følger af ophævelsen af fredningsnævnene og af amtsrådenes overtagelse af  

 nævnenes opgaver.
 Den omstændighed, at den gældende lovs § 19, stk. 2, om erstatning for  

 påbud til myndigheder ikke er foreslået opretholdt i § 39, indebærer ikke  

 nogen realitetsændring, idet sådanne påbud fortsat vil kunne fastsættes, jf.  

 bemærkningerne til § 34, hvorfor der også kan gives erstatning herfor.
Efter almindelige ekspropriationsretlige grundsætninger er der ikke pligt  

 til at yde erstatning for et eventuelt driftstab i den tid, der er medgået  

 til fredningsmyndighedernes behandling af fredningssagen.
Stk. 2  

 svarer til den gældende lovs § 19, stk. 3, om godtgørelse ved tab i anledning  

 af fredninger, der ikke gennemføres.
Bestemmelsen tager sigte på de tilfælde,  

 hvor en fredningssag griber ind i en i øvrigt lovlig anvendelse, der er i  

 gang, og hvor fredningen ikke gennemføres, hvorfor der ikke bliver tale om en  

 erstatning efter stk. 1. Hvis fredningen bliver gennemført, vil et tab  

 af den pågældende karakter indgå i erstatningsfastsættelsen efter stk. 1.  

 Gældende praksis på dette område forudsættes opretholdt.
Til § 40 Bestemmelsen svarer til den gældende lovs § 20. På samme måde som  

 forslagets § 36 om indledningen af en fredningssag, er denne bestemmelse om  

 afslutningen af amtsrådets behandling justeret i forhold til gældende lov med  

 det sigte at parallelisere proceduren med proceduren for tilvejebringelse af  

 planer.
Ligesom ved fredningsnævnets hidtidige fredningsafgørelser kan amtsrådet i  

 sin afgørelse foretage ændringer i forhold til det offentliggjorte forslag  

 såvel med hensyn til udvidelse og indskrænkning af fredningens geografiske  

 udstrækning som med hensyn til indholdet af fredningen.
Amtsrådets afgørelse  

 kan endvidere gå ud på, at fredningen ikke skal gennemføres.
For at sikre en ensartet procedure ved sagernes behandling i amtsrådet og  

 i Naturklagenævnet, vil der med hjemmel i stk. 4 blive fastsat regler  

 om amtsrådets behandling af fredningssager, dvs. om underretning af berørte,  

 om indkaldelse til møder og fremsættelse af indsigelser og erstatningskrav  

 samt om besigtigelse.
Specielt af hensyn til de eventuelt  

 erstatningsberettigede vil det være nødvendigt med regler om indkaldelse af  

 panthavere og andre rettighedshavere.
Til § 41 Stk. 1 svarer til gældende lovs § 22.
Stk. 2 indeholder en regel om, at retsvirkningen af det offentliggjorte  

 forslag til fredning fortsat gælder, indtil der er truffet endelig afgørelse  

 i fredningssagen i de tilfælde, hvor amtsrådets afgørelse går ud på enten at  

 afvise at gennemføre fredningen eller på at indskrænke denne.
Herved sikres  

 at der ikke, medens klagefristen løber eller under behandlingen af en  

 klagesag, sker uoprettelige indgreb i strid med den foreslåede fredning.
Til §§ 42-44 Bortset fra at klagemyndigheden ikke som i den gældende lov er  

 Overfredningsnævnet men Naturklagenævnet, svarer bestemmelserne  

 indholdsmæssigt til gældende lovs §§ 26-29 og skal således forstås i  

 overensstemmelse hermed, hvilket f.eks. indebærer, at de såkaldte  

 »mellemafgørelser« i en fredningssag som hidtil kan påklages, jf.  

§ 42, stk. 1. Der er dog foretaget en forenkling af beskrivelsen af  

 ankemyndighedens sagsbehandling m.v.
 Formuleringen af § 43, stk. 3, om, at klagenævnet kan udskyde  

 afgørelsen af et erstatningsspørgsmål til Taksationskommissionen, indebærer  

 således også alene en sproglig forenkling, men ikke en realitetsændring.
 De regler, som miljøministeren med hjemmel i § 44, stk. 2, kan  

 fastsætte om klagenævnets behandling af fredningssagerne, vil i givet fald  

 indgå i den forretningsorden for nævnet, der bliver udarbejdet efter  

 bestemmelsen herom i den særlige lov om nedsættelse af klagenævnet.
Til § 45 Svarer til gældende lovs § 30.
Til § 46 Bestemmelsen om, at der kan ydes en passende godtgørelse for udgifter til  

 sagkyndig bistand svarer til den gældende lovs § 31, hvoraf det også fremgår,  

 at sådanne afgørelser ikke kan ankes.
Afgørelse om  

 »sagsomkostninger« træffes således endeligt af hver instans for  

 sig.
Til § 47 Bestemmelsen svarer til den gældende lovs § 32.
Til § 48 Stk. 1 og 2 svarer til gældende lovs § 24, stk. 1, og 3, bortset  

 fra, at den gældende lovs bestemmelse om fordeling af amtsrådets andel af  

 erstatningen, når det fredede område ligger i flere amtskommuner er udeladt.  

 Med forslagets kompetencefordeling er der ikke mulighed for, at et amtsråd  

 gennemfører fredning af et areal, der ligger i en anden amtskommune.
En sådan  

 fredning må derfor gennemføres ved, at amtsrådene koordinerer deres  

 behandling af de to fredningssager.
Med henblik på forenkling af reglerne er  

 endvidere den hidtidige mulighed for, at klagemyndigheden i særlige tilfælde  

 kan beslutte, at staten skal betale op til ni tiendedele af erstatningen,  

 ikke medtaget.
Iøvrigt forudsættes hidtidig praksis opretholdt.
Ligesom efter  

 den hidtidige praksis skal ordet fredningserstatning forstås bredt, således  

 at bestemmelsen også omfatter godtgørelse for tab i forbindelse med en  

 fredning, der ikke gennemføres, jf. § 39, stk. 2, og godtgørelse til  

 sagkyndig bistand efter § 46.
 Stk. 4 og 5 svarer til gældende lovs § 23.
Til § 49 Gældende lovs §§ 34 og 34 a.
Bestemmelserne i stk. 1, 2 og 3 om  

 dispensationer og videregående afvigelser samt om hel eller delvis ophævelse  

 af fredninger svarer i hovedtræk til den gældende lovgivnings §§ 34 og 34 a,  

 med de ændringer som er en konsekvens af den ændrede myndighedsstruktur.
Bortset fra hvad der følger umiddelbart af ændringerne, forudsættes den  

 hidtidige praksis opretholdt, jf. især afgørelserne i Overfredningsnævnets  

 meddelelsesblad »Overfredningsnævnet orienterer«.
Bestemmelserne  

 finder, jf. reglerne i § 8l, stk. 4, også anvendelse på fredninger,  

 gennemført efter den gældende og tidligere lovgivning.
Til § 50 Bestemmelsen svarer til den gældende lovs § 5 om nedsættelse af  

 Taksationskommissionen.
Til § 51 Ligesom efter den gældende lovs § 60 kan fredning på søterritoriet ske ved  

 udstedelse af bekendtgørelse.
Men lovforslaget udvider det område på havet,  

 der kan fredes, fra kun at omfatte søterritoriet til også at omfatte  

 fiskeriterritoriet.
Efter de gældende regler anvendes fredning af havområdet til sikring af  

 væsentlige natur- og kulturhistoriske værdier samt til regulering af  

 interessekonflikter mellem disse områder og friluftsliv/erhvervsinteresser.  

 Efter de hidtidige bestemmelser kan en række af disse interesser ikke  

 varetages gennem naturfredningsloven udenfor grænserne af søterritoriet.  

 Forslaget om at udvide bestemmelsen til fiskeriterritoriet, herunder de indre  

 farvande, skal også ses som en konsekvens af den ændring, der i 1982 blev  

 gennemført af loven om jagt og vildtforvaltning.
Ved denne ændring blev  

 blandt andet bestemmelserne om jagttider og fredningsbestemmelser udvidet til  

 også at omfatte fiskeriterritoriet, fordi det ikke ansås for rimeligt, at  

 visse totalfredede dyr, med mindre lovens geografiske område blev udvidet,  

 lovligt ville kunne fanges i den del af fiskeriterritoriet, der ligger  

 udenfor søterritoriet.
Det samme gælder for naturbeskyttelsesloven.
Endvidere  

 kan Ramsar-områder og EF-fuglebeskyttelsesområder strække sig ud over  

 søterritoriet.
Danmark har den 9. september 1982 ratificeret konventionen af 19.  

 september 1979 om beskyttelse af Europas vilde dyr og planter samt naturlige  

 levesteder (Den europæiske Naturbeskyttelseskonvention) og den 5. august 1982  

 konventionen af 23. juni 1979 om beskyttelse af migrerende arter af vilde dyr  

 (Bonn-konventionen om migrerende dyrearter). Begge konventioner pålægger  

 staterne at træffe foranstaltninger til beskyttelse af trækkende arter, der  

 forekommer indenfor deres jurisdiktionsområde.
Et betydeligt antal fugles  

 trækruter går over havområder, der ligger udenfor søterritoriet, men indenfor  

 fiskeriterritoriet.
På disse havområder forekommer i perioder betydelige  

 koncentrationer af fugle.
Generelt er danske havområder i øvrigt - også  

 udenfor søterritoriet - af international betydning som raste- og  

 overvintrings- og fældningsområder for en række fuglearter.
 En bestemmelse, hvorefter der kan etableres særligt beskyttede områder på  

 fiskeriterritoriet - udenfor søterritoriet - er også i overensstemmelse med  

 principperne i FN's havretskonvention.
 Begrænsningen i den hidtidige lov til kun at gælde søterritoriet er  

 således uhensigtsmæssig og kan ikke begrundes med biologiske eller andre  

 hensyn, ligesom det ikke svarer til regler og principper i de forskellige  

 internationale overenskomster.
 Dette er baggrunden for, at adgangen til at foretage fredninger af  

 havområdet foreslås udvidet til at gælde hele fiskeriterritoriet, således som  

 det er fastlagt ved lov om Danmarks Riges fiskeriterritorium.
 Ændringen sigter alene mod en udvidelse af det marine areal, der kan  

 fredes, men ikke mod en ændring i den hidtidige arbejdsdeling i forhold til  

 Fiskeriministeriet, Trafikministeriet, Energiministeriet eller andre  

 ministerier, der vil blive inddraget i forberedelsen af eventuelle  

 fredningsbekendtgørelser, idet omfang sådanne berører de pågældende  

 ministeriers ressort.
Beskyttelsen af naturinteresserne på fiskeriterritoriet bør iøvrigt som  

 udgangspunkt ske gennem administrationen af speciallovgivningen, eksempelvis  

 saltvandsfiskeriloven, undergrundsloven og havanlægsloven.
Regulering af  

 erhvervsfiskeri samt olie/gasefterforsknings- og indvindingsvirksomhed i  

 forhold til fredningsmæssige interesser vil således fortsat kun ske ved  

 fredning, hvor der er tungtvejende grunde hertil, og speciallovgivningen ikke  

 på tilfredsstillende måde kan sikre varetagelse af de  

 naturbeskyttelsesmæssige hensyn.
Til kapitel 7 Naturpleje og sandflugtsbekæmpelse Til § 52 Såfremt der ikke løbende eller periodevis foretages pleje af områder, der  

 omfattes af de generelle beskyttelsesregler i § 3 (og til dels § 4, stk. 1),  

 f.eks. ved græsning eller høslet, vil de hurtigt kunne skifte karakter, ofte  

 med uheldige konsekvenser i naturfredningsmæssig henseende.
F.eks. vil heder,  

 strandenge, enge og overdrev, der ikke græsses eller slås, efterhånden gro  

 til.
Ligeledes vil visse moser efterhånden omdannes til skov.
I tilfælde,  

 hvor man vil fastholde eller genskabe områdets karakter, vil det kunne være  

 nødvendigt f.eks. at foretage rydning af opvoksende træer og buske.
Det foreslås derfor i § 52, stk. 1, at amtskommuner og kommuner,  

 der ejer arealer, som er beskyttet af § 3, stk. 1, får pligt til at pleje  

 områderne.
Det bemærkes, at selvom staten ikke udtrykkeligt er nævnt,  

 forudsættes det, at de statslige arealforvaltende myndigheder løbende træffer  

 de foranstaltninger, som er nødvendige for at holde deres arealer i en  

 rimelig stand.
Bestemmelsen omfatter ikke arealer, der tilhører kirker og  

 præsteembeder.
Dette spørgsmål vil blive optaget til nærmere forhandling med  

 Kirkeministeriet, idet de nævnte arealer heller ikke er omfattet af  

 plejeretten i stk. 2.
Pligten til pleje efter stk. 1 indebærer, at den ansvarlige sørger for, at  

 det område, der er tale om, i hvert fald ikke varigt skifter karakter.
Det  

 kan f.eks. betyde, at selvsåede træer på en hede eller eng fra tid til anden  

 skal fjernes.
Der vil normalt ikke blive tale om store og udgiftskrævende  

 foranstaltninger.
For privatejede arealer, der omfattes af beskyttelsesbetemmelserne i §§ 3  

 og 4, foreslås det i stk. 2, at der gives amtskommunerne ret til i  

 særlige tilfælde at gennemføre plejeforanstaltninger, når dette kan ske uden  

 væsentlig gene for ejeren eller brugeren.
Bestemmelsen gælder også for  

 arealer, der tilhører offentlige stiftelser.
Denne ret vil ifølge forslagets  

stk. 3 kun kunne udnyttes, når ejeren og brugeren er underrettet herom  

 i rimelig tid forinden.
Såfremt ejeren eller brugeren i stedet selv ønsker at  

 foretage de nødvendige plejeforanstaltninger, vil de have mulighed for det.  

 Det vil formentlig høre til de absolutte sjældenheder, at amtsrådet plejer et  

 areal uden ejerens samtykke, og det bør understreges, at denne pleje ikke  

 påfører ejeren nogen udgifter.
Som det fremgår af bestemmelsen i stk. 2, indebærer den alene en  

 ret til at gennemføre plejeforanstaltninger, medens spørgsmålet om, i hvilket  

 omfang denne ret kan eller skal udnyttes, afhænger af de økonomiske midler,  

 der stilles til rådighed.
Det forudsættes i den forbindelse, at  

 plejebeføjelserne kun udnyttes i begrænset omfang, f.eks. for at undgå  

 definitive skadevirkninger på arealer, som er af særlig betydning for plante-  

 og dyrelivet.
Bestemmelsen vil kunne anvendes til rydning af spredte bevoksninger, så  

 længe det pågældende areal stadig kan karakteriseres som en af de naturtyper,  

 der er omfattet af beskyttelsesbestemmelserne i § 3, stk. 1. Bestemmelsen vil  

 også kunne anvendes til bekæmpelse af kæmpebjørneklo og lignende  

 introducerede planter, der er så dominerende, at de truer naturligt  

 hjemmehørende arters eksistens.
Plejen kan kun ske i det omfang, det er  

 nødvendigt for at undgå, at den hidtidige tilstand ændres.
Bestemmelsen kan  

 derfor ikke benyttes til at fremtvinge en tilstand, som eksisterede, før  

 området blev omfattet af bestemmelserne.
Dette gælder selvsagt også, hvis der  

 er tale om f.eks. et hede- eller engareal, der på grund af træ- eller  

 buskvækst har groet sig ud af § 3-beskyttelsen.
Der er tilsvarende behov for pleje af jordfaste fortidsminder, som  

 beskyttes af § 12. Det foreslås derfor samtidig i stk. 1-2, at der  

 gives en klarere hjemmel end den hidtidige til at foretage vegetationspleje  

 på fortidsminder, også i tilfælde hvor vegetationen ikke indebærer en  

 umiddelbar trussel mod fortidsmindet, hvilket i almindelighed gælder for  

 træer, der er over 30 år.
Pleje af fortidsmindernes vegetation er i stigende  

 grad blevet påkrævet på grund af, at fortidsminderne gror til krat, fordi de  

 ikke længere anvendes til græsning og brændehugst.
På tilgroede fortidsminder  

 forsvinder græs og urtevegetation således, at jordoverfladen udsættes for  

 erosion.
Plejen virker således stabiliserende for fortidsmindets  

 bevaringstilstand samtidig med, at den kan bidrage til, at fortidsminderne  

 får et tiltalende udseende som markante landskabselementer.
 Med hjemmel i stk. 4 vil der kunne fastsættes generelle regler om  

 pleje.
Det foreslås i stk. 5, at miljøministeren får hjemmel til at  

 fastsætte særlige regler om pleje af fredede arealer.
Disse regler vil som  

 udgangspunkt alene komme til at omfatte de fredede arealer, for hvilke der  

 ikke er fastsat regler om pleje i fredningsbestemmelserne.
Også i øvrigt må  

 afgrænsningen af de pågældende regler nærmere overvejes.
Reglerne vil i givet  

 fald komme til at indeholde tilsvarende principper som i stk. 2-3, medens det  

 må nærmere overvejes, hvorledes princippet i stk. 1 kan gennemføres, samtidig  

 med at det sikres, at en pleje ikke kommer i strid med fredningens formål.
Til §§ 53 og 54 Bestemmelserne svarer til de gældende regler i sandflugtslovens § 4, § 7  

 og § 17, stk. 2.
Til kapitel 8 Naturforvaltning 1. Indledning Kapitlet er i princippet en uændret videreførelse af  

 naturforvaltningsloven (Lov nr. 339 af 24. maj 1989), som Folketinget vedtog  

 den 11. maj 1989. Der er dog foretaget de nødvendige redaktionelle ændringer  

 som følge af, at reglerne nu indarbejdes i lovforslaget.
Der henvises i den  

 forbindelse også til afsnit 3 i de indledende bemærkninger og til kapitel 6  

 om forholdet mellem fredninger og erhvervelse, lån og tilskud m.v.
 Endvidere er der foretaget nogle praktisk betonede ændringer og  

 tilføjelser.
2. Administrationen af naturforvaltningsloven Det rådgivende Udvalg, der er nedsat i medfør af § 8 i  

 naturforvaltningsloven, har afholdt sine første to møder i efteråret 1989.  

 Udvalget har herunder tilsluttet sig, at der i overensstemmelse med  

 bemærkningerne til naturforvaltningsloven for de kommende år sigtes mod, at  

 finanslovsbevillingen anvendes således:
 40 pct. af midlerne til naturbevaring og -genopretning, 40 pct. til  

 statslig skovtilplantning og 20 pct. til aktiviteter til gavn for  

 friluftslivet.
Under forudsætning af at de årlige bevillinger til naturforvaltningsformål  

 bliver i gennemsnit 150 mio. kr., afsættes der således 60 mio. kr. til  

 statslig skovtilplantning.
Hermed vil Miljøministeriet ikke være i stand til  

 at tilplante i det omfang, der er anført som målsætning i bemærkningerne til  

 naturforvaltningslovforslaget, nemlig op imod 2.500 ha pr. år.
 Det rådgivende Udvalg har på møderne endvidere drøftet generelle kriterier  

 for prioriteringen af støtte til naturforvaltningsprojekter, og man har haft  

 drøftelser af en række større eller principielle projekter, hvoraf f.eks. kan  

 nævnes genskabelse af Bølling Sø mellem Ikast og Silkeborg, etablering af en  

 ca. 100 ha stor bynær skov ved Vemmelev i Korsør kommune samt etablering af  

 en naturvejlederordning i forlængelse af den forsøgsordning, som  

 Miljøministeriet har gennemført i årene 1987-89.
 Til brug for de videre drøftelser vil Miljøministeriet udarbejde et  

 prioriteret projektkatalog, der skal rumme såvel større som mindre  

 naturforvaltningsprojekter for de kommende år.
I forlængelse af »det grønne aktstykke« (Akt 223 17/5 89),  

 hvorved amtsrådene tildeles et generelt naturforvaltningstilskud på i alt 20  

 mio. kr. i 1989, vil det blive overvejet at videreføre en sådan ordning,  

 hvorefter amtsrådene ydes årlige generelle tilskud til gennemførelse af  

 mindre naturforvaltningsprojekter.
Konsekvenserne af forslagets § 23, stk. 5,  

 2. pkt. vil blive drøftet inden for rammerne af Naturforvaltningsudvalget,  

 jf. forslagets § 61. Dette vil ske, når der foreligger resultater af den  

 analyse og planlægning, der er nævnt i bemærkningerne til bestemmelsen.
Det har været foreslået, at der af amtsrådene skulle nedsættes  

 »regionale udvalg« med henblik på bl.a. at rådgive amtsrådene om  

 administrationen af de generelle naturforvaltningstilskud.
Dette forslag  

 imødekommes af lovforslagets § 64, stk. 2, hvorefter amtsrådene nedsætter  

 regionale »grønne råd«.
 Mens det er fastlagt, at planlægning for skovrejsning sker i  

 regionplanregi, kan man, jf. bemærkningerne til  

 naturforvaltningslovforslaget, ikke sige noget entydigt om det plangrundlag,  

 der vil være nødvendigt for gennemførelsen af natur- og friluftsprojekter.  

 Her vil den amtskommunale fredningsplanlægning udgøre et væsentligt grundlag.
 Ministeriet vil i alle tilfælde sikre, at de berørte parter, herunder ikke  

 mindst lodsejerne, vil blive inddraget i videst muligt omfang, når  

 Miljøministeriet agter at gennemføre naturforvaltningsaktiviteter, der har  

 betydning for deres ejendomme.
Den egentlige statslige skovrejsning vil ske indenfor de  

 skovrejsningsområder, der udpeges i regionplanlægningen.
Herudover vil der  

 blive tale om tilplantning, der arronderer eksisterende statsskov.
 Hvor forholdene taler derfor, vil Miljøministeriet tilplante bynære  

 arealer med skov, således at de fremtidige skove i videst muligt omfang også  

 tilgodeser hensynene til friluftslivet.
3. Særlige bemærkninger Til §§ 55 og 56 I § 55, stk. 1, 1.pkt., er der i forhold til naturforvaltningsloven  

 medtaget muligheden for, at miljøministeren kan afholde også anlægsudgifter  

 på erhvervede ejendomme.
Dette er sket med henblik på en præcisering af, at  

 visse af de naturgenopretnings- og skovtilplantningsaktiviteter, der  

 forudsættes på de erhvervede ejendomme, vil have anlægskarakter.
 I en ny § 55, stk. 3, bestemmes, at aftaler om naturbevaring,  

 naturgenopretning og offentlighedens adgang kan tinglyses på de berørte  

 ejendomme, og at tinglyste aftaler er bindende for ejere og indehavere af  

 rettigheder over ejendommen, uanset hvornår retten er stiftet.
Det findes ikke nødvendigt, at alle naturforvaltningsaftaler tinglyses på  

 de berørte ejendomme.
For aftaler med en relativ kort løbetid (f.eks. 5 år),  

 og hvor det afledte tilskud til lodsejerne udbetales årligt, findes  

 tinglysning at være ufornøden.
Erfaringerne viser imidlertid, at lodsejerne i visse tilfælde er  

 interesseret i, at der gennemføres f.eks. naturgenopretning på deres  

 ejendomme, men at de ønsker at bevare ejendomsretten over arealerne.
Da  

 naturgenopretningen tilsigter at skabe en permanent (ny) naturtilstand,  

 findes det i sådanne tilfælde hensigtsmæssigt, at en naturforvaltningsaftale  

 herom med henblik på en varig sikring tinglyses på ejendommen.
Da en sådan  

 naturgenopretning har engangskarakter, vil det være hensigtsmæssigt, at  

 tilskuddet ydes som et engangstilskud, hvorfor det findes påkrævet, at  

 aftalerne sikres permanent, ved at de tinglyses forud for øvrige rettigheder.
 Bestemmelsen i naturforvaltningslovens § 3, stk. 2, om, at provenuet ved  

 salg af fast ejendom tillægges årets bevilling, er ikke medtaget i  

 lovforslaget, da denne bestemmelse har en ren bevillingsretlig karakter.
Det forudsættes imidlertid fortsat, at salgsprovenuer, der er mindre end 3  

 mio. kr., kan tillægges naturforvaltningsbevillingen, mens sager, der  

 indbefatter salgsprovenuer større end 3 mio. kr., vil blive forelagt for  

 Finansudvalget, jf.
Akt 7 25/10 89, hvormed Finansudvalget tilsluttede sig  

 nærmere retningslinier for administrationen af naturforvaltningsloven,  

 herunder specielt af sager, der rummer køb eller salg af fast ejendom for  

 beløb større end 3 mio. kr.
 Af redaktionelle grunde er bestemmelsen i naturforvaltningslovens § 10 om  

 erstatning for brand- og hærværksskader som følge af en aftalt offentlig  

 adgang til en privat ejendom nu flyttet op som et nyt § 55, stk. 4.
Til §§ 57-60 § 57 om forkøbsret er en videreførelse af bestemmelsen i  

 naturforvaltningslovens § 4.
Som også anført i bemærkningerne til forslaget til naturforvaltningsloven  

 er der ikke knyttet noget formelt planlægningskrav til pålæggelse af  

 forkøbsret.
Dette må også ses i sammenhæng med de generelle bestræbelser for  

 en smidiggørelse og afformalisering af planlægningsgrundlaget.
Anvendelsen af  

 forkøbsretten vil imidlertid ske på baggrund af de løbende  

 planlægningsovervejelser på naturbeskyttelsesområdet, ligesom  

 fredningsplanlægningen kan udgøre et grundlag for pålæggelse af forkøbsret.
 Som et led i revisionen af naturfredningsloven foreslås det, at der  

 fastsættes nye forskrifter for behandlingen af fredningssager, der i første  

 instans behandles af amtsrådene med klageadgang til det klagenævn, der  

 foreslås oprettet, jf. lovforslaget herom, og med mulighed for indbringelse  

 af uenighed om erstatningsspørgsmål for den taksationskommission, der  

 ligeledes foreslås nedsat.
 Det er fundet hensigtsmæssigt, at sager om ekspropriation efter  

 lovforslagets naturforvaltningskapitel i princippet behandles efter samme  

 procedure som fredningssager.
Det følger af § 58, stk. 1, nr. 1, at en forkøbsret, der er pålagt  

 efter § 57, ikke kommer til anvendelse når staten, en amtskommune eller en  

 kommune erhverver ejendommen til andre formål end denne lovs.
Dette gælder  

 også i de tilfælde, hvor erhvervelsen sker i form af ekspropriation.
 I § 59, stk. 1, der omhandler proceduren i sager, hvor forkøbsret  

 gøres gældende, er det præciseret, at lovforslagets taksationskommission (og  

 ikke vejtaksationsmyndighederne) behandler de sager om forkøbsret, hvor  

 vederlaget for den erhvervede ejendom ikke består af en pengeydelse, men hvor  

 vederlaget forlanges omsat til et pengebeløb.
 I § 60, stk. 2, der omhandler fremgangsmåden ved ekspropriation, er  

 der henvist til de relevante procedureforskrifter i kap. 6 om fredninger,  

 idet det præciseres, at miljøministeren træder i stedet for amtsrådet i disse  

 sager.
Sager om klage over en ekspropriationsbeslutning vil ofte udelukkende  

 dreje sig om erstatningsfsatsættelsen.
I sådanne sager kan Naturklagenævnet  

 vælge at lade Taksationskommissionen behandle spørgsmålet om erstatningens  

 størrelse, jf. lovforslagets § 43, stk. 3.
Til § 61 Det rådgivende Udvalg, nedsat efter § 8 i naturforvaltningsloven, foreslås  

 erstattet af Naturforvaltningsudvalget, der i princippet er en videreførelse  

 af Det rådgivende Udvalg.
 § 61, stk. 2, er omformuleret, således at det præciseres, at  

 miljøministeren - efter indstilling fra de pågældende myndigheder og  

 organisationer m.v. - udpeger medlemmerne af Naturforvaltningsudvalget.  

 Bestemmelsen er ajourført som følge af nedlæggelsen af Hovedstadsrådet og som  

 følge af, at Naturfredningsrådet og Fortidsminderådet ikke længere omtales  

 direkte i loven.
I et nyt stk. 3 foreslås dog, at miljøministeren til  

 Naturforvaltningsudvalget udpeger to medlemmer med henholdsvis  

 naturvidenskabelig og kulturhistorisk ekspertise.
Det forudsættes, at disse  

 medlemmer udpeges efter indstilling fra de råd, der måtte blive nedsat i  

 medfør af lovforslagets § 64, stk. 1, til erstatning for Naturfredningsrådet  

 og Fortidsminderådet.
Endvidere foreslås, at dansk turisme repræsenteres med eet medlem i  

 Naturforvaltningsudvalget.
Dette medlem forudsættes udpeget af ministeren  

 efter indstilling fra Danmarks Turistråd og Turismens Fællesråd.
Til kapitel 9 Naturovervågning, rådgivning m.v.
Til § 62 Bestemmelsen introducerer en naturovervågningspligt for miljøministeren og  

 andre berørte offentlige myndigheder og institutioner.
I miljøministerens  

 redegørelse til Folketingets miljø- og planlægningsudvalg om naturbeskyttelse  

 og friluftsliv af 2. marts 1987 fremhæves, at en bedre naturovervågning er et  

 afgørende grundlag for en effektiv naturpolitik, og at der må sikres en  

 regelmæssig indsamling og analyse af oplysninger, der kan belyse naturens  

 tilstand og udvikling.
Naturovervågning har således navnlig til formål at  

 skabe et bedre grundlag for forberedelse og opfølgning af lovgivning,  

 generelle administrative forskrifter samt konkrete beslutninger om  

 naturforvaltning og dermed for en varetagelse af de brede naturhensyn, der  

 ligger bag loven.
 Mens overvågningen af især forureningstilstandene i vandmiljøet, luften og  

 jorden igennem en årrække har udviklet sig i et samarbejde mellem  

 Miljøministeriet og bl.a. amtskommunerne, så er der endnu ikke etableret  

 tilsvarende rammer for et aktuelt overblik over tilstandene og udviklingen i  

 de naturlige plante- og dyrebestande samt de naturtyper, som udgør  

 levestederne.
Skov- og Naturstyrelsen har ansvaret for - i et samarbejde med Danmarks  

 Miljøundersøgelser og andre centrale myndigheder, de højere læreanstalter,  

 amtskommunerne, naturorganisationerne og erhvervsorganisationerne - at  

 udarbejde og justere overvågningsprogrammer, der muliggør, at styrelsen  

 løbende kan følge og rapportere om tilstande og tendenser i det danske  

 plante- og dyreliv og de forskellige naturtyper for hele landet samt i dets  

 forskellige dele.
Som et særligt felt kan i denne sammenhæng fremhæves den  

 løbende overvågning af tilstandene i de særligt udpegede nationalt og  

 internationalt betydningsfulde naturområder her i landet, som Danmark ifølge  

 internationale konventioner er forpligtet til at foretage.
Til § 63 Miljøministerens faglige rådgivning og øvrige bistand kan både angå  

 naturbeskyttelsesspørgsmål her i landet, i bestemte andre lande og på tværs  

 af landegrænser.
I praksis vil rådgivningen blive foretaget af Skov- og  

 Naturstyrelsen.
Den rådgivning og øvrige bistand, som bestemmelsen omhandler,  

 afgrænses i overensstemmelse med de rammer og principper, der fremgår af  

 formålsbestemmelsen i lovens § 1. Bestemmelsen i § 63, stk. 1  

 afspejler den praksis, som har udviklet sig, og er i øvrigt begrundet i det  

 internationale samarbejde særligt vedrørende de forskellige konventioner om  

 beskyttelse af vilde planter, dyr og deres levesteder, som Danmark har  

 tilsluttet sig.
Bestemmelsen skal endvidere ses i lyset af den voksende  

 erkendelse af behovet for at foretage en økologisk vurdering af  

 udviklingsprojekter og Miljøministeriets rolle i denne forbindelse.
Vedrørende stk. 2 bemærkes, at et udvalg under Skov- og  

 Naturstyrelsen i 1989 har afgivet en rapport om en 3-årig forsøgsordning om  

 naturvejledning i Danmark (1987-89). Udvalget konstaterer, at naturvejledning  

 i dag overalt betragtes som et vigtigt middel i moderne  

 naturforvaltningspolitik.
Ud fra bl.a. udenlandske erfaringer og den  

 midlertidige forsøgsordnings succes har udvalget anbefalet en permanent  

 naturvejledning, således at der med Skov- og Naturstyrelsens centralt  

 tilrettelagte koordinerende funktion - iværksættes naturvejledning, herunder fra de etablerede og kommende  

 naturskoler på statsskovdistrikterne - gennemføres et naturvejledningsarbejde i landets amtskommuner - arbejdes på at fremme naturvejledningsinitiativer gennem museer,  

 foreninger og organisationer.
 Indførelse af en permanent naturvejledning vil blive finansieret af de  

 midler til friluftslivet, som er stillet til rådighed til  

 naturforvaltningsloven, jf. lovforslagets kapitel 8.
 Det rådgivende Udvalg efter naturforvaltningsloven har på sit møde i  

 december 1989 indstillet, at naturvejlederordningen videreføres, i 1990  

 indenfor en økonomisk ramme på 6,3 mio. kr.
 Heraf anvendes 1,7 mio. kr. til naturvejledere ansat i Miljøministeriet,  

 1,7 mio. kr. til naturvejledere ansat af amterne, 1,7 mio. kr. til  

 naturvejledere ansat i friluftsorganistationer, på museer, i kommuner etc.,  

 mens 1,2 mio. kr. anvendes til den centrale koordinerende indsats, herunder  

 efteruddannelse af naturvejledere.
 Reglen i stk. 2 indeholder hjemmel til, at miljøministeren - om  

 nødvendigt - kan fastsætte retningslinier for amtskommunernes  

 naturvejledningsarbejde, således at dette finder sted efter fælles  

 overordnede målsætninger og på en koordineret måde, herunder med de statslige  

 og de øvrige naturvejledningsaktiviteter.
Til § 64 I stk. 1 er der hjemmel for ministeren til at nedsætte sagkyndige  

 råd, der skal rådgive myndighederne i spørgsmål indenfor lovens område.
Med hjemmel i denne bestemmelse agtes der oprettet et naturvidenskabeligt  

 råd i lighed med det eksisterende naturfredningsråd.
Spørgsmålet om den  

 naturvidenskabelige og -fredningsmæssige rådgivning på længere sigt vil  

 iøvrigt blive taget op i forbindelse med en gennemgang af jagt- og  

 vildtforvaltningsloven.
Det i dag eksisterende fortidsminderåd vil ligeledes  

 kunne opretholdes med hjemmel i den foreslåede bestemmelse i stk. 1.
 Efter stk. 2 skal hvert amtsråd nedsætte et udvalg med  

 repræsentation af de berørte interesser til at rådgive i spørgsmål vedrørende  

 amtsrådets administration af loven.
Allerede nu foregår der i en vis udstrækning kommunikation mellem de  

 enkelte amtskommuner og de berørte natur- og erhvervsinteresser om  

 amtsrådenes administration af naturfredningslovgivningen.
Den foreslåede  

 lovfæstelse af sådanne regionale »grønne råd«, vil lægge denne  

 kommunikation i fastere rammer, og dermed styrke den.
Behovet for repræsentation af natur- og erhvervsinteresser i rådene kan  

 variere fra amt til amt, afhængig af bl.a. den lokale foreningsstruktur og  

 arbejdsopgaverne.
Bestemmelsen giver derfor amtsrådene en frihed til at  

 sammensætte de enkelte råd, så de opfylder de lokale behov.
Det må dog  

 forudsættes, at organisationer som landbo- og husmandsforeningerne, Danmarks  

 Naturfredningsforening og Friluftsrådet altid har sæde i rådet.
Rådene skal alene beskæftige sig med rådgivning om generelle og  

 principielle spørgsmål, der henhører under amtsrådenes administration af  

 loven.
Eksempelvis vil det være nærliggende at inddrage rådene i arbejdet med  

 amtsrådets planlægning af offentlighedens adgang til det åbne land, jf.  

 bemærkningerne til § 27, og administrationen af de generelle  

 naturforvaltningstilskud, jf. bemærkningerne til kap. 8, afsnit 2. Rådene  

 skal i almindelighed ikke deltage i konkret sagsbehandling eller have  

 egentlige beføjelser efter loven.
 Det er forudsat, at amtsrådet leverer den nødvendige sekretariatsbistand  

 til rådet, jf. de almindelige bemærkninger i afsnit 3.3.6.
Mødehyppigheden må fastsættes efter behov.
Det må dog vurderes, at det i  

 almindelighed vil være tilstrækkeligt med 2-4 møder årligt.
Til kapitel 10 Administration Til § 65 Bestemmelsen indeholder hjemmel for myndighederne til at gøre undtagelse  

 (dispensere) fra en række af lovens bestemmelser.
Det er i bemærkningerne til  

 de pågældende bestemmelser nærmere beskrevet, hvorledes dispensationsadgangen  

 tænkes administreret.
Der henvises herved også til den graduerede  

 formulering, nemlig »gøre undtagelse« i stk. 2 og »i  

 særlige tilfælde gøre undtagelse« i stk. 1 og 3, der  

 navnlig markerer, at hidtidig praksis skal opretholdes.
Efter denne er f.eks.  

 strandbeskyttelseslinien (§ 15) og fortidsmindebeskyttelseslinien (§ 18)  

 udtryk for et forbud, der sjældent gøres egentlige undtagelser fra.
En  

 tilsvarende karakter som strandbeskyttelseslinien har §§ 3 og 4, i hvert fald  

 f.s.v. angår væsentlige indgreb, samt bestemmelserne om klitfredning og  

 beskyttelsen af fortidsminderne, hvor dispensationsbeføjelsen, jf. stk. 1, er  

 tillagt miljøministeren.
Med hensyn til klitfredning svarer  

 dispensationsadgangen til bestemmelserne i den gældende sandflugtslovs §§ 5  

 og 6.
 Generelt bemærkes, at der ikke tilsigtes en ændring i den hidtidige  

 dispensationspraksis, men at specielle samfundsmæssige, herunder især  

 nationale interesser, fx i alternative energiformer såsom vindmøller, i den  

 konkrete sag vil kunne medføre en forskydning af den vægt, der tillægges de  

 naturbeskyttelsesmæssige hensyn, som bestemmelserne tilsigter at varetage.
Vedrørende stk. 3 bemærkes, at mens varetagelsen af beskyttelsen af  

 selve fortidsminderne er henlagt til miljøministeren som en konsekvens af de  

 nationale interesser, der er knyttet til denne opgave, er beskyttelsen af  

 fortidsmindernes omgivelser henlagt til amtsrådet.
Imidlertid er der et behov  

 for, at der sikres en sammenhæng mellem beskyttelsen af fortidsminderne og  

 deres omgivelser, og at arkæologisk og kulturhistorisk sagkundskab inddrages  

 i afgørelsen.
Dette er sikret ved, at miljøministeren kan bestemme, at der skal  

 foretages høring.
Ordningen svarer til den hidtidige arbejdsfordeling mellem  

 fredningsnævnene og Skov- og Naturstyrelsen, og til det frikommuneforsøg, der  

 er etableret i Nordjyllands amt.
 Bestemmelsen vil samtidig blive anvendt til at forenkle administrationen i  

 de tilfælde, hvor den særlige kulturhistoriske sagkundskab ikke er nødvendig  

 for sagernes afgørelse.
De udtalelser, der afgives efter bestemmelsen, vil - som efter de hidtil  

 gældende regler - være en sagkyndig angivelse af, hvilke arkæologiske og  

 kulturhistoriske hensyn, der bør indgå i afgørelsen.
Amtsrådet skal således  

 afveje disse hensyn over for andre hensyn i sagen.
En sådan samlet afvejning  

 vil ligeledes skulle finde sted i forbindelse med miljøministerens  

 klagebehandling af en sag efter § 79. I klagesagen såvel som i amtsrådets  

 afgørelse vil udtalelsen alene udgøre den sagkyndige vurdering af de særlige  

 arkæologiske og kulturhistoriske aspekter i sagen og vil således ikke  

 foregribe den samlede stillingtagen i en klagesag.
Stk. 4, 1. pkt. fastslår, at kommunalbestyrelsen er dispensationsmyndighed  

 for så vidt angår sø- og åbeskyttelseslinien i byzone og sommerhusområder  

 samt skovbyggelinien, der alene opretholdes i byzone og sommerhusområder.  

 Dispensationsadministrationen varetages således af den myndighed, der iøvrigt  

 varetager lokalplanlægningen og byggelovgivningen.
Bestemmelsen skal således  

 ses i sammenhæng med § 69 samt bemærkningerne hertil.
Særreglen om  

 forudgående orientering af skovejere, jf. princippet i den gældende lovs §  

 47, stk. 3, videreføres i stk. 4, 2. pkt.
Til § 66 Bestemmelserne i stk. 1 svarer i realiteten til de hidtil gældende regler  

 i naturfredningslovens § 64. Reglen udelukker ikke, at der i særlige tilfælde  

 efter myndighedens skøn kan ske tinglysning af andre betingelser end de i  

 bestemmelsen nævnte.
En tilladelse bortfalder, når den ikke er udnyttet inden 3 år fra det  

 tidspunkt, hvor den er meddelt, eller hvis den ikke har været udnyttet i 3 på  

 hinanden følgende år, jf. stk. 2. Den sidstnævnte 3-årsfrist, der er  

 ny i forhold til den gældende lov, er også foreslået optaget i forslagene til  

 lov om vandløb, lov om planlægning og lov om råstoffer.
Det er naturligvis  

 ikke udelukket, at der i en konkret tilladelse kan fastsættes en  

 forældelsesfrist, der er kortere end 3 år, som et vilkår for tilladelsen.
 Begrebet tilladelse i stk. 2 omfatter her, som andre steder i  

 loven, også dispensationer.
Den gældende tidsfrist for udnyttelse af tilladelser efter  

 naturfredningsloven er 5 år.
Det skønnes imidlertid fuldt tilstrækkeligt med  

 en frist på 3 år.
 For tilladelser efter naturfredningsloven, der er givet inden denne lovs  

 ikrafttræden, vil naturfredningslovens 5-årsfrist stadig gælde, jf. § 93.  

 Efter § 94 gælder endvidere det princip, at sager om tilladelser efter  

 naturfredningsloven færdigbehandles efter reglerne i naturfredningsloven,  

 hvis sagen er modtaget før denne lovs ikrafttræden, men 3-årsfristerne vil  

 efter § 94, stk. 1, også gælde for sådanne tilladelser.
Til § 67 Bestemmelsen omhandler retningslinier for amtsrådenes og  

 kommunalbestyrelsernes administration, herunder mulighederne for at  

 ministeren overtager afgørelser af mere vidtrækkende betydning, f.eks. hvor  

 en afgørelse har konsekvenser udover den enkelte amtskommunes grænser eller  

 er af national eller international betydning.
 Stk. 1 omhandler call-in situationen, hvor en sag på forhånd eller under  

 behandlingen i amtsrådet overtages af ministeren.
 Stk. 2 svarer til den gældende naturfredningslovs § 43, stk. 7 og 8. Der  

 vil med hjemmel i denne bestemmelse blandt andet kunne udarbejdes bindende  

 retningslinier for amtsrådenes administration af bl.a. tilladelse til indgreb  

 i de områder, der er beskyttet efter § § 3 og 4 samt for administrationen af  

 beskyttelseslinierne i §§ 15-19.
Til § 68 Efter stk. 1 kan miljøministeren pålægge amtsråd og  

 kommunalbestyrelser at tilvejebringe oplysninger og kortmateriale til brug  

 for vurdering af forhold, der er omfattet af loven.
Kommunalbestyrelserne er  

 alene medtaget, fordi det efter § 65, stk. 4, er dem, som i byzone og  

 sommerhusområder kan gøre undtagelse fra skovbyggelinien og sø- og  

 åbeskyttelseslinien.
Det vil derfor i praksis næsten udelukkende være  

 amtsrådene, som får til opgave at tilvejebringe oplysningerne.
 Efter stk. 1 er der adgang for ministeren til at udstede generelle  

 forskrifter til amtsrådene, ligesom der er adgang til at rette henvendelse  

 til et enkelt eller flere amtsråd.
De oplysninger, der kan forlanges, er oplysninger der skal bruges til at  

 vurdere forhold, der er omfattet af loven.
Der kan således blive tale om at  

 tilvejebringe oplysninger ikke blot om konkrete afgørelser om fredninger og  

 dispensationer, men også om registreringer til brug for arbejdet med  

 naturovervågning, jf. bemærkningerne til § 62. Også oplysning om amtsrådenes  

 registreringer efter § 7 er omfattet af forslaget til § 68, stk. 1.
 Adgangen til at kræve, at oplysningerne foreligger i en bestemt form, er  

 indsat for at gøre det muligt at sammenligne disse og behandle dem på en  

 hensigtsmæssig måde, eksempelvis ved indlæsning på EDB.
Bestemmelsen i stk. 2 svarer til § 35, stk. 3, i den gældende lov.  

 Bestemmelsen vil bl.a. kunne anvendes til at udarbejde sammenfattende  

 kortmateriale, der viser fordelingen af fredningsinteresser set i national  

 sammenhæng.
Formålet med et sådant kortmateriale er at knytte de enkelte  

 amtskommuners planlægning sammen til en sammenhængende oversigt over  

 fredningsinteressernes fordeling.
Kortmaterialet kan anvendes f.eks. i  

 forbindelse med vurdering af større vej- og elanlæg, der passerer  

 amtsgrænserne, jf. lovforslagets § 20. Endvidere vil et sådant materiale være  

 af betydning for det internationale samarbejde om beskyttelse af  

 naturinteresserne.
Til § 69 En række af de forhold, der reguleres i reglerne om beskyttelse af  

 naturtyper og om beskyttelseslinier, kan også reguleres mere detaljeret i  

 lokalplaner.
Lokalplanerne kan således både styrke og svække beskyttelsen i  

 de konkrete situationer i forhold til de generelle regler i  

 naturbeskyttelsesloven.
For at sikre en så smidig administration som muligt og undgå dobbelt  

 regulering af de samme forhold indeholder bestemmelserne en  

 »bonusvirkning«, således at regulering i lokalplanen fortrænger den  

 generelle regulering i § 3, stk. 1, og § 4 om beskyttelse af naturtyper samt  

 §§ 15-19 om beskyttelseslinier.
Der er derimod ikke givet lokalplaner  

 bonusvirkning i forhold til klitfredning efter §§ 8-11,  

 fortidsmindebeskyttelse efter §§ 12-14 og arealfredninger efter kap. 6.
 Det er en forudsætning for bonusvirkningen, at lokalplanerne udtrykkeligt  

 opregner, hvilke af de nævnte bestemmelser der ikke skal gælde i  

 lokalplanområdet, og at der i lokalplanen findes bestemmelser, der  

 udtrykkeligt tager stilling til de forhold, der reguleres af de fortrængte  

 generelle regler.
Bonusvirkningen indebærer, at de generelle reguleringer fortrænges af  

 lokalplanernes bestemmelser i det omfang, disse regulerer de pågældende  

 forhold.
Det indebærer, at forhold, som kræver dispensation fra lokalplanen,  

 fordi de ikke er i overenssstemmelse med lokalplanens indhold, tillige vil  

 kræve dispensation fra de relevante generelle regler.
De er nemlig kun  

 fortrængt til realisering af lokalplanen i overensstemmelse med dens indhold.  

 Også forhold, der kræver ændring af lokalplanen, vil være omfattet af de  

 relevante generelle beskyttelsesregler.
 Amtsrådet og de statslige myndigheder har indseende med lokalplanlægningen  

 og kan varetage de interesser, som de administrerer, bl.a. i medfør af deres  

 vetobeføjelser efter planlægningsloven.
 Det forudsættes således, at der som led i lokalplanens forberedelse er  

 sket en afvejning i forhold til de interesser, som de pågældende bestemmelser  

 i lovforslaget tilsigter at varetage.
Til § 70 Reglen svarer til naturfredningslovens § 65 a og findes i øvrigt  

 tilsvarende i en stor del af Miljøministeriets øvrige lovgivning.
I lighed  

 med hvad der gælder for den lovgivning, som lovforslaget afløser, vil Skov-  

 og Naturstyrelsen blive bemyndiget til at udøve visse af de beføjelser, der  

 er tillagt ministeren.
Til § 71 Bestemmelsen svarer indholdsmæssigt til § 6o b, i Naturfredningsloven.
Til § 72 Bestemmelsen giver miljøministeren bemyndigelse til at fastsætte regler om  

 brugerbetaling i forbindelse med lovens administration, herunder til dækning  

 af myndighedernes omkostninger ved behandling af sager om tilladelser eller  

 dispensationer og ved behandling af klagesager.
 Gebyrer vil kun kunne komme på tale i tilfælde, hvor en person ved  

 ansøgning, klage eller lignende har givet anledning til en  

 myndighedsbehandling.
 Miljøministeriet vil i øvrigt tage initiativ til drøftelser med de berørte  

 parter om mulighederne for og udformningen af sådanne  

 brugerbetalingsordninger.
Specielt vedrørende gebyrer på klagesagsbehandling kan nævnes, at der  

 bl.a. i den nedsatte kontaktgruppe har været en bred enighed om, at sager af  

 mindre betydning for natur- og miljøbeskyttelsen ikke skal kunne påklages,  

 men afgøres endeligt af 1. instansmyndigheden Der er derfor i lovforslagene anført en række konkrete sagsområder, som  

 afgøres endeligt af 1. instansmyndigheden.
Det har imidlertid på visse områder været vanskeligt at afgrænse de  

 sagstyper, der er af mindre betydning for natur- og miljøbeskyttelsen.
På  

 denne baggrund har det været overvejet at indsætte en generel bestemmelse om,  

 at sager af mindre betydning for natur- og miljøbeskyttelsen ville kunne  

 afvises af klagemyndigheden.
Det har imidlertid vist sig, at en sådan bestemmelse vil være  

 administrativt vanskelig og tillige ressourcekrævende.
En sådan bestemmelse  

 er derfor ikke medtaget i lovforslagene.
Miljøministeriet vil også for så vidt angår gebyr for klagesagsbehandling  

 sammen med de berørte parter vurdere, om og i hvilket omfang der kan indføres  

 klagegebyrer m.v. med henblik på at afskære de mindre betydende klagesager i  

 overensstemmelse med den brede enighed herom.
Ministeriet vil i denne  

 forbindelse lægge til grund, at klageordningen må hvile på det princip, at  

 klagegebyret skal tilbagebetales, når klagen imødekommes.
I dette arbejde vil  

 erfaringerne fra klagegebyrordningen i den nugældende vandløbslov, som  

 tilsyneladende har medført en væsentlig begrænsning af klagesagsantallet,  

 kunne indgå.
Ud over, hvad der fremgår af det ovennævnte, kan gebyrer blandt andet  

 blive aktuelle i forbindelse med den i § 30 hjemlede registrerings- og  

 mærkningsordning, jf. bemærkningerne til denne bestemmelse.
Men herudover kan  

 det - eventuelt som led i særlige EF-regler herom og/eller med henblik på en  

 fuld brugerfinansiering - især blive aktuelt at fastsætte gebyrer for  

 udstedelse af tilladelser, dispensationer og certifikater indenfor rammerne  

 af Washington-konventionen og for kontrollen med overholdelsen af disse  

 regler.
Det bemærkes herved bl.a., at det af kontrolmæssige grunde er  

 nødvendigt at gennemgå næsten alle importerede partier af vilde dyr, og at  

 denne kontrol ofte er administrativt belastende.
I reglerne vil der også  

 kunne fastsættes bestemmelser om, at en speciel dispensation eller lignende  

 betinges af, at de administrative omkostninger i forbindelse med en løbende  

 kontrol af overholdelsen af vilkårene i dispensationen, betales af ansøgeren.  

 En eventuel opfyldelse af EF-regler om harmonisering af gebyrer på dette  

 område vil kunne ske med hjemmel i bestemmelsen.
Til kapitel 11 Tilsyn Til §§ 73 og § 74 Reglerne svarer til de, der blev indarbejdet i naturfredningsloven og  

 sandflugtsloven ved lov nr. 25o af 23. maj l984 (håndhævelsesloven).  

 Udtrykket »fredningsbestemmelserne« omfatter også  

 fredningskendelser og overenskomster om fredning indgået for et  

 fredningsnævn.
 Amtsrådets tilsynsforpligtelse efter § 73, stk. 1, begrænses af  

 reglerne i stk. 2 og 3.
Bestemmelsen i § 73, stk. 2, svarer til bestemmelsen i  

 sandflugtslovens § 13 med den ændring, at tilsynet efter nedlæggelsen af  

 sandflugtskommissionerne skal udføres af Miljøministeriet.
Tilsynet vil i  

 praksis blive lagt ud til de lokale skovdistrikter.
De midler, der står til tilsynsmyndighedernes disposition til opfyldelse  

 af kravet i § 73, stk. 6, er bl.a. forbud, påbud eller  

 selvhjælpshandlinger.
Med hensyn til klage over f.eks. påbud forudsættes  

 hidtidig praksis opretholdt.
Overtrædelse af forbud og påbud er strafbar  

 efter § 83, stk. 1, nr. 4.
Det bemærkes, at det efter § 74 er både ejeren og brugeren, der har  

 en forpligtelse til at berigtige retsstridige forhold.
Efter den gældende  

 bestemmelse i § 67 i naturfredningsloven er det kun ejeren af en ejendom, som  

 er forpligtet til at berigtige retsstridige forhold herpå. Ændringsforslaget  

 har i denne henseende alene til formål at tydeliggøre, at forpligtelsen til  

 at berigtige retsstridige forhold også påhviler brugere af en ejendom,  

 eksempelvis når denne er forpagtet ud eller overtaget som brugelig pant.  

 Ordlyden af bestemmelsen kommer herved til at svare til lignende bestemmelser  

 i anden lovgivning, f.eks. bygningsfredningslovens § 33, stk. 1.
 Såfremt den relevante myndighed har lovliggjort forholdet, eksempelvis ved  

 en dispensation, består der naturligvis ingen pligt til at berigtige  

 forholdet.
Til § 75 Bestemmelsen svarer til gældende lovs § 5o om istandsættelse af  

 beskadigede fortidsminder.
Der er dog medtaget en udtrykkelig hjemmel til at  

 forlange foranstaltninger gennemført, der hindrer gentagen beskadigelse.
Det  

 drejer sig især om hegning mod kreaturer.
Der er ligeledes i stk. 3  

 medtaget en udtrykkelig hjemmel for ministeren til selv at foretage en  

 genopretning, som ejer og bruger ikke skønnes at kunne udføre kulturhistorisk  

 forsvarligt.
Disse to hjemler svarer til eksisterende praksis.
Til § 76 Bestemmelsen svarer i realiteten til den hidtidige bestemmelse i  

 naturfredningslovens § 65 om fredningsmyndighedernes adgang til offentligt-  

 og privatejede arealer.
Formuleringen er imidlertid moderniseret, bl.a.  

 således at den svarer nogenlunde til den ordlyd, som er anbefalet i  

 betænkning nr. lo39/l985 om tvangsindgreb udenfor strafferetsplejen.
Det er  

 samtidig præciseret, at adgangen kan ske uden retskendelse, og at også  

 personer, som af myndighederne er bemyndiget dertil, har den i bestemmelsen  

 angivne adgangsret.
Dette har betydning i f.eks. de tilfælde, hvor  

 myndighederne benytter private konsulentfirmaer til at løse opgaver i  

 forbindelse med forberedelse af fredningssager eller andre  

 undersøgelsesopgaver i henhold til loven.
Det kræves, at de der er  

 bemyndiget, i givet fald kan dokumentere dette overfor rette vedkommende.
 Med ordet »myndighederne« i stk. 1 sigtes først og  

 fremmest til det i Miljøministeriet, amtsrådene eller kommunalbestyrelserne  

 ansatte personale, men også andet personale kan, jf. § 73, stk. 4, komme ind  

 i billedet.
 Besigtigelsesretten omfatter også en adgang til at udtage prøver af f.eks.  

 vand- og jordbundsforholdene, når det kan ske uden gene eller skade for  

 ejeren.
Reglen i naturfredningslovens § 65, stk. 2 om at besigtigelse kan  

 foretages uden at tilkalde sagens parter, er ikke gentaget i lovforslaget,  

 idet den må betragtes som overflødig.
Det forudsættes dog, at der som hidtil  

 så vidt muligt skal gives forudgående meddelelse om besigtigelse, herunder om  

 eftersyn af forretningslokaler som led i kontrollen.
Udover hvor forudgående  

 meddelelse ikke kan gives af praktiske grunde, kan forudgående meddelelse  

 undlades, hvor øjemedet med eftersynet ville forspildes, hvis en sådan  

 meddelelse blev givet.
Af bemærkningerne til den nugældende bestemmelse i naturfredningslovens §  

 65, stk. 3, jf.
Folketingstidende 1983-84, tillæg A, sp. 1544 ff og 1585 ff,  

 fremgår, at formålet med bestemmelsen, som i realiteten er gentaget i § 76,  

stk. 1, 2. pkt., bl.a. har været at tilvejebringe hjemmel til kontrol  

 og eftersyn, således at dette kan ske uden ransagningskendelse i tilfælde,  

 hvor den erhvervsdrivende modsætter sig eftersynet.
Det skal i den  

 forbindelse bemærkes, at eftersynet også omfatter gennemgang af  

 forretningsprotokoller, skabe og lign. i forretningslokaler, hvis dette er  

 nødvendigt for at kunne afgøre, om lovgivningen er overholdt.
Bestemmelsen  

 giver kun hjemmel til undersøgelse af lokaler, der helt eller delvis udgør -  

 eller anvendes som - forretningslokaler, hvorimod undersøgelse af lokaler,  

 der udelukkende anvendes til privat bopæl, må ske under iagttagelse af de  

 sædvanlige regler om ransagningskendelse.
På den anden side må alt, hvad der  

 findes i forretningslokalet, og som det ikke klart fremgår anvendes  

 udelukkende til privat brug, kunne undersøges.
Under kontrolbesøget kan  

 effekter tages i forvaring eller beslaglægges efter retsplejelovens  

 almindelige regler herom.
I betænkning nr. 1039/1985 om tvangsindgreb udenfor strafferetsplejen  

 anbefaler udvalget, at det af lovbestemmelser bør fremgå, at borgerne har  

 pligt til at yde vejledning og hjælp til myndighederne, når disse udnytter de  

 beføjelser, som er tillagt myndighederne i loven.
Det er på den baggrund  

 fundet hensigtsmæssigt at indsætte en bestemmelse i stk. 3, som  

 udtrykkeligt pålægger de i bestemmelsen omhandlede indehavere af  

 erhvervsvirksomheder og de i disse beskæftigede personer efter anmodning at  

 yde myndighederne vejledning og bistand under myndighedernes besigtigelse  

 eller eftersyn.
Til § 77 Bestemmelsen er en konsekvens af lov nr. l9l af 29. marts l989 om  

 ophævelse af lov om et hovedstadsråd.
Til kapitel 12 Klage og søgsmål Til § 78 Bestemmelsen afgrænser de afgørelser efter loven m.v., som kan efterprøves  

 af anden administrativ myndighed.
Begrebet »afgørelser« i § 78  

 indebærer først og fremmest, at de forskellige beslutninger, bl.a. af  

 processuel karakter, som myndighederne træffer i forbindelse med de konkrete  

 sager, normalt ikke kan påklages.
I stk. 1 er hovedreglen, at amtsrådets og kommunalbestyrelsens  

 afgørelser kan påklages.
Amtsrådets afgørelser om at lukke arealer for  

 offentlighedens adgang kan dog ikke påklages.
Der henvises herved til  

 bemærkningerne til § 27 om inddragelsen af de »grønne råd« i den  

 rekreative planlægning.
Bestemmelsen i 1. pkt. om påklage af afgørelser efter regler, der  

 fastsættes i medfør af loven, er alene udtryk for en hovedregel.
Bestemmelsen  

 udelukker derfor ikke, at det i sådanne regler fastsættes, at visse  

 afgørelser er endelige, såfremt dette ikke er i strid med udtrykkelige  

 klageregler i loven.
 I §§ 42-44 er der fastsat særlige regler for klager over amtsrådenes  

 afgørelser om fredning.
Det følger af almindelige regler, at miljøministerens afgørelser ikke kan  

 påklages, med mindre dette fremgår af loven, således som det er tilfældet for  

 så vidt angår § 60, stk. 2. Dette gælder både de afgørelser, som ministeren  

 træffer som første instans, herunder afgørelser i sager, som ministeren  

 vælger at kalde ind efter lovforslagets § 67, stk. 1, og ministerens  

 afgørelser i klagesager, jf. § 79, 2. pkt.
Af oplysende grunde er imidlertid  

 i stk. 2, foreslået optaget en regel herom i loven.
Til § 79 Denne bestemmelse fastlægger, hvilke sager der skal afgøres af  

 Naturklagenævnet, og hvilke der skal afgøres af miljøministeren som  

 klagemyndighed.
Det er fastsat, at nævnet skal afgøre sager, som efter nævnets vurdering  

 har en meget væsentlig interesse i forhold til lovens formål.
Det er således  

 nævnet, der afgør, om klagen skal behandleds af nævnet selv eller ministeren.
Det er ikke anset for muligt i lovteksten at anføre, at afgørelser med  

 hjemmel i bestemte lovregler kan påklages til nævnet, idet den enkelte  

 lovbestemmelse kan fremkalde afgørelser af vidt forskellig betydning.
Det er  

 dog i § 42 fastsat, at amtsrådets afgørelser om fredning altid kan indbringes  

 for nævnet.
Det samme gælder, jf. § 60, stk. 2, afgørelser om ekspropriation  

 til naturforvaltningsformål og erstatning herfor.
 Det følger af bestemmelsen, at de afgørelser, som påklages af  

 miljøministeren, skal behandles af nævnet.
Til § 80 Bestemmelsen fastlægger kredsen af klageberettigede:
Afgørelsen kan for det første påklages af adressaten for afgørelsen, som  

 normalt vil være ansøgeren.
Naboer og andre, som har en individuel interesse  

 uden at være ansøgere, vil ikke være klageberettigede.
De kan naturligvis i  

 givet fald gå til domstolene.
Endvidere kan afgørelsen påklages af offentlige myndigheder.
Det er herved  

 forudsat, at denne klageadgang kun kan udnyttes, når myndigheden har en  

 ressortmæssig interesse heri.
 I lighed med hvad der nu gælder efter naturfredningsloven, er også  

 Danmarks Naturfredningsforening klageberettiget.
Endelig er lokale foreninger m.v. klageberettigede, når de kan dokumentere  

 en væsentlig interesse i afgørelsen.
Det forudsættes herved, at den hidtidige  

 afgrænsning af bl.a. organisationers klageberettigelse stort set opretholdes.  

 Sådanne organisationer kan have til formål at varetage forskelligartede  

 interesser.
Således vil f.eks. såvel Dansk Ornitologisk Forenings  

 lokalafdelinger som lokale afdelinger af landboorganisationerne kunne være  

 klageberettigede.
Til § 81 Klagefristen er fire uger fra det tidspunkt, hvor afgørelsen er meddelt  

 den klageberettigede, jf. stk. 1. Det er afsenderen, der bærer  

 risikoen for, at klagen kommer rettidigt frem.
 Hvis en afgørelse er offentliggjort, regnes klagefristen fra datoen  

 herfor, uanset tidspunktet for en eventuel individuel underretning, hvad  

 enten denne finder sted før eller efter offentliggørelsen.
 Udløber fristen på en lørdag eller helligdag (herunder søndage), forlænges  

 fristen til den følgende hverdag.
I stk. 2 er det bestemt, at klagen skriftligt skal indgives til den  

 myndighed, der har truffet afgørelsen, hvorfra den skal videresendes til  

 Naturklagenævnet, som så afgør, hvor klagen skal behandles.
Kravet om  

 skriftlighed er opfyldt også, hvis der klages pr. telegram, telefax, telex  

 o.lign.
Efter stk. 3 har en klage opsættende virkning, med mindre  

 klagemyndigheden beslutter det modsatte.
Dette er en sædvanlig praktisk  

 foranstaltning.
 Envidere er det bestemt, at en tilladelse ikke må udnyttes, før  

 klagefristen er udløbet.
 Da det efter omstændighederne kan være svært på forhånd at afgøre, hvem  

 der er klageberettigede i en konkret sag efter loven, er der i stk. 4  

 givet ministeren mulighed for at fastsætte bestemmelser om underretning af de  

 klageberettigede.
Den tidligere lovgivnings øvrige formelle regler om afgørelser er ikke  

 medtaget, da de er overflødige, enten fordi sådanne regler følger af  

 almindelig god forvaltningsskik, eller fordi der findes udtrykkelige regler i  

 forvaltningsloven herom.
Dette gælder f.eks. krav om at afgørelser skal være  

 skriftlige, om begrundelse af afgørelser og om oplysning om forældelse og  

 lignende.
Til § 82 Bestemmelsen indeholder en regel om »forældelse« af adgangen til  

 efterprøvelse af afgørelser efter loven m.v. ved domstolene.
Den svarer til  

 bestemmelser i de øvrige samtidigt fremsatte lovforslag på miljøområdet.
Til kapitel 13 Straf og konfiskation Til § 83 Bestemmelsen svarer indholdsmæssigt til de tilsvarende bestemmelser i  

 naturfredningsloven og sandflugtsloven.
Strafferammen i stk. 1 er bøde.
Foreligger der skærpende omstændigheder,  

 kan straffen stige til hæfte eller fængsel i indtil et år, jf. stk. 2. Det  

 vil bl.a. være tilfældet, når overtrædelsen er begået forsætligt eller groft  

 uagtsomt, og når der herved er voldt skade på de interesser, som loven  

 tilsigter at beskytte eller fremkaldt fare herfor, eller når der er opnået  

 eller tilsigtet en økonomisk gevinst ved overtrædelsen for den pågældende  

 selv eller andre, herunder gennem besparelser.
 Det er i lovteksten præciseret, at det også er strafbart at overtræde de  

 overenskomster om fredning, der blev indgået for fredningsnævnene efter den  

 tidligere lovgivning.
I overensstemmelse med forslagene i betænkning nr. 996/l983 om  

 ansvarsplacering m.v. i kommunestyret præciseres det i stk. 4, at  

 staten, amtskommuner, kommuner og kommunale fællesskaber kan pålægges  

 bødeansvar.
Det er herved forudsat, at den strafbare handling er begået af  

 disse som grundejer, bygherre, driftsherre, arbejdsgiver eller lignende.
 Bestemmelsen i stk. 5 findes ligeledes i miljøbeskyttelsesloven og  

 i forslaget til lov om vandløb.
Hvad angår bestemmelsen om forældelse af strafansvar i stk. 9, som  

 også er ny, bemærkes det, at strafferammen i loven er bøde for visse  

 overtrædelser, under skærpende omstændigheder hæfte eller fængsel i indtil et  

 år.
Efter straffelovens § 93 er forældelsesfristen for strafansvaret 2 år,  

 når der ikke er hjemlet højere straf end fængsel i 1 år for overtrædelsen,  

 eller når straffen for overtrædelsen ikke ville overstige bøde.
I  

 naturfredningslovens § 66, stk. 7, er denne regel fraveget, idet det her er  

 bestemt, at der gælder en 5-årig forældelsesfrist for visse overtrædelser af  

 loven.
I betænkning nr. 981/1983 om håndhævelse af bygge- og  

 miljølovgivningen er det i afsnit lo.6.4. anbefalet, at den fem-årige  

 forældelse i naturfredningsloven og skovloven videreføres.
Begrundelsen  

 herfor er navnlig, at den eneste adækvate reaktion på overtrædelser i mange  

 situationer vil være bødestraf, idet fysisk lovliggørelse ikke er mulig.  

 Forældelsesfristen for overtrædelse af regler udstedt i henhold til loven er  

 imidlertid i overensstemmelse med straffelovens almindelige bestemmelse på 2  

 år.
Da der ved overtrædelse af sådanne regler normalt er tale om overtrædelse  

 af samme karakter som ved overtrædelser af selve lovens bestemmelser, er det  

 fundet rimeligt at foreslå en 5-årig forældelsesfrist for overtrædelse af  

 regler udstedt i henhold til loven.
 Bestemmelsen i stk. 10 svarer til § 66, stk. 4, i  

 naturfredningsloven.
Til § 84 Bestemmelsen svarer til § 66, stk. 5, i naturfredningsloven.
Til § 85 Bestemmelsen svarer til gældende lovs § 67, stk. 4, der blev indsat ved  

 lov nr. 250 af 23. maj 1984 om håndhævelse, jf., Folketingstidende 1983-84,  

 Tillæg A, sp. 1588 f. for at få tilvejebragt en udtrykkelig hjemmel tilfor at  

 få betalt - eller dækket - det offentliges udgifter til bl.a. hjemtransport  

 til oprindelseslandet af »ulovlige« dyr og planter.
Formuleringen  

 af bestemmelsen er her ændret dels af sproglige grunde, dels for at  

 præcisere, at den finder anvendelse ikke blot, hvor indførsel rent faktisk  

 har fundet sted i strid med de gældende regler, men også i tilfælde, hvor det  

 ved varernes ankomst her til landet konstateres, at indførsel må afslås,  

 fordi de nødvendige tilladelser fra afsenderlandet ikke foreligger, eller at  

 indførsel af andre grunde ikke kan tillades.
Det bemærkes herved, at reglens  

 anvendelse ikke forudsætter, at der kan lægges transportøren eller den, som  

 varerne er destineret til, noget til last, idet disse - uanset subjektiv  

 skyld - må være nærmest til at bære risikoen for, at det er eller har været  

 nødvendigt at træffe udgiftskrævende foranstaltninger.
Udpantning Til § 86 Bestemmelsen giver myndigheden udpantningsret dels for de gebyrer, som  

 bliver fastsat med hjemmel i § 72, dels for de udgifter, som myndigheden i en  

 række tilfælde skal afholde for ejerens regning.
Det sidstnævnte kan være  

 tinglysningsgebyr, når der efter § 66, stk. 1, skal ske tinglysning af  

 betingelser for en tilladelse eller dispensation, eller for tinglysning efter  

 § 74, stk. 2, af et påbud om berigtigelse af et ulovligt forhold.
Det kan  

 også være for udgifterne til de selvhjælpshandlinger, som myndighederne skal  

 foretage efter § 53, stk. 3, § 74, stk. 3 og 4, og § 76, stk. 2 og 3.
Til kapitel 14 Ikrafttrædelse og overgangsbestemmelser Til § 87 Stk. 1 indeholder de almindelige ikrafttrædelsesbestemmelser.
Om stk. 2 bemærkes, at som omtalt i de almindelige bemærkninger  

 afsnit 2, er naturfredningsloven, sandflugtsloven og naturforvaltningsloven  

 indarbejdet i lovforslaget, hvorfor disse 3 love foreslås ophævet.
Opgaverne  

 efter lov om stianlæg m.v. i Københavns-egnens grønne områder er løst, og  

 loven dermed blevet overflødig.
Lov angående forbud mod at medtage løse hunde  

 i Jægersborg Dyrehave m.v. har i mange år været overlappet af mark- og  

 vejfredsloven, hvorfor den kan ophæves.
Om stk. 3 bemærkes følgende: Ved naturfredningsloven af 1937  

 indførtes en regel om beskyttelse af en 100 m bred zone ved kysterne, således  

 at der i denne zone ikke måtte opføres bygninger eller anbringes andre til  

 beboelse, udsalgssted eller lignende bestemte indretninger.
Fra denne  

 hovedregel gjaldt en serie undtagelser spændende fra generelle bestemmelser  

 til undtagelser tilvejebragt ved konkrete afgørelser.
De sidstnævnte fremkom  

 især ved en gennemgang af landets kyststrækninger, som  

 strandfredningskommissionen af 1937 foretog i årene mellem 1937 og 1940. Ved  

 denne gennemgang blev strandbyggelinien en hel del steder, hvor forholdene  

 gjorde dette naturligt eller rimeligt, fastsat til mindre end 100 m.
Hvor  

 denne reduktion fandt sted, fastsattes dog ofte ved tinglyste deklarationer,  

 at Statsministeriet skulle censurere den eventuelle bebyggelse mellem  

 100-meter linien og den reducerede zone.
I 1967 overførtes kompetencen til at  

 træffe afgørelse efter de nævnte deklarationer til fredningsnævnene.  

 Strandbeskyttelsesliniebestemmelserne giver årlig anledning til ca. 1.000  

 sager hos fredningsnævnene, og det anslås, at ca. 300 af sagerne vedrører  

 godkendelse af bygningstegninger m.m. i områder, der vel ligger inden for 100  

 m fra stranden, men landværts den i 1937 af strandfredningskommissionen  

 konkret nærmere stranden fastlagte strandbeskyttelseslinie.
En del bebyggelse  

 i disse såkaldte censurzoner er placeret inden for områder reguleret ved  

 byplanvedtægt eller lokalplan, mens resten er beliggende i landzone og  

 således omfattet af planlægningslovens bestemmelser om zoneinddelinger og  

 landzoneadministration.
Det må derfor anses for forsvarligt nu at undlade det  

 indseende med byggeriernes udformning, farvevalg o.lign., som  

 censurbestemmelserne medfører.
Til § 88 Nr. 1. Der henvises til lovforslagets § 34, stk. 5, med bemærkninger.
I lighed med hvad der med hensyn til fredningssager foreslås i de samtidig  

 hermed fremsatte forslag til lov om planlægning samt lov om vandløb foreslås  

 i § 88, nr. 1, en såkaldt »bonusordning« i skovloven.
Ifølge  

 denne lov er det miljøministeren, der har kompetencen til at ophæve eller  

 suspendere fredskovspligt og til at fravige reglerne om god og flersidig  

 skovdrift.
Efter forslaget er der kun »bonusvirkning« for  

 fredninger, der gennemføres efter naturbeskyttelsesloven, men ikke for  

 eksisterende fredninger efter naturfredningsloven.
Miljøministeren har dog  

 efter forslagets overgangsregel i § 95, stk. 5, mulighed for at fastsætte  

 bestemmelser om »bonusvirkning« for fredningssager, der er rejst  

 men ikke afsluttet før lovens ikrafttræden.
Det tilføjes, at skovlovens  

 bestemmelse om, at tilladelse kan gives på vilkår om udlægning og  

 tilplantning af vederlagsareal, kun sjældent har været anvendt i forbindelse  

 med fredningssager.
Det bemærkes i øvrigt, at skovlovsmyndigheden skal have  

 tilsendt fredningsforslag i sager, der berører fredskov, jf. lovforslagets §  

 36, stk. 2.
 Nr. 2. Ændringen er udtryk for en justering af lovteksten.
 Nr. 3. Ændringen er af ren teknisk karakter.
Nr. 4. Som en konsekvens af, at Naturfredningsrådet ikke foreslås  

 lovfæstet, skal Skovrådets sammensætning ændres, da Naturfredningsrådet efter  

 skovlovens § 41, stk. 3, er repræsenteret heri.
For at fastholde balancen  

 mellem repræsentationen fra på den ene side skovbrugserhvervet og på den  

 anden side de natur- og friluftsmæssige interesser i skovene, foreslås  

 Naturfredningsrådets repræsentation erstattet af en repræsentant for det  

 naturvidenskabelige område, og at dette medlem udpeges af miljøministeren.  

 Det vil være naturligt, at udpegningen sker efter indstilling fra det råd,  

 som afløser Naturfredningsrådet, jf. § 66.
 Rådets sammensætning er i øvrigt uændret.
Til § 89 Bestemmelsen er en konsekvens af forslaget om at nedlægge  

 fredningsnævnene.
Til § 90 Bestemmelserne i nr. 1 og 2 er en konsekvens af forslaget  

 om, at sandflugtsloven ophæves og sandflugtskommissionerne nedlægges.
 Nr. 3 indeholder alene ændringer, der er af redaktionel art.
Reglen i nr. 4 er en konsekvens af forslaget om at nedlægge  

 fredningsnævnene og henlægge deres opgaver til amtsrådene, der tillige er  

 myndighed efter kystbeskyttelsesloven.
Det forudsættes, at amtsrådet også ved  

 den fremtidige administration af § 17, stk. 2, tager hensyn til de  

 interesser, der kommer til udtryk i lovforslagets § 22.
Til § 91 Den gældende § 19, stk. 4, i hegnsloven har følgende ordlyd:
» Stk. 4. Ejeren af en til skov grænsende ejendom kan kræve,  

 at skovejeren i skellinien kapper grene i større højde end i stk. 2 anført,  

 når hegnsynet efter indhentet erklæring fra formanden for fredningsnævnet og  

 statens tilsynsførende med de private skove eller, hvis sidstnævnte skønnes  

 inhabil, fra en af Landbrugsministeriet udpeget forstlig sagkyndig finder, at  

 betydningen af sådan kapning væsentlig overstiger de af kapningen følgende  

 ulemper for skovbrynets landskabelige værdi eller for skoven.« Ændringsforslaget er begrundet i 2 forhold.
Dels nedlægges  

 fredningsnævnene med vedtagelse af forslag til lov om naturbeskyttelse.
Dels  

 har den nye skovlov fra 1989, lov nr. 383 af 7. juni 1989, nedlagt  

 institutionen »Statens tilsynsførende med de private skove«.
I  

 stedet er tilsynsopgaverne henlagt til statsskovdistrikterne.
Derudover er  

 skovlovens formål udvidet til også at varetage bl.a. landskabelige hensyn.
 Det skønnes derfor, at lederen af et statsskovdistrikt (skovrideren) kan  

 varetage både de landskabelige og de forstlige hensyn i en nabotvist af denne  

 art.
 Det bemærkes, at inhabilitet hos skovrideren navnlig kan forekomme, når  

 den pågældende skov tilhører Statsskovbruget.
Til § 92 I stk. 1 fastsættes, at de administrativt fastsatte regler efter de  

 love eller lovbestemmelser, der foreslås ophævet i § 87, stk. 2, forbliver i  

 kraft, indtil de afløses af nye regler efter lovforslaget (eller eventuelt  

 ophæves helt). Bekendtgørelserne om de videnskabelige reservater er udstedt  

 efter tidligere lovgivning.
Det er derfor i lighed med den gældende lovs §  

 69, stk. 5, nødvendigt at opretholde disse bekendtgørelser særskilt, jf.  

stk 2.
Til § 93 Om reglen i stk 1 henvises til bemærkningerne om den tilsvarende regel i §  

 92, stk. 1, vedrørende de eksisterende bekendtgørelser.
Reglen i § 93,  

stk. 2 svarer til gældende lovs § 69, stk. 2.
Til § 94 Under overgangsreglen i § 94, stk. 1, falder f.eks. ikke blot de  

 ved lovens ikrafttræden verserende sager om søer, vandløb, moser m.v. efter  

 reglerne i gældende lovs §§ 43-43c, der således også kan påklages til  

 miljøministeren efter § 45, men også sager vedrørende dambrug (gældende lovs  

 § 43, stk. l) der, jf. afsnit 1 i bemærkningerne til §§ 3 - 7, foreslås  

 udeladt af beskyttelsesordningen som et anlæg, der kræver speciel tilladelse.
Under overgangsreglen i § 94 falder endvidere verserende sager om påbud om  

 hegning og beplantning omkring campingpladser, skydebaner, oplagspladser m.v.  

 efter gældende lovs § 44, der ikke er medtaget i lovforslaget.
Baggrunden  

 herfor er, at reglen, der alene refererer sig til forskellige eksisterende  

 anlæg i det åbne land, har været gældende i godt lo år, hvorfor der må  

 antages nu at være gjort op med de anlæg, hvor der af landskabelige grunde er  

 behov for skærmende beplantning o.lign., således at de enkelte tilbageværende  

 sager kan rejses inden lovforslagets ikrafttræden og afsluttes på grundlag af  

 de hidtil eksisterende regler.
Spørgsmålet om skærmende beplantning m.v. i  

 forbindelse med nye anlæg af den pågældende slags løses som et led i  

 vilkårsfastsættelsen for tilladelser efter planlægningsloven og  

 miljøbeskyttelsesloven.
 Det følger umiddelbart af den foreslåede myndighedsstruktur, at amtsrådet  

 overtager de beføjelser, der er nævnt i stk. 2.
Det er hensigten, at nedsætte et naturfredningsråd, jf. hjemmelen i § 66  

 og bemærkningerne hertil.
Med hjemmel i § 94, stk. 3, agtes et  

 nyetableret naturfredningsråd tillagt de beføjelser, som Naturfredningsrådet  

 har efter den gældende lovgivning.
Som eksempel på rådets beføjelser kan  

 nævnes, at Naturfredningrådet hidtil har været sagkyndigt medlem af  

 Vildtforvaltningsrådet, der er nedsat i henhold til § 5o a i lov om jagt og  

 vildtforvaltning.
Endvidere er rådet påtaleberettiget og/eller  

 høringsberettiget ifølge en del fredningskendelser, jf. § l5 i bekendtgørelse  

 nr. 6l7 af l. december l978 af forretningsorden for fredningsnævn.
Til § 95 Bestemmelsen indeholder i stk. 1-3 en række specielle  

 overgangsregler, der tilsigter at undgå tvivl om, hvilken myndighed der efter  

 lovens ikrafttræden skal færdigbehandle verserende sager, og efter hvilke  

 regler disse sager skal behandles.
Reglen betyder, at alle de fredningssager,  

 som er rejst efter naturfredningslovens § 13 viderebehandles af  

 fredningsnævnet.
Også sager om dispensationer fra naturfredningslovens  

 bestemmelser om bygge- og beskyttelseslinier og om offentlighedens adgang vil  

 være omfattet af reglerne.
Der er endvidere i stk. 4-5 tillagt  

 miljøministeren en række beføjelser, således at hensynet til en smidig  

 regulering af overgangssituationen, jf. herved f.eks. bemærkningerne til  

 lovforslagets § 34, stk. 5, og nødvendigheden af eventuelt at kunne foretage  

 justeringer af de generelle overgangsregler kan varetages.
Til § 96 Bestemmelsen svarer til den gældende bestemmelse i sandflugtslovens § 19,  

 stk. 3.
