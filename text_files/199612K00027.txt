Nr LSF 27 Forslag til Lov om Elsparefonden Fremsat af energiministeren (Svend Auken) den 9. oktober 1996 Vedtaget ved tredjebehandling den 13. december 1996 Lov nr. 1209 af 27/12/1996 § 1. Elsparefonden har til formål at fremme besparelser i  

 elforbruget i boliger og i offentlige institutioner i overensstemmelse med  

 samfundsøkonomiske og miljømæssige hensyn.
 Stk. 2. Af fondens midler kan der ydes tilskud til:
 1) Udvikling, markedsføring, anskaffelse og anvendelse af elbesparende  

 apparater og udstyr.
2) Installation af centralvarmeanlæg i elopvarmede bygninger i områder,  

 der er udlagt til kollektiv varmeforsyning efter bestemmelserne i lov om  

 varmeforsyning.
Tilskud kan dog gives til varmebesparende foranstaltninger,  

 hvis særlige fredningsmæssige eller bygningstekniske forhold gør det praktisk  

 umuligt at installere centralvarmeanlæg i den pågældende elopvarmede bygning.
Stk. 3. Miljø- og energiministeren kan fastsætte nærmere regler  

 om, hvilke boliger og institutioner der kan få tilskud.
Miljø- og  

 energiministeren kan endvidere fastsætte nærmere regler om, hvilke  

 aktiviteter der kan gives tilskud til, og om størrelsen og beregningen af  

 tilskud.
Stk. 4. Til de i stk. 2 nævnte formål yder staten et beløb årligt  

 til fonden på finansloven.
Derudover kan fonden modtage midler fra anden  

 side.
Beløb, der ikke anvendes i et år, overføres til næste år.
§ 2. Elsparefonden ledes af en bestyrelse, der består af en  

 formand og 8 andre medlemmer, som udpeges af miljø- og energiministeren.  

 Formanden og 2 af medlemmerne skal være uafhængige af de øvrige i bestyrelsen  

 repræsenterede interesser.
De 6 øvrige medlemmer skal repræsentere  

 forsyningsvirksomheder, andre erhvervsvirksomheder, forbrugerne, kommuner og  

 amtskommuner samt energi- og miljøorganisationer.
Stk. 2. Bestyrelsens medlemmer beskikkes for 3 år.
Hvis et medlem  

 afgår inden udløbet af beskikkelsesperioden, foretages nybeskikkelse kun for  

 den resterende del af perioden.
Stk. 3. Bestyrelsen etablerer et selvstændigt sekretariat.
Miljø-  

 og energiministeren kan træffe nærmere bestemmelse om fondens  

 driftsfællesskab med Miljø- og Energiministeriet.
Omkostningerne til fondens  

 administration afholdes af fondens midler.
 Stk. 4. Miljø- og energiministeren fastsætter forretningsorden for  

 Elsparefondens bestyrelse.
 Stk. 5. Bestyrelsen aflægger årligt regnskab og beretning for sin  

 virksomhed til miljø- og energiministeren efter bestemmelser fastsat af  

 ministeren.
 § 3. Bestyrelsen udarbejder en handlingsplan for Elsparefondens  

 tilskudsgivning.
Stk. 2. Miljø- og energiministeren kan fastsætte tidsfrister for  

 udarbejdelse af handlingsplaner og regler for udformningen af disse.
Miljø-  

 og energiministeren kan til brug ved udarbejdelsen af handlingsplanen  

 bestemme, at nærmere angivne forudsætninger skal lægges til grund ved  

 tilskudsgivningen.
Miljø- og energiministeren kan efterfølgende fastsætte  

 tilsvarende forudsætninger, hvis særlige forhold taler herfor.
 Stk. 3. Afgørelse om ydelse af tilskud træffes af bestyrelsen.  

 Tilskudsgivningen skal være i overensstemmelse med de i § 1, stk. 1, nævnte  

 hensyn, handlingsplanen og de i medfør af stk. 2 fastsatte bestemmelser.  

 Bestyrelsen kan i særlige tilfælde yde tilskud til aktiviteter, som ikke  

 indgår i en handlingsplan, hvis aktiviteten efter bestyrelsens vurdering har  

 væsentlig betydning for fondens formål.
 Stk. 4. Afgørelser om tilskud kan ikke indbringes for miljø- og  

 energiministeren.
 § 4. Elsparefonden kan give tilsagn om tilskud til nedennævnte  

 aktiviteter efter ansøgning eller afholdelse af udbud som nævnt i stk. 2:
 1) Installationsarbejder i bygninger i forbindelse med gennemførelsen af  

 elbesparelsesaktiviteter.
 2) Udvikling af nye energieffektive apparater og udstyr.
3) Initiativer til at fremme markedsføring og anskaffelse af  

 energieffektive apparater og udstyr samt en energieffektiv anvendelse af  

 apparater og udstyr.
Herunder kan der udbetales tilskud til køb af nye  

 energieffektive apparater og udstyr.
 4) Undersøgelser, forsøgs- og demonstrationsprojekter m.v. om mulighederne  

 for at fremme elbesparelser.
 5) Andre tilsvarende aktiviteter efter miljø- og energiministerens nærmere  

 bestemmelse.
Stk. 2. Elsparefonden udbyder udførelsen af de i stk. 1 nævnte  

 aktiviteter og den i stk. 4 nævnte tjenesteydelse i konkurrence efter  

 gældende regler for udbud af offentlige kontrakter.
Tilsvarende gælder for  

 den i stk. 4 nævnte virksomhed m.v. ved udbud af installationsarbejder.
 Stk. 3. Miljø- og energiministeren kan fastsætte nærmere regler om  

 betingelser for udbud, herunder om, hvilke aktiviteter der ikke skal udbydes.
 Stk. 4. Elsparefonden kan indgå aftale med en virksomhed, en  

 organisation m.v. om, at vedkommende i nærmere angivet omfang administrerer  

 tilskud til de i stk. 1 nævnte aktiviteter, herunder at vedkommende udbyder  

 de i stk. 1, nr. 1, nævnte installationsarbejder i samlede entrepriser.  

 Miljø- og energiministeren kan fastsætte nærmere regler om aftalens indhold.
 § 5. Miljø- og energiministeren kan fastsætte nærmere regler om,  

 at apparater, udstyr og installationer m.v., hvortil der ydes tilskud, samt  

 dertil hørende bygninger eller anlæg skal opfylde nærmere angivne betingelser  

 om energieffektivitet eller miljøpåvirkning eller om dokumentation af disse  

 forhold.
 Stk. 2. Miljø- og energiministeren kan fastsætte regler om, at  

 tilskud til et installationsarbejde gøres betinget af, at arbejdet udbydes og  

 udføres i en samlet entreprise som nævnt i § 4, stk. 4.
 Stk. 3. Miljø- og energiministeren kan fastsætte regler om, at  

 tilskud til at omstille elopvarmede bygninger til kollektiv varmeforsyning  

 gøres betinget af, at pågældende forsyningsvirksomhed bidrager økonomisk til  

 gennemførelse af omstillingen efter miljø- og energiministerens nærmere  

 bestemmelse.
 Stk. 4. Miljø- og energiministeren kan fastsætte nærmere regler  

 om, hvorvidt fonden kan give tilskud til aktiviteter, der også kan få tilskud  

 efter anden lovgivning.
 Stk. 5. Der kan kun ydes tilskud til installationsarbejder, der  

 udføres af virksomheder, som er registreret efter momsloven, og som driver  

 bygge- og anlægsvirksomhed.
 Stk. 6. Den del af udgifterne til installationsarbejde i boliger,  

 som svarer til tilskudsbeløbet, medregnes ikke ved beregningen af  

 lejeforhøjelse og kan ikke afskrives på vedligeholdelseskontoen.
§ 6. Elsparefonden udbetaler efter ansøgning tilskuddet og  

 betalingen for de i § 4, stk. 4, nævnte tjenesteydelser.
Ansøgningen  

 vedlægges fornøden dokumentation for gennemførelsen af aktiviteten og for  

 afholdelsen af de hermed forbundne udgifter.
 Stk. 2. Det er en betingelse for udbetaling af tilskud, at den  

 pågældende opgave ikke er påbegyndt, før der er givet tilsagn om tilskud, og  

 at opgaven påbegyndes og afsluttes inden for en nærmere angivet frist.
Stk. 3. Elsparefonden kan træffe afgørelse om, at tilsagn om  

 tilskud bortfalder, hvis ansøgeren har afgivet urigtige eller vildledende  

 oplysninger eller fortiet oplysninger af betydning for ansøgningen, eller  

 hvis betingelserne for at yde tilsagn ikke længere er til stede.
Hvis  

 tilskuddet er udbetalt, kan det kræves tilbagebetalt.
 Stk. 4. Miljø- og energiministeren kan fastsætte nærmere regler om  

 udbetaling af tilskud og om frister efter stk. 2.
 § 7. Miljø- og energiministeren kan bemyndige Elsparefonden til i  

 nærmere angivet omfang at fastsætte bestemmelser om forhold, som er omhandlet  

 i §§ 4 og 5.
 Stk. 2. Miljø- og energiministeren eller den, som ministeren  

 bemyndiger hertil, og Elsparefonden kan hos tilskudsansøgere og -modtagere,  

 leverandører, installatører, den i § 4, stk. 4, nævnte virksomhed,  

 organisation m.v. samt offentlige myndigheder indhente alle sådanne  

 oplysninger, som er nødvendige for varetagelsen af de i loven nævnte opgaver.
 § 8. Medmindre højere straf er forskyldt efter anden lovgivning,  

 straffes den, der giver urigtige oplysninger i forbindelse med ansøgning om  

 tilsagn eller om udbetaling af tilskud, med bøde eller hæfte.
 Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Stk. 3. I regler, der fastsættes i medfør af denne lov, kan der  

 fastsættes straf af bøde for overtrædelse af reglerne.
 § 9. Loven træder i kraft den 1. januar 1997. Miljø- og  

 energiministeren fastsætter dog tidspunktet for ikrafttræden af  

 bestemmelserne i § 1, stk. 2, nr. 1, og § 4, stk. 1, nr. 2-5.
 Stk. 2. Uanset det i § 2, stk. 2, anførte beskikkes 4 medlemmer af  

 bestyrelsen i den første periode kun for 2 år.
 § 10. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 869 af 15. november 1995, som  

 senest ændret ved § 1 i lov nr. 488 af 12. juni 1996, foretages følgende  

 ændringer:
 1. I § 7 F, stk. 1, nr. 8, ændres ».« til:  

 »,».
 2. I § 7 F, stk. 1, indsættes som nr. 9 og  

10:
»9) tilskud til bygningsejere til installationsarbejder som nævnt i §  

 4, stk. 1, nr. 1, i lov om Elsparefonden, 10) tilskud til forbrugere ved køb af nye energieffektive apparater og  

 udstyr som nævnt i § 4, stk. 1, nr. 3, 2. pkt., i lov om Elsparefonden.« § 11. Loven gælder ikke for Færøerne og Grønland.
Oprindeligt fremsat forslag § 1. Elsparefonden har til formål at fremme besparelser i elforbruget i boliger og i offentlige institutioner i overensstemmelse med samfundsøkonomiske og miljømæssige hensyn.
 Stk. 2. Af fondens midler kan der ydes tilskud til:
 1) Udvikling, markedsføring, anskaffelse og anvendelse af elbesparende  

 apparater og udstyr.
2) Installation af centralvarmeanlæg i elopvarmede bygninger i områder,  

 der er udlagt til kollektiv varmeforsyning efter bestemmelserne i lov om  

 varmeforsyning.
Tilskud kan dog gives til varmebesparende foranstaltninger,  

 hvis særlige fredningsmæssige eller bygningstekniske forhold gør det praktisk  

 umuligt at installere centralvarmeanlæg i pågældende elopvarmede bygning.
Stk. 3. Miljø- og energiministeren kan fastsætte nærmere regler  

 om, hvilke boliger og institutioner der kan få tilskud.
Miljø- og  

 energiministeren kan endvidere fastsætte nærmere regler om, hvilke  

 aktiviteter der kan gives tilskud til, og om størrelsen og beregningen af  

 tilskud.
Stk. 4. Til de i stk. 2 nævnte formål yder staten et beløb årligt  

 til fonden på finansloven.
Derudover kan fonden modtage midler fra anden  

 side.
Beløb, der ikke anvendes i et år, overføres til næste år.
§ 2. Elsparefonden ledes af en bestyrelse, der består af en  

 formand og 8 andre medlemmer, som udpeges af miljø- og energiministeren.  

 Formanden og 2 af medlemmerne skal være uafhængige af de øvrige i bestyrelsen  

 repræsenterede interesser.
De 6 øvrige medlemmer skal repræsentere  

 forsyningsvirksomheder, andre erhvervsvirksomheder, forbrugerne, kommuner og  

 amtskommuner samt energi- og miljøorganisationer.
Stk. 2. Bestyrelsens medlemmer beskikkes for 3 år.
Hvis et medlem  

 afgår inden udløbet af beskikkelsesperioden, foretages nybeskikkelse kun for  

 den resterende del af perioden.
Stk. 3. Bestyrelsen etablerer et selvstændigt sekretariat.
Miljø-  

 og energiministeren kan træffe nærmere bestemmelse om fondens  

 driftsfællesskab med Miljø- og Energiministeriet.
Omkostningerne til fondens  

 administration afholdes af fondens midler.
 Stk. 4. Miljø- og energiministeren fastsætter forretningsorden for  

 Elsparefondens bestyrelse.
 Stk. 5. Bestyrelsen aflægger årligt regnskab og beretning for sin  

 virksomhed til miljø- og energiministeren efter bestemmelser fastsat af  

 ministeren.
 § 3. Bestyrelsen udarbejder en handlingsplan for Elsparefondens  

 tilskudsgivning.
Stk. 2. Miljø- og energiministeren kan fastsætte tidsfrister for  

 udarbejdelse af handlingsplaner og regler for udformningen af disse.
Miljø-  

 og energiministeren kan til brug ved udarbejdelsen af handlingsplanen  

 bestemme, at nærmere angivne forudsætninger skal lægges til grund ved  

 tilskudsgivningen.
Miljø- og energiministeren kan efterfølgende fastsætte  

 tilsvarende forudsætninger, hvis særlige forhold taler herfor.
 Stk. 3. Afgørelse om ydelse af tilskud træffes af bestyrelsen.  

 Tilskudsgivningen skal være i overensstemmelse med de i § 1, stk. 1, nævnte  

 hensyn, handlingsplanen og de i medfør af stk. 2 fastsatte bestemmelser.  

 Bestyrelsen kan i særlige tilfælde yde tilskud til aktiviteter, som ikke  

 indgår i en handlingsplan, hvis aktiviteten efter bestyrelsens vurdering har  

 væsentlig betydning for fondens formål.
 Stk. 4. Afgørelser om tilskud kan ikke indbringes for miljø- og  

 energiministeren.
 § 4. Elsparefonden kan give tilsagn om tilskud til nedennævnte  

 aktiviteter efter ansøgning eller afholdelse af udbud, som nævnt i stk. 2:
 1) Installationsarbejder i bygninger i forbindelse med gennemførelsen af  

 elbesparelsesaktiviteter.
 2) Udvikling af nye energieffektive apparater og udstyr.
3) Initiativer til at fremme markedsføring og anskaffelse af  

 energieffektive apparater og udstyr samt en energieffektiv anvendelse af  

 apparater og udstyr.
Herunder kan der udbetales tilskud til køb af nye  

 energieffektive apparater og udstyr.
 4) Undersøgelser, forsøgs- og demonstrationsprojekter m.v. om mulighederne  

 for at fremme elbesparelser.
 5) Andre tilsvarende aktiviteter efter miljø- og energiministerens nærmere  

 bestemmelse.
Stk. 2. Elsparefonden udbyder udførelsen af de i stk. 1 nævnte  

 aktiviteter og den i stk. 4 nævnte tjenesteydelse i konkurrence efter  

 gældende regler for udbud af offentlige kontrakter.
Tilsvarende gælder for  

 den i stk. 4 nævnte virksomhed m.v. ved udbud af installationsarbejder.
 Stk. 3. Miljø- og energiministeren kan fastsætte nærmere regler om  

 betingelser for udbud, herunder om, hvilke aktiviteter som ikke skal udbydes.
Stk. 4. Elsparefonden kan indgå aftale med en virksomhed, en  

 organisation m.v. om, at vedkommende i nærmere angivet omfang administrerer  

 tilskud til de i stk. 1 nævnte aktiviteter, og herunder at vedkommende  

 udbyder de i stk. 1, nr. 1, nævnte installationsarbejder i samlede  

 entrepriser.
Miljø- og energiministeren kan fastsætte nærmere regler om  

 aftalens indhold.
 § 5. Miljø- og energiministeren kan fastsætte nærmere regler om,  

 at apparater, udstyr og installationer m.v., hvortil der ydes tilskud, samt  

 dertil hørende bygninger eller anlæg skal opfylde nærmere angivne betingelser  

 om energieffektivitet eller miljøpåvirkning eller om dokumentation af disse  

 forhold.
 Stk. 2. Miljø- og energiministeren kan fastsætte regler om, at  

 tilskud til et installationsarbejde gøres betinget af, at arbejdet udbydes og  

 udføres i en samlet entreprise som nævnt i § 4, stk. 4.
 Stk. 3. Miljø- og energiministeren kan fastsætte regler om, at  

 tilskud til at omstille elopvarmede bygninger til kollektiv varmeforsyning  

 gøres betinget af, at pågældende forsyningsvirksomhed bidrager økonomisk til  

 gennemførelse af omstillingen efter miljø- og energiministerens nærmere  

 bestemmelse.
 Stk. 4. Miljø- og energiministeren kan fastsætte nærmere regler  

 om, hvorvidt fonden kan give tilskud til aktiviteter, der også kan få tilskud  

 efter anden lovgivning.
 Stk. 5. Der kan kun ydes tilskud til installationsarbejder, der  

 udføres af virksomheder, som er registreret efter momsloven, og som driver  

 bygge- og anlægsvirksomhed.
 Stk. 6. Den del af udgifterne til installationsarbejde i boliger,  

 som svarer til tilskudsbeløbet, medregnes ikke ved beregningen af  

 lejeforhøjelse og kan ikke afskrives på vedligeholdelseskontoen.
§ 6. Elsparefonden udbetaler efter ansøgning tilskuddet og  

 betalingen for de i § 4, stk. 4, nævnte tjenesteydelser.
Ansøgningen  

 vedlægges fornøden dokumentation for gennemførelsen af aktiviteten og for  

 afholdelsen af de hermed forbundne udgifter.
 Stk. 2. Det er en betingelse for udbetaling af tilskud, at  

 pågældende opgave ikke er påbegyndt, før der er givet tilsagn om tilskud, og  

 at opgaven påbegyndes og afsluttes inden for en nærmere angivet frist.
Stk. 3. Elsparefonden kan træffe afgørelse om, at tilsagn om  

 tilskud bortfalder, hvis ansøgeren har afgivet urigtige eller vildledende  

 oplysninger eller fortiet oplysninger af betydning for ansøgningen, eller  

 hvis betingelserne for at yde tilsagn ikke længere er til stede.
Hvis  

 tilskuddet er udbetalt, kan det kræves tilbagebetalt.
 Stk. 4. Miljø- og energiministeren kan fastsætte nærmere regler om  

 udbetaling af tilskud og om frister efter stk. 2.
 § 7. Miljø- og energiministeren kan bemyndige Elsparefonden til i  

 nærmere angivet omfang at fastsætte bestemmelser om forhold, som er omhandlet  

 i §§ 4 og 5.
 Stk. 2. Miljø- og energiministeren eller den, som ministeren  

 bemyndiger hertil, og Elsparefonden kan hos tilskudsansøgere og -modtagere,  

 leverandører, installatører, den i § 4, stk. 4, nævnte virksomhed,  

 organistion m.v. samt offentlige myndigheder indhente alle sådanne  

 oplysninger, som er nødvendige for varetagelsen af de i loven nævnte opgaver.
 § 8. Med mindre højere straf er forskyldt efter anden lovgivning,  

 straffes den, der giver urigtige oplysninger i forbindelse med ansøgning om  

 tilsagn eller om udbetaling af tilskud, med bøde eller hæfte.
 Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Stk. 3. I regler, der fastsættes i medfør af denne lov, kan der  

 fastsættes straf af bøde for overtrædelse af reglerne.
 § 9. Loven træder i kraft den 1. januar 1997. Miljø- og  

 energiministeren fastsætter dog tidspunktet for ikrafttræden af  

 bestemmelserne i § 1, stk. 2, nr. 1, og § 4, stk. 1, nr. 2-5.
 Stk. 2. Uanset det i § 2, stk. 2, anførte beskikkedes 4 medlemmer  

 af bestyrelsen i den første periode kun for 2 år.
 § 10. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 869 af 12. juni 1995, som senest  

 ændret ved § 1 i lov nr. 488 af 12. juni 1996, foretages følgende ændringer:
 1. I § 7 F, stk. 1, nr. 8, ændres ».« til:  

 »,».
 2. I § 7 F, stk. 1 indsættes som nr. 9) og  

10) :
» 9) tilskud til bygningsejere til installationsarbejder, som  

 nævnt i § 4, stk. 1, nr. 1, i lov om Elsparefonden, 10) tilskud til forbrugere ved køb af nye energieffektive  

 apparater og udstyr, som nævnt i § 4, stk. 1, nr. 3, 2. pkt., i lov om  

 Elsparefonden.« § 11. Loven gælder ikke for Færøerne og Grønland.
Bemærkninger til lovforslaget Almindelige bemærkninger Ved lovforslaget oprettes en institution, Elsparefonden, som har til  

 formål at give tilskud til at gennemføre besparelser i elforbruget i boliger  

 og offentlige institutioner.
I.
Lovforslagets baggrund Forslaget er et led i regeringens energihandlingsplan Energi 21, der har  

 til formål at reducere energisektorens CO2-udledning og at mindske fremtidige  

 ressourceproblemer som følge af begyndende udtømning af de fossile brændsler.  

 Et vigtigt led i handlingsplanen er at reducere og effektivisere forbruget af  

 elektricitet.
Der er et stort potentiale for at gennemføre rentable  

 elbesparelser inden for husholdningssektoren og den offentlige sektor, især  

 ved at omstille elopvarmede bygninger til en mere miljøvenlig  

 opvarmningsform, særligt kollektiv varmeforsyning (naturgas eller  

 fjernvarme). Mange af disse muligheder er imidlertid ikke blevet udnyttet  

 tilstrækkeligt på grund af en række forskellige barrierer af bl.a.  

 privatøkonomisk karakter.
Elforsyningsvirksomhederne har hidtil sammen med staten været de  

 væsentligste aktører på elbesparelsesområdet.
Elforsyningsvirksomhederne har  

 en væsentlig rolle at spille ved energirådgivning og informationsaktiviteter,  

 mens staten giver tilskud til forskellige former for elbesparelser, yder  

 information og fastsætter regler om elbesparelser (energimærkning m.v.).
 Der er behov for at tilføre flere ressourcer til elbesparelser, dels på  

 områder, som elforsyningsvirksomhederne af selskabsøkonomiske hensyn ikke  

 tager op, dels på andre områder, hvor der kan opnås væsentlige elbesparelser  

 ved at øge indsatsen, ikke mindst ved udvikling, markedsføring og anskaffelse  

 af energieffektive apparater (produktrettet elbesparelsesindsats). Det  

 forudsættes i den forbindelse, at elforsyningsvirksomhederne opretholder  

 deres energirådgivning.
Samtidig er der behov for en udbygning af de statslige tilskud til  

 elbesparelser.
Der er allerede indført statstilskud til elbesparelser i  

 erhvervsvirksomheder.
Endvidere er der i 1995 etableret en tilskudsordning  

 til omstilling af elopvarmede boliger og institutioner uden for områder med  

 kollektiv varmeforsyning.
Desuden kan elopvarmede boliger, opført før 1950 i  

 kraftvarmeområder, få tilskud til omstilling til fjernvarme.
Et stort antal  

 boliger med elopvarmning er imidlertid opført i kollektivt forsynede områder  

 i 1970-erne og begyndelsen af 1980-erne og kan således ikke få tilskud.
 I øvrigt må det vurderes som positivt, at der skabes mulighed for flere  

 aktører og mere konkurrence om elbesparelser, idet dette ventes at kunne  

 styrke aktiviteten på området og skabe gennemsigtighed om pris og kvalitet.
II.
Lovforslagets hovedindhold Ved lovforslaget indføres en tilskudsordning til elbesparelser i boliger  

 og offentlige institutioner.
Der oprettes en særlig fond, Elsparefonden, som  

 skal bestyre tilskudsmidlerne.
Udførelsen af aktiviteter, som fonden giver  

 tilskud til, udbydes som hovedregel i konkurrence.
 Fonden vil fra 1998 blive finansieret ved et særligt elsparetillæg til  

 elafgiften, jf. i øvrigt afsnittet: Økonomiske og administrative  

 konsekvenser.
1. Tilskudsgivning.
Der skal kunne gives tilskud til at fremme  

 elbesparelser i boliger og i offentlige institutioner.
Tilskud skal gives i  

 overensstemmelse med samfundsøkonomiske og miljømæssige hensyn, således at  

 der opnås størst mulig miljømæssig effekt af tilskudsmidlerne.
 Hovedsigtet med tilskudsordningen vil i første omgang være at give tilskud  

 til at omstille boliger og institutioner fra elopvarmning til fjernvarme  

 eller naturgas.
Det samfundsøkonomiske potentiale for omstillingen af boliger og  

 institutioner i kollektivt forsynede områder er opgjort til ca. 50.000  

 enheder, dog forudsat at de bruger- og selskabsøkonomiske incitamenter for  

 tilslutningen fortsat er tilstede.
Det forudsættes, at fjernvarme- eller  

 naturgasforsyningen yder rabat på tilslutningsudgifterne, svarende til den  

 fordel, de opnår ved at få tilført nye kunder.
Derudover er der et behov for støtte fra Elsparefonden for at gøre  

 omstillingen brugerøkonomisk attraktiv.
Der kan ikke på forhånd fastsættes  

 eksakte tilskudsbeløb, bl.a. da installationsarbejderne skal udbydes (jf.  

 afsnit 3). Hvis der årligt afsættes eksempelvis 65 mio. kr. til omstillingen,  

 vil omstillingen af det nævnte potentiale kunne gennemføres på ca. 10 år  

 under forudsætning af rimelige tilskudsstørrelser.
Endvidere kan Elsparefonden yde støtte til at fremme udvikling,  

 markedsføring, anskaffelse og anvendelse af energieffektive apparater og  

 udstyr.
Hovedindsatsen vil således være at øge udbredelsen af energieffektive  

 produkter, men også elbesparelser gennem påvirkning af adfærden kan støttes.
På boligområdet er der store elbesparelsespotentialer for energieffektive  

 køle- og fryseapparater, vaske- og opvaskemaskiner, komfurer og kogeplader,  

 tørretumblere, belysning, TV og video.
For den offentlige sektor kan der især  

 opnås store besparelser inden for belysning, ventilation, storkøkkener og  

 kontorudstyr (PC, printere, kopimaskiner, m.v.).
 Tilskuddene skal skabe et kommercielt bæredygtigt marked for  

 lavenergiapparater, således at der bliver et større og mere synligt udbud af  

 disse apparater, og at forbrugerne bliver motiveret til at anskaffe dem.
Der kan gives tilskud til produktudvikling og markedsføring af de mest  

 energieffektive apparater og til initiativer, der sikrer, at forbrugerne rent  

 faktisk anskaffer disse apparater.
Herunder kan der bl.a. gives tilskud til  

 køb af særligt energieffektive apparater.
Et andet middel er at motivere  

 større aftagere af husholdningsapparater (eksempelvis i den almennyttige  

 boligsektor) til at indkøbe lavenergiapparater (køberpolitik).
 Der skal endvidere kunne gives tilskud til at fremme energieffektiv  

 anvendelse af apparater m.v. i husholdninger og institutioner.
Det er hensigten, at der allerede fra starten skal afses en andel af  

 midlerne til disse former for elbesparelser.
Tilskud hertil vil få stigende  

 prioritet i takt med, at omstillingen af elopvarmede bygninger gennemføres.
Hvor det er praktisk, især ved tilskud til omstillingen af elopvarmede  

 bygninger i et givet område, skal administrationen af tilskud søges  

 overdraget til en koordinator, f.eks. en forsyningsvirksomhed.
Koordinatoren  

 skal administrere tilskuddet til de enkelte modtagere og indgå aftale med  

 installatører m.v. om udførelse af arbejdet.
Derved kan der opnås en  

 administrativ forenkling, og der bliver mulighed for, at arbejdet udføres  

 billigt og effektivt ved samlede entrepriser, rabatter m.v.
2. Bestyrelsen.
Det er vigtigt at sikre den bredest mulige  

 sagkundskab ved administrationen af tilskudsmidlerne, og herunder at inddrage  

 ekspertise og kreativitet fra de forskellige interessenter på  

 elbesparelsesområdet.
På den anden side skal det sikres, at Elsparefonden  

 administrerer midlerne i overensstemmelse med de energipolitiske rammer.
Det foreslås derfor, at Elsparefonden ledes af en bestyrelse, som udpeges  

 af miljø- og energiministeren.
Bestyrelsen skal repræsentere fornøden  

 sagkundskab og de berørte interessenter: forsyningsvirksomheder, andre  

 erhvervsvirksomheder, forbrugerne, kommuner og amtskommuner samt miljø- og  

 energiorganisationer.
For at sikre en forbindelse til det af miljø- og energiministeren nedsatte  

 Energimiljøråd vil to af medlemmerne i bestyrelsen blive udpeget blandt  

 rådets medlemmer.
Desuden vil de rammer, som miljø- og energiministeren  

 udmelder for tilskudsgivningen (jf. nf.), sædvanligvis blive forelagt for  

 Energimiljørådet.
 Videre foreslås bestemmelser, som skal sikre, at tilskudsmidlerne anvendes  

 i overensstemmelse med de energipolitiske målsætninger og prioriteringer.  

 Bestyrelsen skal således med nærmere angivne mellemrum (indtil videre en gang  

 årligt) udarbejde en handlingsplan for tilskudsgivningen.
Miljø- og energiministeren kan endvidere udmelde rammer for  

 tilskudsgivningen for at sikre sammenhængen til de energipolitiske  

 målsætninger, og herunder udpege, hvilke hovedindsatsområder der skal  

 prioriteres.
Disse rammer udmeldes som hovedregel forud for udarbejdelsen af  

 handlingsplanen, jf. i øvrigt bemærkningerne til forslagets § 3, stk. 2.
 Tilskudsgivningen skal ligge inden for disse rammer, men bestyrelsen skal  

 dog kunne fremme nye projekter af væsentlig betydning, som kommer op efter  

 udarbejdelsen af handlingsplanen.
Fondens bestyrelse skal stå for den praktiske udførelse af de intentioner,  

 som ligger bag tilskudsordningen.
Bestyrelsen skal forene teknisk og  

 forretningsmæssig sagkundskab i forbindelse med udførelsen af sine opgaver.  

 Inden for de fastsatte rammer skal bestyrelsen kunne udvælge indsatsområder  

 og bedømme de enkelte tilskudssager og de indkomne tilbud, således at der  

 opnås den størst mulige miljømæssige og samfundsøkonomiske fordel.
I den  

 forbindelse skal bestyrelsen både selv tage initiativer og behandle forslag,  

 som indsendes til fonden fra anden side.
 Det foreslås, at bestyrelsen etablerer sit eget sekretariat.
 Elsparefonden vil være omfattet af bestemmelserne i forvaltningsloven,  

 offentlighedsloven m.v.
 Fondens aktiviteter vil i øvrigt med mellemrum blive evalueret.
Elsparefondens indsats vil blive koordineret i fornødent omfang med andre  

 elspareinitiativer i statens og elforsyningsvirksomhedernes regi.
Miljø- og  

 energiministeren kan således i de udmeldte rammer pålægge bestyrelsen at  

 prioritere initiativer, som tillægges væsentlig betydning i regeringens  

 energihandlingsplaner.
Desuden vil indsatsen i fornødent omfang blive koordineret med den  

 integrerede ressourceplanlægning, som elforsyningsvirksomhederne udarbejder,  

 jf. § 13 a i elforsyningsloven, og de elspareaktiviteter, som  

 elforsyningsvirksomhederne udfører.
De rammer (forudsætninger), som  

 ministeren udmelder til brug for elforsyningsvirksomhedernes integrerede  

 ressourceplanlægning, vil sædvanligvis finde tilsvarende anvendelse for  

 Elsparefonden.
Det er hensigten, at elforsyningsvirksomhederne fortsat skal være aktive  

 inden for energirådgivning af husstande og institutioner.
Som udgangspunkt  

 skal Elsparefonden ikke gå ind på disse områder; hvis det vurderes, at der er  

 behov for en forstærket indsats, skal fonden dog have mulighed for at tage  

 disse aktiviteter op.
3. Udbud af opgaver.
Fonden skal som hovedregel udbyde de  

 elbesparelsesopgaver, som fonden giver tilskud til, i licitation til  

 forsyningsvirksomheder og andre kvalificerede.
Formålet med at afholde udbud  

 er at give flere forskellige aktører mulighed for at gå ind i  

 elbesparelsesaktiviteter og at give mulighed for en konkurrence om pris og  

 kvalitet af elbesparelsesydelserne.
Ved vurderingen af tilbud skal der lægges vægt på de samfundsøkonomiske og  

 miljømæssige fordele.
Udbudsbetingelserne skal være objektive og  

 gennemsigtige for at sikre en ligelig konkurrence.
 Tilsvarende skal koordineringen af tilskud (jf. afsnit 1) udbydes i  

 konkurrence.
Økonomiske og administrative konsekvenser For finansåret 1997 er der i finansloven afsat 50 mio. kr. til  

 Elsparefonden.
I 1998 og fremover tilvejebringes midlerne ved en forhøjelse  

 af elafgiften med et elsparebidrag på 0,6 øre/kWh.
Der vil blive fremsat  

 forslag om ændring af lov om elafgift i Folketingsåret 1996/97 med henblik på  

 gennemførelsen af denne forhøjelse.
Provenuet ved forhøjelsen anslås til ca.  

 90 mio. kr.
Forhøjelsen vil betyde en udgiftsforøgelse for en  

 gennemsnitsfamilie i parcelhus uden elopvarmning på ca. 25 kr. årligt og 15  

 kr. årligt for en gennemsnitsfamilie i en lejlighed.
Derudover vil fonden  

 kunne få tilført midler over finansloven eller fra anden side.
Ikke anvendte  

 tilsagns- og udbetalingsrammer overføres til følgende finansår.
 Boligejernes udgifter ved omstillingen af elopvarmede lejeboliger  

 forventes at medføre en vis mindre stigning i omkostningerne til boligstøtte.
Udgifter forbundet med administrationen af ordningen, herunder driften af  

 sekretariatet, vil blive afholdt af fondens midler.
Sekretariatet forventes  

 at skulle bestå af højst 6 medarbejdere, heraf 1 sekretariatschef, 4 AC-  

 medarbejdere og 1 kontormedarbejder, som skønsmæssigt kan anslås til ca. 2,5  

 mio. kr. årligt.
Det forudsættes, at bestyrelsen holder  

 sekretariatsudgifterne på et rimeligt niveau.
 Vurdering af tilbud m.v. i de enkelte projekter vil kunne overlades til  

 eksterne konsulenter inden for projektets økonomiske rammer.
Derudover skal andre driftsudgifter (husleje, bestyrelseshonorarer,  

 kontorudstyr) afholdes af fondens midler, svarende til ca. 2,5 mio. kr.  

 årligt.
Endelig skal særlige driftsudgifter (f.eks. evaluering af fondens  

 virksomhed) kunne afholdes af fondens midler.
 Opgaver i Miljø- og Energiministeriet i forbindelse med tilskudsordningen  

 ventes afholdt inden for de bestående rammer.
Miljømæssige konsekvenser Omstilling af elopvarmede bygninger inden for rammerne af  

 tilskudsordningen ventes at reducere elbehovet med 70 GWh årligt, således at  

 elforbruget i det 10. år efter ordningens etablering vil være reduceret med  

 700 GWh.
Den akkumulerede besparelse i en periode over 10 år vil være 3-4  

 TWh.
 Det er vanskeligere at vurdere elbesparelsespotentialet ved de øvrige  

 aktivitetsområder (udbredelse af lavenergiapparater m.v.), men elforbruget på  

 disse områder skønnes at kunne reduceres med 5-10 GWh årligt.
 Der kan således forventes en elbesparelse i det 10. år efter ordningens  

 etablering på i alt 750-800 GWh, svarende til 6% af det nuværende elforbrug i  

 husholdningerne og den offentlige sektor.
Erhvervsmæssige konsekvenser Forslaget vil kun påvirke erhvervsvirksomhedernes udgifter for så vidt  

 angår elforbrug, der er belagt med elafgift.
Derudover vil tilskudsordningen have en vis positiv erhvervsmæssig  

 virkning, idet tilskuddet vil fremme udbredelsen af lavenergiapparater og  

 -udstyr.
Opgaverne vil blive udbudt efter gældende regler.
 Derudover vil ordningen have en positiv effekt for installationsarbejder i  

 bygninger ved omstillingen fra elopvarmning.
Forholdet til EU-retten Forslagets bestemmelser om tilskud til produktudvikling, markedsføring og  

 udbredelse af elbesparende apparater (§ 1, stk. 2, nr. 1, og § 4, stk. 1, nr.  

 2-5) rejser spørgsmål i forhold til statsstøttereglerne i EF-Traktaten.
Disse  

 dele af forslaget er derfor notificeret for Europa-Kommisisonen, jf.  

 bestemmelserne i Traktatens art. 93, stk. 3. Kommissionens godkendelse skal  

 foreligge, før de notificerede dele af lovforslaget kan sættes i kraft.
 Bekendtgørelser, som fastsætter nærmere retningslinier om anvendelsen af  

 bestemmelserne i forslagets § 4, stk. 1, nr. 2-5, vedrørende tekniske  

 forskrifter og standarder, anses for omfattet af reglerne om en  

 informationsprocedure med hensyn til tekniske standarder og forskrifter.  

 Disse bekendtgørelser vil blive notificeret efter de nævnte regler inden  

 deres ikrafttræden.
 EFs fællesskabsrammebestemmelser for statsstøtte vil blive iagttaget i de  

 regler, som fastsættes om tilskudsgivningen.
 Forslagets bestemmelser om tilskud til omstilling af bygninger til  

 kollektiv varmeforsyning anses ikke for at berøre EU-retten.
Bemærkninger til de enkelte bestemmelser Til § 1 Ved forslaget etableres en Elsparefond, som har til formål at yde tilskud  

 til at fremme besparelser i elforbruget i boliger og i offentlige  

 institutioner.
Fonden skal yde tilskud i overensstemmelse med samfundsøkonomiske og  

 miljømæssige hensyn.
Tilskud skal gives ud fra en vurdering af, hvor man  

 opnår de samfundsøkonomisk og miljømæssigt mest fordelagtige elbesparelser.  

 De forudsætninger, som miljø- og energiministeren udmelder (jf.  

 bemærkningerne til § 3), skal indgå i vurderingen.
De tilskudsberettigede aktiviteter er nævnt i stk. 2. Et  

 hovedindsatsområde vil være installation af centralvarmeanlæg i elopvarmede  

 bygninger i områder, der er udlagt til kollektiv varmeforsyning (fjernvarme,  

 naturgas) efter bestemmelserne i lov om varmeforsyning.
Tilskud vil være  

 betinget af, at bygningen bliver tilsluttet den pågældende kollektive  

 varmeforsyningsvirksomhed.
 Tilskudsgivningen skal være i overensstemmelse med varmeplanlægningen.  

 Bygningen skal ligge i et område med aktuel kollektiv varmeforsyning eller i  

 et område, der er omfattet af et godkendt varmeforsyningsprojekt, eller som i  

 varmeplanlægningen påregnes omfattet af kollektiv varmeforsyning.
Der vil dog kunne gives tilskud til varmebesparende foranstaltninger i  

 elopvarmede bygninger, hvis særlige fredningsmæssige eller bygningstekniske  

 forhold gør det praktisk umuligt at installere centralvarmeanlæg i pågældende  

 bygning.
Der forudsættes en konkret vurdering i det enkelte tilfælde, således  

 at der kun kan gives tilskud efter denne bestemmelse i undtagelsestilfælde.  

 Endvidere vil sådanne bygninger kunne få tilskud til at installere andre  

 former for opvarmning fra tilskudsmidler, som administreres af  

 Energistyrelsen.
Der kan endvidere gives tilskud til aktiviteter til at fremme udvikling,  

 markedsføring, anskaffelse og anvendelse af elbesparende apparater og udstyr;  

 m.h.t. eksempler henvises til de almindelige bemærkninger.
Der kan gives  

 tilskud til de mest energieffektive elforbrugende apparater eller tilskud til  

 apparater, hvor elforbruget helt eller delvist er erstattet af andre  

 energikilder (f.eks. gasfyrede tørretumblere), hvis dette er  

 samfundsøkonomisk og miljømæssigt fordelagtigt.
Herom henvises i øvrigt til  

 bemærkningerne til § 4, stk. 1, nr. 2 ff.
 Der vil ikke kunne gives tilskud til energiproducerende anlæg (solceller  

 o.l.), da disse kan få tilskud efter ordninger, som administreres af  

 Energistyrelsen.
 Der kan efter stk. 3 fastsættes nærmere regler om, hvilke bygninger  

 og institutioner, der kan få tilskud.
Boliger omfatter en- og tofamiliehuse og beboelsesejendomme uanset  

 ejerform.
Med offentlige institutioner menes institutioner med offentlige  

 formål, som drives af staten, kommuner, amtskommuner, selvejende  

 institutioner og lignende i egne eller lejede bygninger.
Dette svarer reelt  

 til de bygninger, der kan få tilskud til omstilling til centralvarme i  

 områder uden kollektiv varmeforsyning, jf. lov nr. 407 af 14. juni 1995 om  

 statstilskud til omstilling af elopvarmede bygninger.
 Det er hensigten at fastsætte, at der kun kan gives tilskud til omstilling  

 til kollektiv varmeforsyning af bygninger, der er beregnet til  

 helårsanvendelse.
 Endvidere kan miljø- og energiministeren fastsætte nærmere regler om,  

 hvilke aktiviteter der kan gives tilskud til, og om størrelsen og beregningen  

 af tilskud.
 Fastsættelse af tilskudsstørrelser tænkes anvendt i de tilfælde, hvor en  

 aktivitet ikke udbydes i konkurrence.
Der er fastsat tilskudsstørrelser for omstilling af elopvarmede bygninger  

 uden for kollektivt forsynede områder, jf. lov nr. 407 af 14. juni 1995 om  

 statstilskud til omstilling af elopvarmede bygninger.
Disse  

 tilskudsstørrelser kan ikke umiddelbart overføres på tilskuddet fra  

 Elsparefonden, da anlægsudgifterne og dermed tilskudsbehovet beror på  

 afholdelse af udbud, og da det forudsættes (jf. bemærkningerne til § 5), at  

 de kollektive forsyningsvirksomheder giver en medfinansiering til  

 omstillingen.
 Vedrørende stk. 4 henvises til afsnittet om økonomiske og  

 administrative konsekvenser i de almindelige bemærkninger.
Til § 2 Elsparefonden ledes af en bestyrelse, bestående af en formand og 8 andre  

 medlemmer, som udpeges af miljø- og energiministeren.
Formanden og to af medlemmerne skal være uafhængige af de øvrige i  

 bestyrelsen repræsenterede interesser.
Heri ligger, at de ikke må have en  

 ansættelsesmæssig eller anden stærk tilknytning til de  

 interesseorganisationer m.v., som er repræsenterede i bestyrelsen.
Det er  

 hensigten, at disse medlemmer skal være særligt sagkyndige inden for tekniske  

 og økonomiske forhold, entreprise- og konkurrenceforhold samt ledelse,  

 markedsføring, offentlig informationsvirksomhed o.l.
Det vil bero på en  

 konkret vurdering, hvorledes de forskellige sagkyndige bliver udvalgt.
 De øvrige 6 medlemmer skal repræsentere de i forslaget nævnte interesser.  

 Det forudsættes, at der udpeges personer, som har en fast forankring til de  

 pågældende interesser, herunder tilknytning til de relevante organisationer,  

 men disse organisationer er ikke tillagt nogen indstillingsret.
 Fonden omfattes af forvaltningslovens bestemmelser om inhabilitet m.v.,  

 jf. de almindelige bemærkninger.
Bestemmelserne i stk. 2, hvorefter bestyrelsens medlemmer beskikkes  

 for en given periode, og bestemmelserne om nybeskikkelse, hvis et medlem  

 afgår inden udløbet af beskikkelsesperioden, svarer til bestemmelser om andre  

 statslige fonde m.v.
Der er ikke noget til hinder for genbeskikkelse af  

 medlemmer.
Ifølge stk. 3 skal bestyrelsen etablere et selvstændigt sekretariat  

 inden for Miljø- og Energiministeriet for at sikre, at fonden kan fungere  

 uafhængigt inden for de udstukne rammer.
Bestyrelsen vil således stå for  

 ansættelse m.v. af sekretariatets personale.
Miljø- og energiministeren kan fastsætte nærmere bestemmelser om fondens  

 driftsfællesskab med Miljø- og Energiministeriet.
Det er hensigten, at  

 fondens sekretariat skal have et vist fællesskab med Energistyrelsen for at  

 spare driftsudgifter (fælles datagrundlag, personaleadministration og anden  

 service), men det nærmere omfang kan fastsættes ved forhandling med fondens  

 bestyrelse.
Miljø- og Energiministeriet vil kunne bistå ved visse særlige  

 opgaver, f.eks.
EU-retlige spørgsmål.
Efter stk. 4 skal bestyrelsens forretningsorden fastsættes af  

 miljø- og energiministeren.
Der vil bl.a. kunne træffes bestemmelse om, at  

 Energistyrelsen skal have en tilforordnet uden stemmeret i bestyrelsen.
Ministeren kan desuden efter stk. 5 fastsætte retningslinier for,  

 hvorledes bestyrelsen skal aflægge årsregnskab for anvendelsen af fondens  

 midler og beretning for sin virksomhed.
Beretningen vil blive offentliggjort  

 for at skabe gennemsigtighed omkring bestyrelsens tilskudspraksis.
Til § 3 Bestyrelsen skal efter stk. 1 udarbejde en handlingsplan for  

 Elsparefondens tilskudsgivning.
Handlingsplanen skal belyse de  

 indsatsområder, som fonden vil koncentrere sig om, og indeholde en  

 disponering af midlerne i hovedtræk.
Om prioriteringen af omstilling af  

 elopvarmede bygninger henvises til bemærkningerne til § 4, stk. 1, nr. 1.  

 Handlingsplanen indsendes til miljø- og energiministeren til orientering.
Miljø- og energiministeren kan efter stk. 2 fastsætte tidsfrister  

 for udarbejdelsen af handlingsplaner og regler om udformningen af disse.
Det  

 er hensigten, at der skal udarbejdes en handlingsplan hvert år, indeholdende  

 en egentlig planlægning for det følgende års aktiviteter og perspektiver for  

 en given længere periode, f.ex. 3 år.
Endvidere kan miljø- og energiministeren efter stk. 2 til brug ved  

 udarbejdelsen af handlingsplanen bestemme, at nærmere angivne forudsætninger  

 skal lægges til grund ved tilskudsgivningen.
Der kan således fastsættes  

 bestemmelser om, hvilke typer af aktiviteter Elsparefonden særligt skal søge  

 at støtte, og om deres indbyrdes vægtning.
Forudsætningerne skal som  

 udgangspunkt opstille overordnede rammer, således at bestyrelsen får et  

 rimeligt spillerum.
Hvis forholdene taler for det, skal ministeren dog kunne  

 udpege konkrete indsatsområder, som vurderes at få særlig betydning.  

 Forudsætningerne skal ikke kunne begrænse konkurrencen i de enkelte udbud,  

 jf. § 4, stk. 2.
Der vil også kunne udmeldes forudsætninger om andre forhold, f.eks. om  

 samfundsøkonomiske beregninger m.v.
Om forholdet til den integrerede  

 ressourceplanlægning henvises til de almindelige bemærkninger.
Miljø- og energiministeren skal efterfølgende, dvs. efter at en  

 handlingsplan er blevet udarbejdet, kunne fastsætte tilsvarende  

 forudsætninger, hvis særlige forhold taler herfor.
Bestemmelsen kan anvendes,  

 hvis et indsatsområde først bliver aktuelt efter udarbejdelsen af  

 handlingsplanen, eller hvis miljø- og energiministeren finder, at  

 handlingsplanen eller bestyrelsens praksis ikke er i overensstemmelse med de  

 fastsatte rammer.
 I øvrigt vil miljø- og energiministeren ved lovens ikrafttræden kunne  

 udmelde forudsætninger for tilskud, som skal anvendes ved administrationen af  

 tilskud til omstilling af elopvarmede bygninger, indtil bestyrelsen har  

 udarbejdet den første handlingsplan.
Efter stk. 3 træffes afgørelse om ydelse af tilskud af fondens  

 bestyrelse.
Tilskudsgivningen skal være i overensstemmelse med  

 handlingsplanen og de i stk. 2 nævnte forudsætninger.
Bestyrelsen kan dog i  

 særlige tilfælde yde tilskud til elbesparelsesaktiviteter, der ikke indgår i  

 handlingsplanen, hvis aktiviteten efter bestyrelsens vurdering har væsentlig  

 betydning for fondens formål.
Det forudsættes sædvanligvis, at der er tale om  

 aktiviteter, som først er blevet aktuelle siden udarbejdelsen af  

 handlingsplanen.
Disse aktiviteter skal ligge inden for de rammer, som er  

 udmeldt i forudsætningerne.
 Der kan fastsættes bestemmelser i forretningsordenen om, at bestyrelsen  

 kan delegere afgørelser, som ikke har principiel karakter, til formanden  

 eller sekretariatet.
Det følger af stk. 4, at Elsparefondens afgørelser om tilskud ikke  

 kan indbringes for miljø- og energiministeren.
Om klager over  

 udbudsforretninger henvises til bemærkningerne til § 4, stk. 2.
Til § 4 I stk. 1 angives, hvilke kategorier af aktiviteter der kan få  

 tilsagn om tilskud af Elsparefondens midler.
Tilsagn er i alle tilfælde  

 betinget af, at aktiviteten falder inden for de i § 1 angivne rammer.
Tilsagn om tilskud til installationsarbejder i bygninger gives til  

 bygningsejeren efter ansøgning.
Tilskud til udvikling, markedsføring,  

 energirådgivning m.v. udbydes som regel i konkurrence, hvor tilsagn om  

 tilskud gives til det økonomisk mest fordelagtige tilbud, jf. stk. 2.
 Der kan efter nr. 1 gives tilskud til bygningsejere til  

 installationsarbejder i bygninger i forbindelse med gennemførelsen af  

 elbesparende aktiviteter.
 Bestemmelsen vil især finde anvendelse ved tilskud til omstilling af  

 elopvarmede bygninger til kollektiv varmeforsyning, jf. § 1, stk. 1, nr. 2.  

 Endvidere kan der gives tilskud til varmeisolerende foranstaltninger, som  

 nævnt i samme bestemmelse, samt til installationsarbejder i forbindelse med  

 udbredelse af elbesparende apparater og udstyr, f.eks. til rørføring, når  

 elopvarmede husholdningsapparater erstattes af apparater, der anvender andre  

 energikilder.
Der vil sædvanligvis i første omgang blive givet tilskud til omstilling af  

 elopvarmede bygninger i områder, hvor der kan ventes forholdsvis stor effekt  

 af tilskuddet, d.v.s. fortrinsvis i større byer.
For at give bygningsejerne i  

 de enkelte områder et rimeligt overblik over, hvornår de kan forvente  

 tilskud, vil der i handlingsplanen eller i forudsætningerne fra miljø- og  

 energiministeren blive givet en prioritering af de områder, hvor der inden  

 for kortere tid ventes afsat tilskudsmidler.
Det vil dog kunne afhænge af  

 udbudsresultatet, om fonden rent faktisk giver tilskud til  

 omstillingsarbejder i et givet område (jf. bemærkningerne til stk. 4).
 En mindre del af tilskudsmidlerne vil imidlertid allerede fra begyndelsen  

 kunne afsættes til elvarmeomstilling i mindre byer.
Der kan efter nr. 2 gives tilskud til udvikling af nye  

 energieffektive apparater og udstyr.
Tilskuddet kan gives til en producent,  

 en teknisk sagkyndig institution eller en forskningsinstitution.
Tilskud til  

 udvikling vil blive holdt inden for de rammer, som følger af EF-reglerne  

 herom.
 Forskning i energieffektive apparater og udstyr kan få tilskud af  

 energiforskningsmidler, som administreres af Energistyrelsen.
 Endvidere kan der efter nr. 3 gives tilskud til initiativer til at  

 fremme markedsføring og anskaffelse af energieffektive apparater og udstyr  

 samt en energieffektiv anvendelse af apparater og udstyr.
 Med hensyn til markedsføring kan der f.eks. gives tilskud til  

 brancheforeninger eller andre organisationer m.v. til at indgå og gennemføre  

 frivillige aftaler om, at mindre energieffektive apparater fremover ikke skal  

 markedsføres (frivillige normer). Endvidere kan der gives tilskud til  

 uddannelse af butikspersonale i at markedsføre lavenergiapparater m.v.
 Der kan gives tilskud til en række aktiviteter for at sikre  

anskaffelsen af energieffektive apparater og udstyr i forbrugsleddet.
 Der kan f.eks. gives tilskud til brancheforeninger eller andre  

 organisationer m.v. til udgifter ved at gennemføre informationskampagner  

 eller frivillige energimærkningsordninger, som skal motivere forbrugerne til  

 at vælge lavenergiapparater.
Almennyttige boligforeninger, offentlige institutioner m.v., som køber ind  

 i større mængder, kan ved deres indkøbspolitik påvirke afsætningsmulighederne  

 for lavenergiapparater væsentligt, bl. a. gennem fælles  

 indkøbsorganisationer.
Der vil kunne gives tilskud til disse organisationer  

 til at sikre udbredelsen af lavenergiapparater, f.eks. tilskud til at  

 anskaffe de mest energieffektive apparater og støtte til  

 informationsaktiviteter.
Tilskuddet kan eventuelt knyttes sammen med  

 udviklingskontrakter, som boligselskaber, forsyningsvirksomheder m.v. indgår  

 med producenter om udviklingen af energieffektive apparater.
Videre kan der udbetales tilskud til køberen ved køb af nye  

 energieffektive apparater for at fremme apparaternes gennembrud på markedet.  

 Tilskuddet kan begrænses til introduktionsfasen for at nedbringe prisen for  

 de første apparater, som leveres.
Det kan gøres til en betingelse for  

 tilskud, at forbrugeren samtidig afleverer tilsvarende, mindre  

 energieffektive apparater.
Tilskuddet til anskaffelse af et energieffektivt apparat vil udgøre en  

 større eller mindre del af prisforskellen mellem dette apparat og et  

 gennemsnitsapparat.
Beløbet vil afhænge af forholdene, men ventes ikke at  

 udgøre mere end nogle hundrede kr. pr. apparat.
Tilskud til forbrugernes køb af apparater vil blive organiseret i  

 kampagner, hvor en forsyningsvirksomhed, en organisation m.v. fungerer som  

 koordinator, dvs. sørger for information, udbetaler tilskud m.v.
Desuden skal  

 koordinatoren træffe foranstaltninger til at sikre, at afleverede brugte  

 apparater skrottes.
Der kan endvidere efter samme bestemmelse gives tilskud til initiativer  

 til at fremme en energieffektiv anvendelse af apparater og udstyr.
Der  

 vil være tale om initiativer til at fremme en energieffektiv adfærd i  

 husholdninger og institutioner, dels ved benyttelsen af eksisterende  

 apparater, dels ved valget af nyt apparat, og herunder også ved vurderingen  

 af, om der er behov for det pågældende apparat.
Der vil kunne gives tilskud til energirådgivningsvirksomhed,  

 oplysningskampagner, efteruddannelse o.l.
Om forholdet til de  

 energirådgivningsaktiviteter, som elforsyningsvirksomhederne i dag udøver,  

 henvises til de almindelige bemærkninger.
 Der vil kunne gives tilskud til en kombination af de forskellige  

 initiativer, som er nævnt i nr. 3.
 Videre kan der efter nr. 4 gives tilskud til undersøgelser,  

 forsøgs- og demonstrationsprojekter m.v. om mulighederne for elbesparelser.  

 Der vil kunne gives tilskud til både produktrettede og adfærdsorienterede  

 projekter, f.ex. måling af energieffektivitet i apparater, undersøgelser af  

 forbrugeradfærd og påvirkningen af denne m.v.
Endelig kan der efter nr. 5 gives tilsagn om tilskud til andre  

 tilsvarende aktiviteter efter miljø- og energiministerens nærmere  

 bestemmelse.
Denne bestemmelse forudsættes brugt undtagelsesvist.
Formålet er  

 at sikre den fornødne fleksibilitet, således at der inden for de i § 1 nævnte  

 rammer kan gives tilskud til sagligt velbegrundede elspareaktiviteter som  

 ikke er nævnt ovenfor, men som har en naturlig sammenhæng hermed.
Ifølge stk. 2 skal Elsparefonden udbyde udførelsen af de  

 tilskudsberettigede aktiviteter og opgaven som koordinator, jf. stk. 4, i  

 konkurrence til kvalificerede virksomheder efter de til enhver tid gældende  

 regler for udbud af offentlige kontrakter.
Den koordinerende virksomhed skal  

 tilsvarende udbyde de installationsarbejder, som virksomheden står for.
 Om offentlige udbud henvises til lov om samordning af fremgangsmåderne ved  

 indgåelse af bygge-og anlægskontrakter og indkøb m.v., som gennemfører  

 EF-regler om udbud, og de statslige cirkulærer om udbud.
Udvælgelse af deltagere i en konkurrence skal ske efter gennemskuelige,  

 ikke-diskriminerende kriterier.
Udbudsbetingelserne skal være saglige og  

 objektive og gennemføres konsekvent.
Klager over udbud, som omfattes af lov  

 om samordning af fremgangsmåderne ved indgåelse af bygge- og anlægskontrakter  

 og udbud m.v., kan indbringes for Klagenævnet for Udbud.
Når en opgave udbydes, vil tilbudsgiverne i deres tilbud angive, hvor  

 stort tilskud de finder nødvendigt for at udføre opgaven.
Når opgaven som  

 koordinator udbydes, f.eks. af omstilling af elopvarmede bygninger, vil  

 deltagerne kunne give bud på samlede løsninger, f.eks. hvor mange tilsagn om  

 tilskud de forventer at kunne indgå ved et givet tilskudsniveau.
Ved vurderingen af tilbuddene skal fonden lægge vægt på, hvilket tilbud  

 der er økonomisk mest fordelagtigt ud fra samfundsøkonomiske og miljømæssige  

 hensyn.
På grundlag heraf vil fonden kunne indgå aftale med en af  

 tilbudsgiverne eller forkaste udbudet, hvis udbudsresultatet ikke findes  

 tilfredsstillende.
 Under særlige omstændigheder, f.eks. hvis der kun er en virksomhed, som  

 reelt vil kunne give tilbud, kan udbud undlades.
Miljø- og energiministeren kan efter stk. 3 fastsætte nærmere  

 regler om udformningen og gennemførelsen af udbud, herunder om afgrænsning af  

 projekter, som ikke skal udbydes.
Der vil endvidere kunne fastsættes  

 retningslinier om udbudsformen, f.eks. at det økonomisk mest fordelagtige  

 tilbud antages, og om offentliggørelse af licitationsresultater.
Elsparefonden kan efter stk. 4 indgå aftale med en virksomhed, en  

 organisation m.v. om, at vedkommende i et nærmere angivet omfang  

 administrerer tilskud til de i stk. 1 nævnte aktiviteter, og herunder at  

 vedkommende udbyder de i stk. 1, nr. 1, nævnte installationsarbejder i  

 samlede entrepriser.
Udførelsen af opgaven og betalingen herfor vil blive  

 udbudt efter bestemmelserne i stk. 4. Derved vil Elsparefonden ikke stå for  

 den konkrete tilskudsadministration i sager med mange tilskudsmodtagere og  

 forholdsvis ensartede og ukomplicerede sager.
En sådan koordinator kan især påtage sig de praktiske opgaver ved  

 omstilling af elopvarmede bygninger i et nærmere afgrænset område.
Her vil  

 koordinatoren meddele tilsagn om tilskud og udbetale tilskuddet til de  

 enkelte ansøgere.
Koordinatoren vil tillige afholde samlet udbud af de  

 enkelte entrepriser og entrere med installatører m.v. om arbejdet.
Endvidere  

 skal koordinatoren sørge for ledsagende information til husejere m.v.
 Også ved omstilling af færre bygninger i mindre byer (jf. bemærkningerne  

 til stk. 1, nr. 1) kan der efter forholdene anvendes en koordinator på  

 regionalt plan.
 Der kan også anvendes en koodinator ved f.eks. en kampagne for anskaffelse  

 af lavenergiapparater, som nævnt i stk. 1, nr. 2.
 Koordinatoren kan være f.eks. en energiforsyningsvirksomhed, en rådgivende  

 ingeniørvirksomhed eller et energikontor, evt. flere af disse i forening.  

 Koordinatoren skal aflægge regnskab for sin virksomhed, jf. § 6.
Elsparefonden vil i de enkelte tilfælde aftale omfanget af  

 tjenesteydelserne med koordinatoren.
Herunder vil f.eks. tilskudsstørrelser  

 og -betingelser og ledsagende informationsaktivitet blive fastlagt; derved  

 vil tilskudsadministrationen blive forholdsvis enkel, og de enkelte ansøgere  

 vil få mulighed for at vide, hvilke tilskudsmuligheder der er.
Miljø- og  

 energiministeren kan fastsætte nærmere regler om indholdet af aftalen.
Til § 5 Miljø- og energiministeren kan efter stk. 1 fastsætte generelle  

 betingelser for at yde tilskud.
Herunder kan tilskud gøres betinget af, at  

 apparater, udstyr og installationer m.v., hvortil der ydes tilskud, samt  

 dertil hørende bygninger eller anlæg opfylder nærmere angivne krav til  

 energieffektivitet eller miljøpåvirkning eller krav til dokumentation af  

 disse forhold.
Når administrationen af tilskud koordineres, som nævnt i § 4,  

 stk. 4, vil koordinatoren kontrollere betingelserne overfor de enkelte  

 tilskudsmodtagere.
Der kan stilles krav om overholdelse af energi- og miljøstandarder eller  

 krav om, at produkter skal være energi- og miljødeklarerede.
Hvor der findes  

 fælles standarder, vil disse blive lagt til grund.
Der vil f.eks. kunne stilles krav til energieffektiviteten i  

 installationer m.v. i forbindelse med omstilling af elopvarmede bygninger til  

 kollektiv varmeforsyning.
Endvidere kan det eksempelvis fastsættes som en  

 betingelse, at bygninger, som ønskes omstillet fra elopvarmning, er  

 energimærkede efter bestemmelserne i lov om fremme af energi- og  

 vandbesparelser i bygninger.
Derved kan de energimæssige fordele ved en  

 omstilling af de enkelte bygninger vurderes.
Miljø- og energiministeren kan endvidere efter stk. 2 fastsætte  

 regler om, at tilskud til et installationsarbejde gøres betinget af, at  

 arbejdet udbydes i samlet entreprise efter § 4, stk. 4. Det kan således gøres  

 til en betingelse for tilsagn til den enkelte bygningsejer m.v., at denne i  

 fornødent omfang skal overlade udbud og gennemførelse af  

 installationsarbejdet til koordinatoren.
Formålet med en samlet udførelse af  

 arbejdet er at billigøre dette for den enkelte bygningsejer.
 Ved omstilling af elopvarmede bygninger til kollektiv varmeforsyning får  

 pågældende forsyningsvirksomhed et øget indtægtsgrundlag.  

 Forsyningsvirksomheden vil derfor kunne fremme omstillingen ved at give rabat  

 på tilslutningsafgiften eller tilsvarende inden for rammerne af  

 prisbestemmelserne i varmeforsyningsloven.
For at sikre, at varme- eller naturgasvirksomhederne bidrager til  

 omstillingen på et rimeligt og ensartet niveau, kan miljø- og  

 energiministeren efter stk. 3 fastsætte regler om, at tilskud gøres  

 betinget af, at forsyningsvirksomheden bidrager økonomisk til omstillingen.  

 Det er dog en forudsætning herfor, at virksomheden selskabsøkonomisk har  

 fordel af tilslutningen.
Bestemmelsen vil finde anvendelse, hvis virksomheden  

 ikke tilbyder en medfinansiering, som er rimelig under hensyn til forholdene.
 Hvis forsyningsvirksomheden giver tilbud om at koordinere omstillingen af  

 elopvarmede bygninger, vil virksomheden kunne indregne en medfinansiering af  

 omstillingen i sit tilbud.
 Miljø- og energiministeren kan efter stk. 4 bestemme, om der kan  

 gives tilskud fra fonden til aktiviteter, som også kan få tilskud efter anden  

 lovgivning.
 Bestemmelserne i stk. 5 og 6 svarer til bestemmelser i andre  

 tilskudslove.
Til § 6 Tilskuddet udbetales, når arbejdet er udført og udgifterne afholdt.
Ved  

 udbetalingen påses, at arbejdet er udført, og at betingelserne for at  

 udbetale tilskuddet i øvrigt er opfyldt.
Der kan fastsættes nærmere bestemmelser om udbetalingen, herunder fornødne  

 rimelige frister for udførelsen af aktiviteten.
Der skal tilvejebringes  

 fornøden dokumentation for arbejdets udførelse i form af regnskaber m.v.
 Tilsvarende gælder betalingen for udførelsen af de i § 4, stk. 4, nævnte  

 tjenesteydelser (koordinering af installationsarbejder m.v.). Koordinatoren  

 kan i forbindelse med regnskabsaflæggelsen pålægges at gøre rede for, om der  

 har været mulighed for sammenblanding af interesser, f.ex. hvis koordinatoren  

 har en særlig forbindelse til visse tilskudsmodtagere.
 Elsparefondens afgørelse efter stk. 3 om bortfald af tilskud kan  

 ikke indbringes for miljø- og energiministeren eller anden administrativ  

 myndighed, jf. forslagets § 3, stk. 4. Bestemmelsen om tilbagebetaling af  

 udbetalt tilskud vil kun finde anvendelse i særlige tilfælde, hvor  

 tilskudsmodtagerens forhold taler herfor.
Til §§ 7 og 8 Efter § 7, stk. 1, kan miljø- og energiministeren i nærmere angivet  

 omfang bemyndige Elsparefonden til at fastsætte retningslinier for de i § 4  

 og 5 omhandlede forhold.
Det forudsættes, at Elsparefonden inden for de  

 fastsatte rammer får adgang til at fastsætte mere detaljerede forskrifter om  

 bl.a. koordination af opgaver, udbud og betingelser for at yde tilskud.  

 Bemyndigelsen kan betinges af, at forskrifterne skal godkendes af miljø- og  

 energiministeren, inden de sættes i kraft.
 Bestemmelserne i § 7, stk. 2, om oplysningspligt og § 8 om  

 straf svarer til bestemmelserne i en række tilskudslove.
Til § 9 EU-Kommissionens godkendelse efter statsstøttereglerne skal foreligge, før  

 bestemmelserne om tilskud til apparater og udstyr (§ 1, stk. 2, nr. 1, og §  

 4, stk. 1, nr. 2-5) kan sættes i kraft.
Bestemmelserne om tilskud til  

 omstilling af elopvarmede bygninger træder i kraft den 1. januar 1997.
 Bestemmelsen om, at 4 medlemmer i den første periode kun beskikkes for 2  

 år, skal sikre kontinuitet i bestyrelsen, således at den samlede bestyrelse  

 ikke udskiftes på en gang.
Til § 10 Der foreslås indsat to nye regler i ligningslovens § 7 F - henholdsvis som  

 nr. 9 og 10 - hvorefter tilskud til nedennævnte foranstaltninger ikke  

 medregnes til modtagerens skattepligtige indkomst.
Ad nr. 9 Den foreslåede skattefritagelse omfatter tilskud til nedennævnte  

 installationsarbejder i boliger og offentlige institutioner, såsom:
- arbejder til omstilling af elopvarmede bygninger til centralvarme, - varmebesparende foranstaltninger, hvis særlige forhold af bygnings-  

 eller fredningsmæssig art umuliggør installation af centralvarme, - arbejder i forbindelse med ændring af apparater og udstyr, f.eks.  

 rørføring, når elopvarmede husholdningsapparater erstattes af apparater, der  

 anvender andre energikilder.
Ad nr. 10 Den foreslåede skattefritagelse angår tilskud, der ydes forbrugerne ved  

 køb af nye energieffektive apparater og udstyr, som nævnt i forslagets § 4,  

 stk. 1, nr. 3. Tilskudsordningen er nærmere beskrevet i bemærkningerne til  

 denne bestemmelse.
Skriftlig fremsættelse Miljø- og energiministeren (Svend Auken):
 Jeg skal herved tillade mig at fremsætte:
 Forslag til lov om Elsparefonden.
(Lovforslag nr.
L 27).
 Lovforslaget er et led i opfølgningen på regeringens handlingsplan Energi  

 21. Formålet med ordningen er at yde statstilskud til samfundsøkonomisk  

 fordelagtige elbesparelser i husholdninger og i den offentlige sektor.
Fondens hovedindsats vil være at give tilskud til at omstille elopvarmede  

 bygninger til kollektiv varmeforsyning, d.v.s. fjernvarme eller naturgas.
Der  

 vil være klare miljømæssige og samfundsøkonomiske fordele ved at nedbringe  

 elforbruget på denne måde.
Derudover skal fonden kunne give tilskud til  

 udvikling, markedsføring og anskaffelse af energieffektive apparater og  

 udstyr samt tilskud til at fremme en energieffektiv anvendelse af dette  

 udstyr.
Aktiviteterne skal supplere elsektorens elbesparelsesinitiativer, som  

 primært er rettet imod kampagner, rådgivning og vejledning.
 De tilskudsberettigede aktiviteter skal som hovedregel udbydes for at  

 sikre konkurrence om pris og kvalitet.
Fondens tilskudsmidler skal administreres af en bestyrelse, som udpeges af  

 miljø- og energiministeren, med repræsentanter for forsyningsselskaberne,  

 andre erhvervsvirksomheder, forbrugerne, kommuner og amter samt energi- og  

 miljøorganisationer.
Derved sikres det, at den fornødne ekspertise bliver  

 inddraget ved fordelingen af midlerne.
Tilskudsmidlerne vil fra 1998 blive tilvejebragt ved en forhøjelse af  

 elafgiften med et elsparetillæg på 0,6 øre pr. kWh.
Tillægget vil blive  

 refunderet til erhervsdrivende efter elafgiftslovens regler.
Skatteministeren  

 vil fremsætte forslag om ændring af elafgiftsloven i denne forbindelse.
