Fremsat den 15. december 2006 af  

 videnskabsministeren (Helge Sander) Forslag til Lov om Akkrediteringsinstitutionen for videregående  

 uddannelser (akkrediteringsloven) Kapitel 1 Formål m.v.
 § 1.  

  

 Ministeren for videnskab, teknologi og udvikling opretter  

 Akkrediteringsinstitutionen  

 for videregående uddannelser som et fagligt uafhængigt organ inden for den  

 statslige forvaltning.
 Stk. 2.  

  

 Akkrediteringsinstitutionens  

 formål er at sikre og dokumentere kvalitet og relevans af videregående  

 uddannelser ved at foretage en faglig vurdering (akkreditering) ud fra  

 centralt  

 fastsatte kriterier for kvalitet af eksisterende og nye uddannelser.  

 Akkrediteringsinstitutionen skal endvidere samle national og international  

 erfaring af betydning for akkreditering.
 Stk. 3.  

  

 I akkreditering  

 indgår også en faglig vurdering af uddannelser ud fra centralt fastsatte  

 kriterier  

 for relevans, medmindre andet følger af denne lov, regler fastsat i medfør  

 heraf eller anden lovgivning.
Kapitel 2 Akkrediteringsinstitutionen § 2.  

  

 Akkrediteringsinstitutionen består af Akkrediteringsrådet og to  

 sekretariater:
 1)  

 	  

 Et rådssekretariat,  

 som varetager sekretariatsbetjening af rådet.
 2)  

 	  

 Et fagligt  

 sekretariat, som varetager faglige opgaver i forhold til akkreditering af  

 uddannelser.
 Stk. 2.  

  

 Ministeren  

 for videnskab, teknologi og udvikling ansætter sekretariaternes ledelse efter  

 indstilling fra rådet.
 § 3.  

  

 Akkrediteringsrådet fastlægger de  

 overordnede rammer for rådets virksomhed og træffer afgørelse om  

 akkreditering.  

 Rådet træffer desuden afgørelse om godkendelse af universitetsuddannelser med  

 den virkning, at uddannelsen omfattes af universitetsloven og opnår tilskud  

 herefter.
Stk. 2.  

  

 Rådet træffer afgørelse om  

 akkreditering på baggrund af akkrediteringsrapporter.
Rådet beslutter, hvilke  

 aktører der skal udarbejde rapporterne, medmindre andet følger af denne lov,  

 regler fastsat i medfør heraf eller anden lovgivning.
 Stk. 3.  

  

 Rådet  

 fastsætter en forretningsorden.
 § 4.  

  

 Akkrediteringsrådet består af en formand og otte medlemmer og er uafhængigt i  

 sin virksomhed.
 Stk. 2.  

  

 Ministeren  

 for videnskab, teknologi og udvikling udpeger formanden efter drøftelse med  

 undervisningsministeren og kulturministeren.
Stk. 3.  

  

 Ministeren  

 for videnskab, teknologi og udvikling udpeger medlemmerne således, at 1)  

 	  

 tre medlemmer udpeges  

 efter indstilling fra undervisningsministeren, 2)  

 	  

 et medlem udpeges  

 efter indstilling fra kulturministeren, 3)  

 	  

 et medlem udpeges  

 efter indstilling fra de studerendes repræsentanter i bestyrelserne for  

 uddannelsesinstitutioner  

 med videregående uddannelser under ministeren for videnskab, teknologi og  

 udvikling og undervisningsministeren og fra de studerendes repræsentanter i  

 skoleråd/konservatorieråd på videregående uddannelsesinstitutioner under  

 kulturministeren,  

 og 4)  

 	  

 tre medlemmer udpeges  

 af ministeren for videnskab, teknologi og udvikling.
 Stk. 4.  

  

 Rådets  

 formand og medlemmer skal tilsammen have viden og erfaring inden for  

 kvalitetssikring,  

 videregående uddannelse, forskning og arbejdsmarkedsforhold for dimittender.  

 Mindst et medlem skal have international erfaring med akkreditering.
Stk. 5.  

  

 Rådets  

 formand og medlemmer udpeges for en periode af fire år.
Dog udpeges medlemmet  

 udpeget efter stk. 3, nr. 3, for en periode af et år.
Genudpegning kan  

 ske  

 én gang.
Hvis formanden eller et medlem afgår inden periodens udløb, udpeges  

 en  

 afløser for den resterende periode efter stk. 2 og 3.
Kapitel 3 Universiteter under ministeren for videnskab,  

 teknologi og udvikling § 5.  

  

 Bachelor- og kandidatuddannelser samt masteruddannelser og anden  

 deltidsuddannelse,  

 der udbydes i Danmark efter universitetsloven, skal akkrediteres af  

 Akkrediteringsrådet.
 Stk. 2.  

  

 I det  

 omfang danske universiteter kan udbyde uddannelser svarende til de i  

 stk. 1 nævnte uddannelser i udlandet, skal uddannelserne akkrediteres af  

 rådet eller kvalitetssikres efter det nationale kvalitetssikringssystem i det  

 land, hvor uddannelsen udbydes.
Stk. 3.  

  

 Rådet kan  

 afvise en anmodning om akkreditering eller stoppe behandlingen af  

 anmodningen,  

 hvis 1)  

 	  

 en anmodning ikke  

 indeholder tilstrækkelig dokumentation for uddannelsens kvalitet og relevans, 2)  

 	  

 en anmodning i det  

 væsentligste vedrører forhold, som rådet har taget stilling til inden for de  

 sidste to år, og som har medført, at uddannelsen ikke kunne akkrediteres,  

 eller 3)  

 	  

 en anmodning efter  

 stk. 1 vedrører en uddannelse, som ikke vil kunne godkendes efter  

 § 10, stk. 1.
 § 6.  

  

 Ved  

 akkreditering af eksisterende uddannelser nedsætter det faglige sekretariat  

 et  

 akkrediteringspanel bestående af faglige eksperter og med international  

 deltagelse, jf. dog § 8.
 Stk. 2.  

  

 Panelet foretager en  

 akkrediteringsvurdering af uddannelsens kvalitet og relevans i henhold til  

 kriterier fastsat i medfør af § 11, og det faglige sekretariat  

 udarbejder  

 på baggrund heraf en akkrediteringsrapport.
 Stk. 3.  

  

 Akkrediteringen kan omfatte  

 flere uddannelser, hvor gennemførelsen af den ene uddannelse er et  

 adgangskrav  

 for optagelse på den anden uddannelse.
§ 7.  

  

 Akkrediteringsrådet træffer  

 afgørelse om akkreditering på baggrund af akkrediteringsrapporten.
Afgørelsen  

 kan være en positiv eller en betinget positiv akkreditering eller et afslag  

 på  

 akkreditering.
Stk. 2.  

  

 Ved en  

 positiv akkreditering angiver rådet den periode, som akkrediteringen gælder  

 for.
Rådet kan af egen drift eller efter anmodning fra ministeren for  

 videnskab, teknologi og udvikling inden periodens udløb undersøge, om  

 kriterierne fastsat i medfør af § 11 fortsat opfyldes.
Hvis kriterierne  

 ikke er opfyldt, trækker rådet akkrediteringen tilbage.
Universitetet skal  

 underrette  

 rådet, hvis kriterierne ikke længere er opfyldt, eller der er tvivl herom.  

 Hvis  

 rådet trækker akkrediteringen tilbage, skal rådet straks indberette det til  

 ministeren for videnskab, teknologi og udvikling.
Stk. 3.  

  

 Ved en  

 betinget positiv akkreditering angiver rådet, hvilke kriterier uddannelsen  

 ikke  

 opfylder samt en tidsplan for opfølgning.
Rådet træffer efterfølgende  

 afgørelse  

 om akkreditering på baggrund af en supplerende akkrediteringsrapport.
 Stk. 4.  

  

 Ved et afslag  

 på akkreditering angiver rådet, hvorfor uddannelsen ikke kan akkrediteres.
 § 8.  

  

 Akkrediteringsrådet  

 kan af faglige grunde eller for at afprøve det faglige sekretariats  

 konkurrencedygtighed  

 beslutte at anvende en anden internationalt anerkendt aktør end det faglige  

 sekretariat til at udarbejde akkrediteringsrapporter.
 Stk. 2.  

  

 Rådet kan  

 af egen drift eller efter anmodning fra et universitet helt eller delvis  

 lægge  

 en akkrediteringsrapport fra en anden internationalt anerkendt aktør til  

 grund  

 for afgørelsen om akkreditering, i det omfang rapporten er udarbejdet efter  

 kriterierne fastsat i medfør af § 11.
 § 9.  

  

 Ved  

 akkreditering af nye uddannelser foretager det faglige sekretariat en faglig  

 vurdering af uddannelsens kvalitet og relevans i henhold til kriterier  

 fastsat  

 i medfør af § 11 og udarbejder en akkrediteringsrapport.  

 Akkrediteringsrådet kan i særlige tilfælde kræve, at det faglige sekretariat  

 nedsætter et akkrediteringspanel efter § 6, stk. 1. Akkrediteringen  

 kan omfatte flere uddannelser, hvor gennemførelsen af den ene uddannelse er  

 et  

 adgangskrav for optagelse på den anden uddannelse.
 Stk. 2.  

  

 Rådet  

 træffer afgørelse om akkreditering på baggrund af akkrediteringsrapporten.  

 Afgørelsen kan være en positiv akkreditering eller et afslag på  

 akkreditering.
Stk. 3.  

  

 En positiv  

 akkreditering gælder for en periode svarende til uddannelsens normerede  

 studietid  

 tillagt to år.
Hvor akkrediteringen omfatter flere uddannelser, gælder  

 akkrediteringen for en periode svarende til den normerede studietid for det  

 samlede uddannelsesforløb tillagt to år.
Perioden fastsættes ved oprunding  

 til  

 hele kalenderår.
Stk. 4.  

  

 Rådet kan af egen drift eller  

 efter anmodning fra ministeren for videnskab, teknologi og udvikling inden  

 periodens udløb undersøge, om kriterierne fastsat i medfør af § 11  

 fortsat  

 opfyldes.
Hvis kriterierne ikke er opfyldt, trækker rådet akkrediteringen  

 tilbage.
Universitetet skal underrette rådet, hvis kriterierne ikke længere  

 er opfyldt,  

 eller der er tvivl herom.
Hvis rådet trækker akkrediteringen tilbage, skal  

 rådet straks indberette det til ministeren for videnskab, teknologi og  

 udvikling.
 Stk. 5.  

  

 Ved et afslag  

 på akkreditering angiver rådet, hvorfor uddannelsen ikke kan akkrediteres.
 § 10.  

  

 Bachelor- og kandidatuddannelser samt masteruddannelser og anden  

 deltidsuddannelse,  

 der udbydes i Danmark efter universitetsloven, skal godkendes af  

 Akkrediteringsrådet med den virkning, at uddannelsen opnår tilskud herefter,  

 jf. dog stk. 3. Godkendelsen forudsætter en positiv eller betinget  

 positiv  

 akkreditering efter § 7, stk. 1, eller en positiv akkreditering  

 efter  

 § 9, stk. 2, og gælder for den samme periode som akkrediteringen.
 Stk. 2.  

  

 Inden en godkendelse  

 efter stk. 1 indstiller rådet uddannelsens tilskudsmæssige indplacering,  

 titel, specifikke adgangskrav for bacheloruddannelser samt uddannelsens  

 normerede studietid til ministeren for videnskab, teknologi og udvikling.  

 Rådet  

 indstiller desuden  

 eventuel  

 fastsættelse af maksimumrammer for tilgangen til uddannelsen.
Stk. 3.  

  

 Ministeren  

 for videnskab, teknologi og udvikling kan undtagelsesvis træffe afgørelse om,  

 at en uddannelse ikke kan godkendes i henhold til stk. 1. Afgørelse  

 herom  

 træffes, hvor uddannelsen ikke opfylder lovgivningsmæssige krav, eller  

 oprettelsen af uddannelsen ud fra en samfundsøkonomisk betragtning ikke  

 skønnes  

 hensigtsmæssig.
Det pågældende universitet skal have lejlighed til at udtale  

 sig, inden afgørelsen træffes.
 Stk. 4.  

  

 Godkendelsen bortfalder, hvis akkrediteringen trækkes tilbage efter § 7,  

 stk. 2, eller efter § 9, stk. 4.
 Stk. 5.  

  

 Rådet skal  

 straks indberette godkendelse efter stk. 1 til ministeren for videnskab,  

 teknologi og udvikling.
 § 11.  

  

 Ministeren for videnskab, teknologi og udvikling fastsætter kriterier for  

 kvalitet  

 og relevans samt nærmere regler om sagsgangen ved akkreditering og  

 godkendelse.
Kapitel 4 Uddannelsesinstitutioner m.v. under andre ministre § 12.  

  

 Akkrediteringsrådet akkrediterer videregående uddannelser på  

 undervisningsministerens område efter de regler, der gælder herfor.
 Stk. 2.  

  

 Rådet  

 akkrediterer videregående uddannelser på kulturministerens område.  

 Kulturministeren  

 fastsætter nærmere regler for akkreditering samt kriterier for kvalitet og  

 relevans.
Stk. 3.  

  

 Kulturministeren beslutter, hvilken international anerkendt  

 akkrediteringsaktør  

 der skal varetage de faglige opgaver med akkreditering på kulturministerens  

 område.
Det er en forudsætning, at akkrediteringsrapporten, som skal lægges  

 til  

 grund for rådets akkreditering, er udarbejdet efter kriterier fastsat i  

 medfør  

 af stk. 2.
Stk. 4.  

  

 Rådet kan  

 efter aftale mellem ministeren for videnskab, teknologi og udvikling og  

 vedkommende  

 minister akkreditere uddannelser under andre ministre samt private lønnede  

 uddannelser, der gennemføres hos en arbejdsgiver som led i et  

 ansættelsesforhold.
Vedkommende minister kan fastsætte nærmere regler for  

 akkreditering samt kriterier for kvalitet og relevans.
Kapitel 5 Økonomiske forhold § 13.  

  

 Ministeren for videnskab, teknologi og udvikling afholder udgifter til  

 Akkrediteringsinstitutionen og til udarbejdelse af akkrediteringsrapporter  

 efter § 8, stk. 1. Undervisningsministeren og kulturministeren  

 afholder på hvert sit område udgifter til udarbejdelse af  

 akkrediteringsrapporter.
 Stk. 2.  

  

 I det  

 omfang Akkrediteringsrådet akkrediterer uddannelser under andre ministre, jf.  

 § 12, stk. 4, afholdes udgifterne hertil af vedkommende minister.
 Stk. 3.  

  

 Akkreditering af uddannelser efter § 5, stk. 2, og private  

 uddannelser efter § 12, stk. 4, udføres som indtægtsdækket  

 virksomhed.
Kapitel 6 Klageadgang og offentliggørelse § 14.  

  

 Akkrediteringsrådets afgørelser kan ikke indbringes for anden administrativ  

 myndighed, jf. dog stk. 2.
 Stk. 2.  

  

 Klager over  

 retlige spørgsmål ved rådets afgørelser kan af parter indbringes for  

 Universitets-  

 og Bygningsstyrelsen senest 14 dage efter, at afgørelsen er meddelt parten.
 Stk. 3.  

  

 Ministeren for videnskab,  

 teknologi og udvikling kan delegere sine kompetencer efter loven til  

 Universitets- og Bygningsstyrelsen og kan bestemme, at styrelsens afgørelser  

 ikke kan indbringes for ministeren.
 § 15.  

  

 Akkrediteringsrådet offentliggør alle akkrediteringsrapporter og en samlet  

 oversigt over alle akkrediteringsansøgninger og resultatet heraf samt  

 uddannelser, der er akkrediteret af rådet.
 Stk. 2.  

  

 Rådet  

 offentliggør hvert år en beretning om institutionens virksomhed.
Kapitel 7 Ikrafttræden og overgangsbestemmelser § 16.  

  

 Loven træder i kraft den 1. april 2007, jf. dog stk. 2.
 Stk. 2.  

  

 Lovens  

 § 12 træder i kraft den 1. januar 2008.
§ 17.  

  

 Akkrediteringsrådet udarbejder forslag til plan for akkreditering af alle  

 uddannelser, som ved lovens ikrafttræden modtager tilskud i henhold til  

 universitetsloven.
Akkrediteringsplanen og budget herfor skal forelægges til  

 godkendelse  

 hos ministeren for videnskab, teknologi og udvikling inden udgangen af  

 december  

 2007. Universitetet har pligt til at afgive de nødvendige oplysninger til  

 udarbejdelse af planen og til at følge den godkendte akkrediteringsplan.
 Stk. 2.  

  

 Rådet  

 underretter ministeren for videnskab, teknologi og udvikling, hvis  

 universitetet ikke følger akkrediteringsplanen.
 Stk. 3.  

  

 Undervisningsministeren fastsætter i samarbejde med rådet en plan for  

 akkreditering af videregående uddannelser på undervisningsministerens område.
 Stk. 4.  

  

 Kulturministeren fastsætter i samarbejde med rådet en plan for akkreditering  

 af  

 videregående uddannelser på kulturministerens område.
 § 18.  

  

 Loven gælder ikke for Færøerne og Grønland.
Bemærkninger til lovforslaget Almindelige bemærkninger 1.  

 Lovforslagets baggrund og formål I forlængelse af regeringens globaliseringsstrategi, som  

 blev præsenteret i april 2006, fremsættes dette lovforslag om etablering af  

 en  

 akkrediteringsinstitution.
Regeringens mål er at skabe danske videregående  

 uddannelser  

 i verdensklasse, og et af initiativerne, som skal sikre målet, er, at alle  

 videregående uddannelser skal leve op til internationale standarder.
Danske  

 videregående uddannelser skal også i højere grad kunne modsvare samfundets  

 behov for højtuddannet arbejdskraft, som dokumenterbart er internationalt  

 konkurrencedygtig.
Videregående uddannelser af højeste internationale  

 kvalitet  

 forudsætter systematisk kvalitetssikring.
Med akkreditering kan danske  

 videregående uddannelsers kvalitet og relevans dokumenteres og anerkendes  

 efter  

 internationale standarder.
Med universitetsloven fra 2003 blev der taget  

 væsentlige skridt hen imod at give universiteterne de nødvendige redskaber  

 til  

 at sikre forskning, uddannelse og videnspredning på højeste internationale  

 niveau.
Loven gav universiteterne øgede frihedsgrader og styrkede ledelsen.  

 Der  

 blev indført professionelle bestyrelser med eksternt flertal.  

 Universiteternes  

 ansvar for systematisk kvalitetsudvikling af deres uddannelser blev ligeledes  

 præciseret og skærpet.
Der er fra slutningen af 80erne gradvist skabt et nyt  

 institutionelt grundlag for de videregående uddannelsers udbygning og  

 udvikling  

 på Undervisningsministeriets område.
På erhvervsskoleområdet blev den  

 tidligere  

 centralistiske styringsmodel i 1991 erstattet af selveje med mål- og  

 rammestyring og finansiering ved taxametertilskud.
Det nye decentrale  

 styringskoncept kom senere til også at omfatte institutioner med mellemlange  

 videregående uddannelser, således at stort set alle institutioner, der i dag  

 udbyder korte og mellemlange videregående uddannelser, er omfattet af dette  

 decentrale styringskoncept.
Den nye styring indebar, at institutionerne på  

 Undervisningsministeriets område fik et større selvstændigt ansvar for  

 kvalitetssikring og udvikling af uddannelserne.
Men det decentrale  

 styringskoncept indebærer samtidig, at der er behov for ekstern  

 kvalitetssikring til at sikre, at de målsætninger, der er stillet op for  

 uddannelsesområderne,  

 nås.
Med reformen af de korte videregående uddannelser i 1997  

 skabtes forudsætninger for en kvalitetsmæssig forbedring af disse  

 uddannelser.  

 Som opfølgning herpå fastsattes i 2000 krav til erhvervsakademierne om et  

 system til kvalitets- og resultatvurdering af hver enkel af institutionens  

 uddannelser.
Med loven om mellemlange videregående uddannelser fra 2000 fik  

 undervisningsministeren mulighed for at evaluere mellemlange videregående  

 uddannelser med henblik på at godkende disse til professionsbachelortitlen,  

 som  

 dels er et kvalitetsstempel og dels en niveauangivelse af betydning for  

 efter-  

 og videreuddannelse.
Loven om de videregående kunstneriske uddannelser, jf.  

 lovbekendtgørelse nr. 889 af 21. september 2000 og lov nr. 17 af 14. januar  

 1998 om Danmarks Biblioteksskole, havde som formål at give et generelt  

 kvalitetsløft  

 af de videregående uddannelser på Kulturministeriets område.
Lovgivningen og  

 reglerne udstedt i medfør heraf er siden fulgt op af resultatkontrakter med  

 fokus på kvalitetsudviklingen af de enkelte uddannelser.
Hvor det er  

 relevant,  

 har Kulturministeriets videregående uddannelser en bachelor- og kandidatgrad.  

 Kulturministeriets videregående uddannelser skal kunne måles i forhold til  

 det  

 højeste internationale niveau.
Dette lovforslag bidrager til at sikre, at  

 kvalitet og relevans modsvarer samfundets behov.
Lovforslaget om oprettelse af Akkrediteringsinstitutionen  

 for de videregående uddannelser skal ses i naturlig forlængelse af  

 universitetsloven fra 2003, lov om mellemlange videregående uddannelser og  

 lov  

 om korte videregående uddannelser (erhvervsakademiuddannelser) samt  

 lovgivning  

 på kulturministerens område om de videregående kunstneriske uddannelser og  

 lov  

 om biblioteksskolen.
Med lovforslaget vil kvalitetssikringen af videregående  

 uddannelse blive styrket betydeligt.
Endvidere sikres, at danske videregående  

 uddannelser kan leve op til de højeste internationale standarder for  

 kvalitetssikring.
Den nuværende ministerielle godkendelse af nye uddannelser  

 på universiteterne vil blive afskaffet.
Ministeren for videnskab, teknologi  

 og  

 udvikling (videnskabsministeren) fastsætter fortsat de økonomiske tilskud til  

 uddannelsen og specifikke adgangskrav.
Ministeren vil dog undtagelsesvis  

 kunne  

 beslutte, at der ikke kan ske godkendelse af en uddannelse.
Dette sker, hvis  

 uddannelsen ikke opfylder lovgivningsmæssige krav, eller hvis oprettelsen af  

 uddannelsen ud fra en samfundsøkonomisk betragtning ikke skønnes  

 hensigtsmæssig.
Samlet set får universiteterne bedre mulighed for hurtigere  

 og mere fleksibelt at udvikle og igangsætte nye uddannelser.
Samtidig styrker  

 indførelsen af akkreditering på uddannelsesniveau de videregående  

 uddannelsers  

 kvalitet og relevans.
Etableringen af et akkrediteringssystem giver også  

 universiteterne bedre mulighed for at dokumentere kvalitet af uddannelser i  

 udlandet.
 På Undervisningsministeriets og Kulturministeriets område  

 fastholdes den ministerielle godkendelse af uddannelser.
 Undervisningsministeriets fastholdelse af den ministerielle  

 godkendelse af udbud sker især på baggrund af ønsket om et landsdækkende og  

 regionalt udbud af uddannelser inden for de videregående uddannelsers område.
 På Kulturministeriets område har den ministerielle  

 godkendelse baggrund i et ønske om at dimensionere de kunstneriske  

 uddannelser  

 i overensstemmelse med arbejdsmarkedets behov og uddannelsesinstitutionernes  

 funktion som kulturbærende institutioner med landsdækkende og regional  

 udbredelse.
Det er væsentligt at sikre en hurtig og enkel procedure for  

 akkrediteringsforløbet på alle tre ministerområder, og det må derfor  

 overvejes,  

 om der på de enkelte områder skal fastsættes nærmere regler om tidsfrister i  

 forløbet, når institutionen har haft tid til at etablere sig, og der  

 foreligger  

 et tilstrækkeligt erfaringsgrundlag.
Fastsættelse af eventuelle tidsfrister  

 for  

 akkrediteringsforløbet sker efter drøftelse mellem de tre ministre.
1.1 Akkreditering, evaluering og auditering Danske universitetsuddannelser er generelt af en høj  

 kvalitet i en international sammenhæng.
OECDs ekspertpanel pegede i sin  

 evaluering af det danske universitetssystem i 2005 på, at danske  

 universitetsuddannelser i en international sammenligning overordnet giver et  

 relativt højt privat og samfundsøkonomisk afkast.
Men der er behov for en ny  

 ordning for kvalitetssikring af danske universitetsuddannelser (OECD:  

 University  

 Education in Denmark, 2005).
Akkreditering er den form for kvalitetssikring, der  

 internationalt er fremherskende.
Med indførelsen af et akkrediteringssystem,  

 hvor alle nye uddannelser akkrediteres inden godkendelse og eksisterende  

 uddannelser akkrediteres cyklisk (rullende), sikres systematisk  

 kvalitetssikring  

 af alle videregående uddannelser.
Uddannelsessøgende på både det nationale og det globale  

 uddannelsesmarked har brug for at kunne gennemskue kvaliteten af  

 universitetsuddannelse.
Uddannelsesinstitutionerne har i kraft af den  

 stigende  

 internationale konkurrence om de bedste studerende behov for at kunne  

 dokumentere, at uddannelsernes kvalitet er på højeste internationale niveau  

 og  

 omfattet af effektiv kvalitetssikring.
Med akkreditering kan uddannelsernes  

 kvalitet dokumenteres og anerkendes efter internationale standarder.
 I international sammenhæng anvendes typisk tre centrale  

 begreber i forbindelse med kvalitetssikring af uddannelser:  

  

 Akkreditering,  

 evaluering og auditering.
Ved en uddannelsesakkreditering foretages en faglig  

 vurdering af, om en uddannelse opfylder foruddefinerede kriterier for  

 kvalitet  

 og relevans.
På baggrund af en konkret vurdering af, om den givne uddannelse  

 lever  

 op til kriterierne, træffer den akkrediterende myndighed beslutning om,  

 hvorvidt uddannelsen kan akkrediteres.
Uddannelsesevalueringer gennemføres med henblik på at  

 videreudvikle kvaliteten af uddannelserne.
I en uddannelsesevaluering  

 beskrives  

 og analyseres forskellige aspekter af uddannelsens kvalitet med udgangspunkt  

 i  

 både centralt fastsatte mål for uddannelsen og uddannelsens egne mål.  

 Evalueringen resulterer i en række kvalitative vurderinger af uddannelsen og  

 anbefalinger til, hvordan uddannelsens kvalitet kan udvikles.
Ved en auditering vurderes en uddannelsesinstitutions  

 interne kvalitetssikringsarbejde.
I auditeringen indgår en vurdering af de  

 mål,  

 strategier, metoder og systemer, som uddannelsesinstitutionen har opbygget  

 for  

 at kunne garantere kvaliteten af sin virksomhed.
Formålet med en auditering  

 er  

 at udvikle institutionens kvalitetssikringssystem, og auditering resulterer i  

 en række vurderinger og anbefalinger til forbedring af institutionens  

 kvalitetssikringsarbejde.
 Evalueringer og auditering er dermed redskaber, som  

 institutionerne kan benytte i deres interne kvalitetssikring, hvorimod  

 akkreditering er en formel, autoritativ anerkendelse af uddannelser og  

 fungerer  

 som en del af det formelle (ofte statslige) system til styring af  

 videregående  

 uddannelser.
1.2 Europæiske standarder og retningslinier  

 for kvalitetssikring Akkreditering anvendes internationalt til at sikre og  

 dokumentere kvalitet af videregående uddannelser.
Som følge af forskellige  

 uddannelsestraditioner, herunder finansiering og styring af videregående  

 uddannelsesinstitutioner, tilpasses nationale akkrediteringsmodeller de  

 hjemlige uddannelsesforhold.
I USA og Canada, hvor mange videregående  

 uddannelsesinstitutioner er private, og uddannelserne er fuldt eller delvis  

 brugerfinansierede,  

 er der ikke etableret nationale akkrediteringsordninger.
Derimod er  

 akkreditering forankret regionalt eller i professionelle organisationer, så  

 som  

 ingeniør- og lægeorganisationer.
I Europa er akkrediteringsmodellerne tilpasset den  

 europæiske uddannelsestradition med offentligt finansierede og centralt  

 styrede  

 uddannelser.
Flere europæiske lande har allerede indført nationale  

 akkrediteringsmodeller.  

 Det drejer sig blandt andet om Nederland, Tyskland, Schweiz, Polen, Norge,  

 Østrig og Spanien.
Kvalitetssikring, herunder akkreditering, indgår som et  

 vigtigt element i Bologna-processen for videregående uddannelser i 45  

 europæiske lande.
På baggrund af ENQA-rapporten Standards and  

 Guidelines for  

 Quality Assurance in the European Higher Education Area tiltrådte  

 ministrene  

 fra 45 europæiske lande i 2005 fælles standarder og retningslinier for  

 kvalitetssikring, herunder akkreditering, i Europa.  

 De  

 45 lande har til hensigt at anvende rapportens standarder og retningslinier.
Det er forventningen, at de europæiske ministre ved den  

 kommende ministerkonference i London i 2007 tiltræder etableringen af et  

 europæisk register for kvalitetssikringsorganer, herunder  

 akkrediteringsinstitutioner.
Formålet med registret er at skabe  

 gennemsigtighed  

 og sammenlignelighed omkring kvalitetssikring af videregående uddannelse i  

 Europa.
Nationale kvalitetssikringsorganer, som er blevet eksternt vurderet,  

 og  

 som lever op til de europæiske standarder og retningslinier, kan blive  

 optaget  

 i registret.
 Flere lande uden for Europa, blandt andet i Asien,  

 Sydamerika og Afrika, har vist stor interesse for Bologna-processen og for  

 den  

 europæiske udvikling inden for det videregående uddannelsesområde, herunder  

 udvikling  

 af kvalitetssikringsprocedurer.
1.3 Den eksisterende ordning for  

 kvalitetssikring af danske uddannelser Det danske system for kvalitetssikring af uddannelser  

 følger ikke fuldt ud de fælles europæiske standarder for kvalitetssikring.  

 OECD  

 anbefalede da således også i 2005 i sin evaluering af det danske  

 universitetssystem,  

 at kvalitetssikringen af danske universitetsuddannelser blev styrket på en  

 række områder.
I forbindelse med Globaliseringsrådets arbejde blev denne  

 problemstilling yderligere belyst.
Det danske kvalitetssikringssystem sikrer  

 ikke regelmæssige og gentagne evalueringer af alle uddannelser, og  

 institutionerne  

 er ikke forpligtede til systematisk opfølgning.
Endvidere har institutionerne  

 ikke i tilstrækkelig omfang implementeret sammenhængende og systematiske  

 systemer til sikring af kvaliteten af deres virksomhed.
Gældende procedurer medfører derfor, at der ikke forekommer  

 umiddelbart tilgængelige vurderinger og sammenligninger af danske  

 videregående  

 uddannelser baseret på internationale standarder.
Det er derfor heller ikke  

 umiddelbart muligt for danske og udenlandske studerende at vurdere kvaliteten  

 af danske videregående uddannelser og for uddannelsesinstitutionerne at  

 dokumentere  

 deres kvalitet.
 Den nuværende ministerielle godkendelse af nye uddannelser  

 fokuserer primært på legalitetskontrol og uddannelsernes  

 arbejdsmarkedsrelevans.
 For at sikre at danske uddannelser lever op til samfundets  

 krav om kvalitet og relevans, er der behov for at etablere et effektivt  

 godkendelsessystem, som imødekommer behovet for hurtigt at kunne oprette nye  

 uddannelser, og som samtidig lukker uddannelser, der ikke har den fornødne  

 kvalitet og relevans.
2. Lovforslagets indhold Med lovforslaget oprettes en akkrediteringsinstitution  

 bestående af et akkrediteringsråd og to sekretariater.
Akkrediteringsrådet  

 skal  

 akkreditere nye heltidsuddannelser og deltidsuddannelser og eksisterende  

 heltids- og deltidsuddannelser for givne perioder, hvorefter de skal  

 akkrediteres på ny.
Rådet skal således kontrollere og dokumentere kvaliteten  

 og  

 relevansen af videregående uddannelser i Danmark.
I løbet af 2007 skal rådet  

 have en plan for, hvilke uddannelser der skal akkrediteres på  

 videnskabsministerens område.
Undervisningsministeren og kulturministeren  

 fastsætter i samarbejde med rådet en plan for akkreditering af videregående  

 uddannelser på hver deres område.
Det antages, at en akkrediteringsproces  

 tager  

 ca. et halvt år for eksisterende uddannelser, og at en akkreditering af nye  

 uddannelser tager ca. tre måneder.
Det har under udarbejdelsen af lovforslaget været  

 foreslået, at også udenlandske og private danske uddannelsesinstitutioner  

 skulle have mulighed for at få uddannelser, der svarer til de danske  

 universitetsuddannelser, akkrediteret af Akkrediteringsrådet.
Bestemmelsen er  

 efter høringen taget ud af lovforslaget, dels på baggrund af høringssvarene,  

 dels fordi der er lagt vægt på, at rådet skal have tid til at opbygge en  

 institution, der først og fremmest skal have fokus på at få akkrediteret de  

 mange uddannelser under de tre ministre.
Det må på sigt overvejes, om der er  

 behov for at udvide rådets kompetencer i forhold til de udenlandske og  

 private  

 danske uddannelsesinstitutioner udover de private lønnede uddannelser, der  

 gennemføres hos en arbejdsgiver som led i et ansættelsesforhold.
På Ministeriet for Videnskab, Teknologi og Udviklings  

 (Videnskabsministeriets) område overføres ministerens kompetence til at  

 godkende uddannelser til Akkrediteringsrådet.
På Undervisningsministeriets og  

 Kulturministeriets område vil ministeren fortsat træffe den endelige  

 afgørelse  

 om godkendelse af udbud af uddannelser.
Dog vil godkendelsen ifølge  

 lovforslaget være baseret på akkrediteringer foretaget af  

 Akkrediteringsrådet.  

 Med etableringen af et dansk akkrediteringssystem indføres der et systematisk  

 eksternt element i kvalitetssikringen af danske videregående uddannelser.  

 Gennem regelmæssige, gentagne og eksterne vurderinger af alle videregående  

 uddannelser måles og dokumenteres kvaliteten af danske videregående  

 uddannelser.  

 Det bliver således muligt for danske og udenlandske studerende at vurdere  

 kvaliteten af danske uddannelser.
Som grundlag for Akkrediteringsrådets akkrediteringer  

 fastsætter de relevante ministre kriterier for kvalitet og relevans.  

 Kvalitetskriterier skal leve op til internationale standarder og skal  

 samtidig  

 afspejle den danske videregående uddannelsesstruktur.
Eksempelvis er  

 forskningsbasering et væsentligt kriterium for akkreditering af  

 universitetsuddannelser.
Kriterier for relevans skal dokumentere  

 arbejdsmarkedets behov for uddannelserne (fx gennem beskæftigelses- og  

 ledighedsgrader), og at der er etableret en dialog mellem institutionerne og  

 relevante aftagere på arbejdsmarkedet.
Et særligt sæt af kvalitetskriterier vedrører  

 uddannelsesniveau.
Disse kriterier er beskrevet i Den danske  

 Kvalifikationsnøgle, hvori hver uddannelsestype er beskrevet i en  

 kvalifikations- og kompetenceterminologi, der lægger vægt på uddannelsens  

 slutkompetence.
Den danske Kvalifikationsnøgle er for tiden under revision.  

 Kvalifikationsnøglen er udformet som led i det europæiske Bologna-samarbejde  

 med det formål at styrke gennemsigtighed mellem landenes uddannelsessystemer  

 og  

 lette anerkendelse af udenlandske uddannelser.
Akkrediteringsrådet er uafhængigt af ministrene og de  

 videregående uddannelsesinstitutioner for så vidt angår tilrettelæggelsen af  

 procedurer og metoder samt konklusioner og afgørelser.
Dette medfører, at  

 videnskabsministeren  

 ikke kan ændre rådets faglige beslutninger.
Der kan kun gives tilskud til  

 uddannelser, der er akkrediteret af rådet.
 Uddannelsesinstitutionerne kan klage til Universitets- og  

 Bygningsstyrelsen over retlige spørgsmål ved Akkrediteringsrådets afgørelser.
Rådet er uafhængigt i sin virksomhed, og medlemmerne  

 udpeges på baggrund af deres faglige kvalifikationer.
Rådet skal have viden  

 og  

 erfaring inden for kvalitetssikring, videregående uddannelse, forskning og  

 arbejdsmarkedsforhold for dimittender.
Mindst et medlem skal have  

 international  

 erfaring med akkreditering.
Rådet har det overordnede ansvar for kvaliteten  

 af  

 opgaveløsningen.
Til rådet knyttes et rådssekretariat, som varetager det  

 praktiske arbejde i forbindelse med rådets møder og akkrediteringer på alle  

 ministerområder, og et fagligt sekretariat, som varetager faglige opgaver i  

 forhold til akkreditering af uddannelser.
Rådet træffer afgørelse om  

 akkreditering på baggrund af akkrediteringsrapporter, som udarbejdes af det  

 faglige sekretariat, Danmarks Evalueringsinstitut (EVA) eller andre  

 internationalt  

 anerkendte aktører.
Rådet beslutter, hvilken aktør der skal udarbejde  

 rapporterne, medmindre andet fremgår af denne lov, regler udstedt i medfør  

 heraf eller anden lovgivning.
 Akkrediteringsinstitutionen skal leve op til kravet om  

 uafhængighed som beskrevet i de europæiske standarder og retningslinier for  

 kvalitetssikring af videregående uddannelser:
3.6  

 Independence Standard:
 Agencies should be independent to the extent  

 both that they have autonomous responsibility for their operations and that  

 the  

 conclusions and recommendations made in their reports cannot be influenced by  

 third parties such as higher education institutions, ministries or other  

 stakeholders.
 Guidelines:
 An agency will need to demonstrate its  

 independence through measures, such as:
 Its  

 operational independence from higher education institutions and governments  

 is  

 guaranteed in official documentation (e.g. instruments of governance or  

 legislative  

 acts).
 The  

 definition and operation of its procedures and methods, the nomination and  

 appointment of external experts and the determination of the outcomes of its  

 quality assurance processes are undertaken autonomously and independently  

 from  

 governments, higher education institutions, and organs of political  

 influence.
While  

 relevant stakeholders in higher education, particularly students/learners,  

 are  

 consulted in the course of quality assurance processes, the final outcomes of  

 the quality assurance processes remain the responsibility of the  

 agency. (Standards and Guidelines for Quality Assurance in the European Higher  

 Education Area, side 25).
 Dansk  

 oversættelse:
3.6 Uafhængighed Hovedregel:
 En  

 kvalitetssikringsinstitution skal være uafhængig i en sådan grad, at  

 institutionen  

 både har selvstændigt ansvar for sin virksomhed, og at de konklusioner og  

 anbefalinger, som fremsættes i institutionens rapporter, ikke kan påvirkes af  

 tredjeparter, såsom videregående uddannelsesinstitutioner, ministerier eller  

 andre interessenter.
 Retningslinjer:
 En  

 kvalitetssikringsinstitution må kunne påvise sin uafhængighed på forskellig  

 vis, herunder som følger:
 Institutionens virksomheds uafhængighed af videregående  

 uddannelsesinstitutioner og ministerier sikres i officielle dokumenter  

 (f.eks.  

 vedtægter, statutter eller lovgivning).
 Fastlæggelse og anvendelse af institutionens procedurer og  

 metoder, nominering og udpegning af eksterne eksperter samt resultatet af  

 kvalitetssikringsarbejdet varetages uafhængigt af ministerier, videregående  

 uddannelsesinstitutioner og politiske interesseorganisationer.
Relevante interessenter i den videregående uddannelsessektor,  

 herunder især studerende, høres i forbindelse med kvalitetssikringsarbejdet,  

 men kvalitetssikringsinstitutionen har ansvaret for det endelige resultat af  

 dette  

 arbejde. Oprettelsen af Akkrediteringsinstitutionen  

 er en nyskabelse inden for kvalitetssikring af uddannelser i Danmark.  

 Samtidig  

 er akkrediteringskonceptet under udvikling i international sammenhæng.
Det  

 forudsættes, at den danske model lever op til kravene i de europæiske  

 standarder og retningslinier for kvalitetssikring af videregående  

 uddannelser.  

 Senest tre år efter lovens ikrafttræden skal der ske en vurdering af  

 Akkrediteringsinstitutionen  

 med henblik på at sikre, at institutionen lever op til de gældende krav,  

 sådan  

 som disse er formuleret på tidspunktet.
Der ligger heri, at  

 Akkrediteringsinstitutionen skal optages i det europæiske register for  

 kvalitetssikringsorganer, såfremt dette etableres, eller vurderes  

 internationalt på anden vis.
Skulle det vise sig, at den danske model ikke  

 lever op til de gældende krav, vil modellen blive taget op til drøftelse igen  

 med henblik på at ændre loven i det fornødne omfang.
Videnskabsministeren vil  

 efter fem år endvidere give Folketinget en redegørelse på baggrund af en  

 evaluering af Akkrediteringsinstitutionen og dens virksomhed, herunder  

 samspillet med andre aktører og sammenhængen i det samlede danske  

 kvalitetssikringssystem for videregående uddannelser.
3. Økonomiske konsekvenser for stat, kommuner  

 og regioner Akkrediteringsinstitutionens samlede årlige udgifter er  

 anslået til 22,5 mio. kr.
Dertil kommer engangsudgifter på 5 mio. kr. til  

 etablering i 2007.
Med  

  

 Aftale om  

 udmøntning af globaliseringspuljen  

  

 er der afsat 20 mio. kr. i 2007 og 15  

 mio. kr. årligt i 2008 og 2009 til Akkrediteringsinstitutionen.
Heraf er  

 afsat  

 1,1 mio. kr. under Kulturministeriet og 2,7 mio. kr. under  

 Undervisningsministeriet til køb af akkrediteringsydelser, mens resten er  

 afsat  

 under Videnskabsministeriet.
 Endvidere tilvejebringes der 7,5 mio. kr. årligt ved intern  

 omprioritering i Undervisningsministeriet og Videnskabsministeriet.
Undervisningsministeriet omprioriterer 1,9 mio. kr.  

 svarende til EVAs hidtidige forbrug til akkreditering på ministeriets  

 område.  

 Videnskabsministeriet omprioriterer 5,6 mio. kr., hvoraf 3,5 mio. kr.  

 overføres  

 fra EVAs hidtidige forbrug på evalueringer og andet på  

 Videnskabsministeriets  

 område.
Omprioriteringen af EVAs bevillinger er gjort ud fra en  

 forudsætning  

 om, at bevillingerne overføres til bestillerne, der selv afgør, hvor det  

 fremtidige  

 køb af akkrediteringsydelser skal ske  

.  

  

 De resterende 2,1 mio. kr.  

 omprioriteres internt i Videnskabsministeriet.
4. Administrative konsekvenser for stat,  

 kommuner og regioner Forslaget har ingen administrative konsekvenser for stat,  

 kommuner og regioner.
5. Økonomiske konsekvenser for erhvervslivet Lovforslaget har ikke økonomiske konsekvenser for  

 erhvervslivet.
6. Administrative konsekvenser for  

 erhvervslivet Lovforslaget har ikke administrative konsekvenser for  

 erhvervslivet.
7. Administrative konsekvenser for borgere Lovforslaget har ikke administrative konsekvenser for  

 borgere.
8. Miljømæssige konsekvenser Lovforslaget har ikke miljømæssige konsekvenser.
9. Lovforslagets forhold til EU-retten Lovforslaget indeholder ikke EU-retlige aspekter.
10. Høring Lovforslaget har været sendt i høring hos en bred kreds af  

 interessenter, herunder uddannelsesinstitutioner under videnskabsministeren,  

 undervisningsministeren og kulturministeren, øvrige ministerier og relevante  

 organisationer.
Der henvises til høringslisten, jf. bilag 1.
11. Sammenfattende skema Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og regioner Ingen Der vil være et nettofinansieringsbehov på 20 mio. kr. i  

 2007 og 15 mio. kr. i de følgende år.
Administrative konsekvenser for stat, kommuner og  

 regioner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Administrative konsekvenser for borgere Ingen Ingen Miljømæssige konsekvenser Ingen Ingen Forholdet til EU-retten Lovforslaget indeholder ikke EU-retlige aspekter.
Bemærkninger til de enkelte bestemmelser Til § 1 Til stk. 1.
Akkrediteringsinstitutionen oprettes som en  

 statsinstitution under videnskabsministeren.
Heraf følger blandt andet, at  

 institutionen er omfattet af de statslige regelsæt, herunder  

 forvaltningsloven,  

 offentlighedsloven og Finansministeriets Budgetvejledning.
Institutionens  

 uafhængighed betyder, at den ikke er underlagt ministerens  

 instruktionsbeføjelse i faglige spørgsmål.
 Til stk. 2-3.
Udover at akkreditere alle videregående uddannelser ligger  

 det inden for Akkrediteringsinstitutionens formål at indhente erfaring og  

 viden  

 nationalt og internationalt om akkrediteringsmetoder og -kriterier samt andre  

 forhold af betydning for at sikre, at rådets akkrediteringer til stadighed  

 lever op til internationale standarder.
I akkreditering ligger en faglig  

 vurdering af uddannelsen ud fra centralt fastsatte kriterier for kvalitet og  

 relevans.
Dog er det tanken, at relevansvurderingen ved nye uddannelser på  

 undervisningsministerens og kulturministerens område foretages af den  

 pågældende minister.
Afhængigt af ministerens beslutning gennemføres der  

 herefter en akkreditering, eller ministeren meddeler afslag.
Til § 2 Til stk. 1.
Det foreslås, at  

 Akkrediteringsinstitutionen består af Akkrediteringsrådet og  

 to  

 sekretariater.
Et rådssekretariat, som bistår rådet med det praktiske i  

 forhold  

 til gennemførelsen af akkrediteringer på alle ministerområder, og et fagligt  

 sekretariat, som varetager faglige opgaver i forhold til akkreditering.
Den foreslåede sekretariatsmodel kendes fra  

 forskningsrådssystemet, hvor rådene sekretariatsbetjenes af uafhængige  

 sekretariater, som har administrativt fællesskab med en anden institution.
På  

 samme måde er det tanken, at rådssekretariatet og det faglige sekretariat  

 skal  

 være uafhængigt af videnskabsministeren.
Akkrediteringsinstitutionen skal have administrativt  

 fællesskab med en anden institution under videnskabsministeren, sådan at  

 rådet  

 kan have fokus på de faglige opgaver frem for administrationen af  

 sekretariaterne.  

 Sekretariatsfunktionerne har selvstændig ledelse og eget budget.
Det betyder,  

 at ledelsen har det økonomiske ansvar i forbindelse med driften af  

 Akkrediteringsinstitutionen, ligesom ledelsen ansætter medarbejderne i  

 sekretariaterne og har personaleansvaret.
 Det forudsættes, at Akkrediteringsinstitutionen kan optages  

 i det europæiske register for kvalitetssikringsorganer, såfremt dette  

 etableres.  

 I modsat fald vil modellen blive taget op til drøftelse igen, jf. de  

 almindelige bemærkninger, afsnit 2.
 Til stk. 2.
 Videnskabsministeren ansætter sekretariaternes ledelse  

 efter indstilling fra Akkrediteringsrådet, som også godkender  

 stillingsopslag.  

 Ministeren kan ikke ansætte en ledelse, som ikke er indstillet af rådet.  

 Ledelsen  

 refererer i det faglige arbejde til rådet og er dermed ikke i så henseende  

 underlagt  

 ministerens instruktionsbeføjelse.
Til § 3 Til stk. 1.
Rådet er i sit virke omfattet af de almindelige  

 forvaltningsretlige regler, jf. også bemærkningerne til § 1,  

 stk. 1,  

 herunder forvaltningslovens regler om inhabilitet.
Heraf følger, at rådets  

 medlemmer efter omstændighederne kan være inhabile i forhold til behandlingen  

 af bestemte sager, fx hvis et medlem har en særlig personlig eller økonomisk  

 interesse i sagens udfald, eller hvis den pågældende er tæt knyttet til den  

 institution, afgørelsen vedrører.
 Til stk. 2.
Akkrediteringsrådet træffer sine afgørelser på baggrund af  

 faglige akkrediteringsrapporter.
Rådet udarbejder ikke selv disse rapporter,  

 men bestiller dem hos det faglige sekretariat eller andre faglige anerkendte  

 aktører,  

 fx Danmarks Evalueringsinstitut (EVA) eller udenlandske aktører.
Rådet  

 træffer  

 afgørelse om, hvilken aktør der skal forestå akkrediteringsopgaven, medmindre  

 andet er bestemt i loven eller regler udstedt i medfør heraf eller i anden  

 lovgivning.
 Til stk. 3.
 Akkrediteringsrådet fastsætter en forretningsorden.  

 Forretningsordenen skal blandt andet regulere forhold omkring rådets  

 beslutningsdygtighed, afstemningsregler, mødefrekvens samt procedurer for  

 sagsgangen mellem rådet og sekretariaterne.
Til § 4 Til stk. 1.
 Akkrediteringsrådet er uafhængigt i sin virksomhed, og  

 medlemmerne skal således ikke repræsentere særlige interesser i rådet, men  

 skal  

 via deres faglige baggrund sikre, at rådet fagligt set lever op til lovens  

 krav  

 og dermed kan varetage de opgaver, som er tillagt rådet.
 Til stk. 2 og 3.
Det foreslås, at videnskabsministeren udpeger formanden og  

 tre medlemmer, mens de resterende fem medlemmer udpeges efter indstilling fra  

 undervisningsministeren, kulturministeren og studenterrepræsentanter i  

 uddannelsesinstitutionernes bestyrelser og på Kulturministeriets område i  

 skoleråd/konservatorieråd.
Det forudsættes, at de tre ministre rådfører sig  

 med  

 relevante organisationer i forbindelse med indstilling og udpegning af  

 medlemmerne.
Ved relevante organisationer forstås rektorforsamlinger,  

 interesseorganisationer, rådgivende organer og lignende.
Det foreslås, at  

 organisationerne kan komme med forslag til kvalificerede kandidater, der kan  

 indgå i en bruttoliste, hvorfra de tre ministre kan indstille og udpege.  

 Videnskabsministerens udpegning efter stk. 3, nr. 1 og 2, sker på  

 baggrund  

 af en drøftelse de tre ministre imellem.
Akkrediteringsrådet skal nedsættes i overensstemmelse med  

 reglerne i lov om ligestilling af kvinder og mænd.
Det betyder blandt andet,  

 at  

 de indstillende parter skal foreslå lige mange kvinder og mænd til posterne  

 og  

 i tilfælde af ulige antal én mere af det ene køn end af det andet, samt at  

 rådet skal have en ligelig sammensætning af kvinder og mænd.
I henhold til stk. 3, nr. 3, har de studerende, som er  

 indskrevet på uddannelsesinstitutioner på de tre ministerområder, mulighed  

 for  

 at indstille et medlem til rådet via repræsentanterne i bestyrelserne m.v.
I  

 praksis kan studenterrepræsentanterne enten indstille hver især eller gå  

 sammen  

 om at indstille et medlem.
Ved udpegningen skal der tages hensyn til, at de  

 forskellige uddannelsesniveauer på skift har mulighed for at blive  

 repræsenteret i rådet.
 Til stk. 4.
Formålet med bestemmelsen er at sikre, at rådets  

 sammensætning afspejler Akkrediteringsinstitutionens formål og samlede  

 opgaveportefølje.
Rådets medlemmer skal tilsammen have viden og erfaring  

 inden  

 for kvalitetssikring, videregående uddannelse, forskning og  

 arbejdsmarkedsforhold for dimittender.
Således kan rådets medlemmer fx have  

 deltaget som eksperter i evalueringer og akkrediteringer af uddannelser, haft  

 et ledelsesansvar for en institutions/uddannelses kvalitetssikring, have  

 været  

 kvalitetssikringskonsulent eller på anden måde have opnået de fornødne  

 kvalifikationer.
Mindst et medlem skal have arbejdet med akkreditering i en  

 international sammenhæng, fx gennem bestyrelsesposter i internationale  

 kvalitetssikringsorganisationer  

 eller i internationale evalueringer.
 Til stk. 5.
 Bestemmelsen fastlægger udpegningsperioden, samt at  

 genudpegning kun kan ske én gang.
Til § 5 Til stk. 1.
 Universiteterne anmoder Akkrediteringsrådet om  

 akkreditering af eksisterende og nye bachelor- og kandidatuddannelser samt  

 masteruddannelser og anden deltidsuddannelse med henblik på efterfølgende  

 godkendelse  

 og dermed ret til at udbyde uddannelsen i Danmark, jf. også bemærkningerne  

 til  

 § 10. Omfattet af bestemmelsen er også fællesuddannelser, hvor udbuddet  

 foregår i Danmark, men hvor visse dele af uddannelsen kun kan gennemføres i  

 udlandet.
 Til stk. 2.
Med den gældende universitetslov kan universiteterne kun  

 udbyde uddannelserne nævnt i stk. 1 i Danmark.
I det omfang  

 universiteterne  

 herudover kan udbyde uddannelser i udlandet, har der indtil nu ikke været et  

 system til kvalitetssikring af disse uddannelser.
Med bestemmelsen foreslås  

 det, at det stilles som betingelse, at udbud af uddannelser i udlandet, som  

 svarer til uddannelserne nævnt i stk. 1, enten skal akkrediteres af  

 Akkrediteringsrådet eller kvalitetssikres i henhold til de nationale  

 kvalitetssikringsregler i det land, hvor uddannelsen udbydes.
Betingelsen  

 foreslås for at sikre den nødvendige kvalitet i de danske universiteters  

 uddannelsesudbud,  

 også hvor der ikke er tale om uddannelser med statstilskud.
Disse uddannelser  

 omfattes ikke af de danske uddannelsesregler og godkendes derfor heller ikke  

 efter § 10. Det foreslås, at universiteterne selv finansierer denne del  

 af  

 Akkrediteringsinstitutionens arbejde, jf. § 13, stk. 3.
 Til stk. 3.
Det foreslås, at Akkrediteringsrådet får mulighed for at  

 afvise anmodninger, hvor rådet umiddelbart kan konstatere, at uddannelsen  

 enten  

 ikke vil kunne akkrediteres eller godkendes.
Der tænkes fx på situationer,  

 hvor  

 anmodningen ikke indeholder tilstrækkelig dokumentation for uddannelsens  

 kvalitet og relevans, eller hvor rådet inden for de sidste to år har givet  

 afslag på akkreditering af den samme eller en tilsvarende uddannelse, uden at  

 forholdene har ændret sig væsentligt.
Med bestemmelsens nr. 3 tænkes blandt  

 andet på en situation, hvor rådet tidligt i forløbet bliver klar over, at  

 videnskabsministeren  

 vil anvende muligheden i § 10, stk. 3, for at beslutte, at  

 uddannelsen ikke kan godkendes, eller hvor rådet selv umiddelbart kan  

 konstatere, at uddannelsen ikke vil kunne godkendes grundet  

 legalitetsmangler.  

 Det kan fx være tilfældet, hvor oprettelsen af en uddannelse af universitetet  

 er gjort betinget af nye statslige tilskud, som ikke kan bevilges, eller  

 oprettelsen  

 af uddannelsen er betinget af en ministeriel dispensation, som ikke kan  

 opnås.
I de situationer, hvor det fx på grund af legalitetsmangler  

 umiddelbart kan konstateres, at uddannelsen ikke vil blive godkendt, vil det  

 ikke være hensigtsmæssigt at begynde en akkreditering af uddannelsen.
I andre  

 tilfælde vil det først vise sig senere i forløbet, at en uddannelse ikke vil  

 kunne godkendes, fx fordi det ikke er samfundsøkonomisk hensigtsmæssigt at  

 oprette uddannelsen.
Til § 6 Til stk. 1 og 2.
Ved akkreditering af eksisterende uddannelser nedsætter det  

 faglige sekretariat et akkrediteringspanel til at gennemføre  

 akkrediteringsvurderingen.
Med eksisterende uddannelser tænkes på  

 uddannelser,  

 som universitetet allerede udbyder.
Panelet skal vurdere, om uddannelsens  

 kvalitet og relevans lever op til de fastsatte kriterier.
For at sikre  

 kvaliteten af akkrediteringerne, samt at danske videregående uddannelser  

 lever  

 op til internationale standarder, skal der i panelet være deltagelse af  

 anerkendte nationale og internationale eksperter.
Panelet  

 sekretariatsbetjenes  

 af det faglige sekretariat.
Panelets akkrediteringsvurdering af en  

 uddannelses  

 kvalitet og relevans afrapporteres i en akkrediteringsrapport, som udarbejdes  

 af det faglige sekretariat.
 Til stk. 3.
Flere uddannelser kan akkrediteres samlet, fx hvor en  

 bachelor- og en kandidatuddannelse udgør et samlet uddannelsesforløb, med den  

 virkning, at akkrediteringsperioden fastsættes for det samlede  

 uddannelsesforløb.  

 I praksis vil det fremgå af universitetets ansøgning om akkreditering, om  

 forløbet ønskes akkrediteret samlet.
Rådet tager stilling til, om der er tale  

 om uddannelser, hvor gennemførelsen af den ene uddannelse er et adgangskrav  

 for  

 optagelse på den anden uddannelse.
Universitetet kan udover disse situationer  

 også have interesse i at anmode om en samlet akkreditering af flere  

 uddannelser, som ligger inden for samme fagområde, og der er intet til hinder  

 for, at behandlingen af sådanne uddannelser sker samlet, men akkrediteringen  

 og  

 akkrediteringsperioden fastsættes for den enkelte uddannelse.
Til § 7 Til stk. 1 og 2.
Akkrediteringsrådet træffer afgørelse om akkreditering og  

 fastsætter længden af den periode, en akkreditering af en uddannelse skal  

 gælde  

 for.
I internationale sammenhænge akkrediteres uddannelser typisk for en  

 periode på fem til syv år.
Akkrediteringsrådet fastsætter  

 akkrediteringsperiodens længde afhængigt af uddannelsestype (bachelor-,  

 kandidat- og masteruddannelse), og periodens længde kan således variere fra  

 uddannelsestype til uddannelsestype.
Særlige forhold ved en uddannelse kan  

 medføre, at Akkrediteringsrådet vælger at fastsætte en kortere  

 akkrediteringsperiode end normalt for den pågældende uddannelsestype, fx hvis  

 rådet vurderer, at der er tvivl om, hvorvidt et forskningsmiljø knyttet til  

 en  

 kandidatuddannelse kan opretholdes i en periode på fem til syv år.
 Kriterierne for kvalitet og relevans er udtryk for nogle  

 overordnede mål og standarder, som uddannelsen skal opfylde, og der vil  

 således  

 fortsat være rum for en uddannelses naturlige videreudvikling.
Det foreslås, at Akkrediteringsrådet inden periodens udløb  

 får mulighed for at undersøge, om kriterierne for en akkreditering fortsat  

 opfyldes.
Er dette ikke tilfældet, skal akkrediteringen trækkes tilbage.  

 Rådet  

 kan af egen drift vurdere, om kriterierne for akkrediteringen fortsat  

 opfyldes,  

 men vurderingen kan endvidere ske efter anmodning fra videnskabsministeren,  

 fx  

 hvis ministeren som led i sin tilsynsforpligtelse er blevet opmærksom på, at  

 kriterierne muligvis ikke længere er opfyldt.
Det forudsættes, at  

 universitetet  

 bidrager til den nødvendige oplysning af sagen.
Hvis universitetet ikke  

 imødekommer rådets anmodning om oplysninger, vil det kunne få processuel  

 skadevirkning.
Hvis universitetet, på baggrund af en evaluering eller på  

 anden måde, bliver opmærksom på, at kriterierne muligvis ikke længere er  

 opfyldt, har universitetet pligt til at underrette rådet.
Det gælder  

 naturligvis kun vedrørende forhold, der påvirker uddannelsens kvalitet og  

 relevans i negativ retning.
 Til stk. 3.
Akkrediteringsrådet kan give en uddannelse en betinget  

 akkreditering, hvis rådet vurderer, at uddannelsen opfylder de væsentligste  

 kriterier, så som forskningsbasering, faglig kvalitet og dokumenteret behov  

 for  

 uddannelsen, men hvor uddannelsen ikke lever fuldt ud op til kriterierne for  

 en  

 positiv akkreditering.
Det er samtidig en forudsætning, at rådet vurderer, at  

 universitetet vil kunne rette op på forholdene inden for en kortere periode  

 på  

 fx et halvt til to år, sådan at uddannelsen ved periodens ophør vil opfylde  

 kriterierne for kvalitet og relevans og derved opnå en positiv akkreditering.
 Til stk. 4.
Afslag på akkreditering medfører, at uddannelsen ikke kan  

 godkendes, jf. § 10, stk. 1. Med forslag til lov om ændring af  

 universitetsloven og lov om forskningsrådgivning m.v. (Konsekvensændringer  

 som  

 følge af oprettelse af Akkrediteringsinstitutionen), som fremsættes parallelt  

 med dette lovforslag, foreslås det at ændre universitetsloven således, at  

 universitetet ikke kan optage studerende på en eksisterende uddannelse, som  

 ikke længere er godkendt.
Samtidig foreslås det, at videnskabsministeren skal  

 fastsætte en plan for, hvordan de studerende, som allerede er optaget, kan  

 færdiggøre uddannelsesforløbet på den for de studerende mest hensigtsmæssige  

 måde.
Det foreslås i forlængelse heraf, at ministeren får mulighed for at  

 pålægge andre universiteter at optage de pågældende studerende eller at  

 overtage ansvaret for uddannelsen på det pågældende universitet.
Det  

 forudsættes, at ministeren inden fastsættelse af planen drøfter den mest  

 hensigtsmæssige løsning for de studerende med de involverede universiteter.
Til § 8 Til stk. 1.
Det er som udgangspunkt det faglige sekretariat, der  

 nedsætter ekspertpaneler og udarbejder akkrediteringsrapporter på  

 videnskabsministerens  

 område.
Rådet kan dog beslutte at anvende en anden internationalt anerkendt  

 aktør, hvis rådet vurderer, at en anden aktør vil kunne løse opgaven bedre,  

 eller hvis rådet vurderer, at der er behov for at afsøge markedet for at  

 afprøve sekretariatets konkurrencedygtighed.
 Til stk. 2.
På nogle uddannelsesområder er der i dag etableret  

 internationale akkrediteringsordninger.
Disse akkrediteringer anvendes som  

 dokumentation for kvalitet inden for uddannelsesområdet over for blandt andet  

 internationale samarbejdspartnere og studerende.
Det vil derfor være  

 naturligt,  

 at internationale akkrediteringsrapporter om danske uddannelser kan indgå i  

 en  

 dansk akkreditering, forudsat at akkrediteringen er gennemført af en  

 internationalt anerkendt aktør.
 Det vil endvidere være naturligt at anvende muligheden i  

 forbindelse med akkreditering af fællesuddannelser, hvor udbuddet af  

 uddannelsen foregår i Danmark, men hvor visse dele af uddannelsen kun kan  

 gennemføres  

 i udlandet.
 For at sikre ensartethed og kvalitet i akkrediteringen er  

 det en forudsætning, at akkrediteringsvurderingen og -rapporten opfylder de  

 fastsatte kriterier for kvalitet og relevans efter § 11. Der kan dog  

 udarbejdes en supplerende rapport, hvis den oprindelige rapport ikke tager  

 stilling til alle relevante kriterier.
Til § 9 Til stk. 1.
Ved akkreditering af en ny uddannelse foretager det faglige  

 sekretariat en vurdering af uddannelsens potentielle kvalitet og relevans.  

 Med  

 nye uddannelser tænkes på uddannelser, som universitetet ikke tidligere har  

 fået akkrediteret.
Vurderingen baseres på universitetets ansøgning, herunder  

 dokumentationsmateriale  

 så som uddannelsesplaner og -rammer, samarbejde med aftagere og  

 arbejdsmarkedsforhold for tilsvarende uddannelser.
Da en ny uddannelse ikke har et etableret studiemiljø, vil  

 det som hovedregel ikke være hensigtsmæssigt at få foretaget en bedømmelse af  

 et akkrediteringspanel.
I særlige tilfælde, fx hvis et universitet ansøger om  

 akkreditering af en ny uddannelse inden for et fag eller fagområde, hvor der  

 ikke  

 allerede udbydes tilsvarende eller beslægtede uddannelser i Danmark, kan der  

 nedsættes  

 et fagligt panel.
Hvis det ansøgende universitet allerede udbyder uddannelser  

 inden for hovedområdet, og der udbydes tilsvarende uddannelser på andre  

 universiteter, udgør disse forhold relevante benchmark for  

 sekretariatets  

 vurdering af den  

 potentielle kvalitet.
Når akkrediteringsperioden er udløbet, skal uddannelsen  

 akkrediteres efter §§ 6-8, og der nedsættes i den forbindelse et fagligt  

 panel, som vurderer uddannelsens kvalitet og relevans.
Med forslag til lov om ændring af universitetsloven og lov  

 om forskningsrådgivning m.v. (Konsekvensændringer som følge af oprettelse af  

 Akkrediteringsinstitutionen), som fremsættes parallelt med dette lovforslag,  

 foreslås det at ændre forskningsrådgivningsloven.
Med ændringen foreslås det,  

 at Akkrediteringsinstitutionen får mulighed for at anmode Det Frie  

 Forskningsråd om forskningsfaglig vejledning, på samme måde som  

 videnskabsministeren  

 i dag har mulighed herfor, såfremt Akkrediteringsinstitutionen i forbindelse  

 med vurderingen af den forskningsmæssige kvalitet og tyngde af det  

 bagvedliggende forskningsmiljø finder behov herfor.
 Flere uddannelser kan akkrediteres samlet, fx hvor en  

 bachelor- og en kandidatuddannelse udgør et samlet uddannelsesforløb, jf.  

 også  

 bemærkningerne til § 6, stk. 3.
 Til stk. 2 og 3.
Akkrediteringsrådet træffer afgørelse om akkreditering på  

 baggrund af en akkrediteringsrapport.
For at sikre, at Akkrediteringsrådet  

 har  

 et tilstrækkeligt grundlag for den første akkreditering af en uddannelse,  

 foreslås  

 det, at perioden for akkrediteringen fastsættes til uddannelsens normerede  

 studietid tillagt to år, således at en bacheloruddannelse som udgangspunkt  

 får  

 fem år, en kandidatuddannelse fire år osv.
Der er således mulighed for at få  

 tre årgange igennem uddannelsen, hvorved der skabes et grundlag for såvel  

 kvalitets- som relevansvurderingen ved akkrediteringen efter §§ 6-8.  

 Hvis  

 en ny bachelor- og kandidatuddannelse akkrediteres samlet, gælder  

 akkrediteringen for syv år.
 Til stk. 4.
 Akkrediteringsrådet kan trække en akkreditering tilbage  

 inden periodens udløb, jf. også bemærkningerne til § 7, stk. 2.
 Til stk. 5.
 Afslag på akkreditering har den følge, at uddannelsen ikke  

 kan godkendes, jf. § 10, stk. 1. Afgørelsen skal begrundes i  

 overensstemmelse med forvaltningslovens krav.
Til § 10 Til stk. 1.
Universiteternes udbud af uddannelser skal efter gældende  

 ret godkendes af videnskabsministeren.
I ministerens godkendelse af de  

 enkelte  

 uddannelser indgår blandt andet en taxameterindplacering samt en  

 legalitetskontrol  

 af, at uddannelsen opfylder de gældende regler.
Det foreslås med bestemmelsen, at ministerens  

 godkendelseskompetence overføres til Akkrediteringsrådet, jf. dog  

 stk. 3,  

 således at rådet efter en afgørelse om akkreditering kan godkende uddannelsen  

 med den virkning, at staten yder tilskud til uddannelsen i henhold til  

 reglerne  

 i universitetsloven.
Heri ligger også, at rådet i forbindelse med afgørelsen  

 har et ansvar for legalitetskontrollen, og rådet skal dermed sikre, at  

 uddannelsen lever op til blandt andet uddannelsesreglerne.
Godkendelsen  

 gælder  

 for en periode svarende til akkrediteringsperioden.
 Til stk. 2.
Ministeren har fortsat det overordnede ansvar for  

 økonomien, og det forudsættes således, at ministeren inden rådets godkendelse  

 fastlægger uddannelsens taxameterindplacering i henhold til  

 universitetsloven.  

 Taxameterindplaceringen sker på baggrund af en indstilling fra  

 Akkrediteringsrådet.
Endvidere skal ministeren på baggrund af en indstilling  

 fra rådet fastlægge specifikke adgangskrav for bacheloruddannelser samt  

 uddannelsestitler.  

 Adgangskravene vil, som i dag, blive fastsat i bekendtgørelsesform i henhold  

 til universitetsloven.
Uddannelsernes normering er i universitetsloven fastsat til  

 180 ECTS-point for bacheloruddannelser og 120 ECTS-point for  

 kandidatuddannelser.
Ministeren kan efter universitetsloven dog rent  

 undtagelsesvis fravige denne normering, og det er med lovforslaget tanken, at  

 rådet i sådanne tilfælde indstiller en eventuel anden normering til  

 ministeren.  

 Ministeren kan endvidere fastsætte maksimumrammer for tilgangen til  

 uddannelserne  

 (dimensionering) i henhold til universitetsloven.
Det foreslås, at rådet også  

 skal indstille en eventuel dimensionering til ministeren.
 Hvis rådet ikke følger universitetets forslag til  

 indstilling, skal rådet i overensstemmelse med almindelige  

 forvaltningsretlige  

 principper høre det pågældende universitet, inden indstillingen afgives til  

 ministeren.
 Den nærmere sagsgang for akkreditering og godkendelse  

 fastlægges i bekendtgørelsen, der udstedes i henhold til § 11.
 Til stk. 3.
Det foreslås, at videnskabsministeren som den øverste  

 ansvarlige for økonomien og legaliteten på ministerområdet fastholder en  

 mulighed for i visse situationer at stoppe godkendelsen, jf. stk. 1, og  

 dermed finansieringen, af uddannelser.
Bestemmelsen finder alene anvendelse i  

 særlige situationer, hvor uddannelsen ikke opfylder lovgivningsmæssige krav,  

 eller oprettelsen af uddannelsen ud fra en samfundsøkonomisk betragtning ikke  

 skønnes hensigtsmæssig.
Der tænkes her blandt andet på situationer, hvor en  

 uddannelse ønskes oprettet i et geografisk område, hvor dette af hensyn til  

 lignende uddannelser i området vil kunne være uhensigtsmæssigt.
Tilsvarende  

 vil  

 oprettelsen af en uddannelse kunne være uhensigtsmæssig i situationer, hvor  

 en  

 lignende uddannelse allerede eksisterer under en anden minister.
I en sådan  

 situation drøftes sagen mellem ministrene, inden der træffes beslutning om  

 uddannelsens godkendelse.
 Ministeren vil med bestemmelsen også fortsat have  

 kompetencen til at beslutte, at der ud fra økonomiske betragtninger ikke kan  

 ske godkendelse af uddannelser med høje omkostninger, som kan føre til  

 lovregulerede erhverv, og hvor autorisation gives af en anden minister eller  

 myndighed, fx lægevidenskab (læge), veterinærvidenskab (dyrlæge), odontologi  

 (tandlæge) og klinisk biomekanik (kiropraktor). Beslutningen forudsætter ved  

 disse uddannelser forudgående drøftelser med den relevante minister.
 Med forslag til lov om ændring af universitetsloven og lov  

 om forskningsrådgivning m.v. (Konsekvensændringer som følge af oprettelse af  

 Akkrediteringsinstitutionen), som fremsættes parallelt med dette lovforslag,  

 foreslås det at ændre universitetsloven således, at videnskabsministeren ikke  

 længere skal godkende aftaler mellem danske og udenlandske universiteter om  

 gennemførelse af dele af en uddannelse i udlandet (fællesuddannelser). Med  

 denne bestemmelse vil videnskabsministeren dog fortsat have mulighed for at  

 stoppe godkendelse af fællesuddannelser, der ikke lever op til kravene i  

 universitetsloven eller regler udstedt i medfør heraf.
 Det pågældende universitet skal have lejlighed til at  

 udtale sig om sagen, inden ministeren træffer afgørelse.
 Til stk. 4.
 Da akkreditering er en forudsætning for godkendelse efter  

 stk. 1, bortfalder godkendelsen, hvis akkrediteringen trækkes tilbage  

 efter § 7, stk. 2, eller § 9, stk. 4.
 Til stk. 5.
 Da uddannelsesgodkendelsen er en forudsætning for, at  

 uddannelsen kan modtage tilskud efter universitetsloven, foreslås det, at  

 rådet  

 straks skal indberette godkendelse til videnskabsministeren.
Til § 11 Det foreslås, at videnskabsministeren fastlægger de  

 kriterier, som skal danne grundlag for Akkrediteringsrådets vurdering af en  

 uddannelses kvalitet og relevans.
Kriterierne udarbejdes i dialog med  

 relevante  

 parter, herunder universiteter, organisationer på arbejdsmarkedet og  

 studenterorganisationer.
Kriterierne for kvalitet vil fx omhandle forskningsbasering  

 (antal forskere pr. studerende, publicering, citationer, antal forskere, der  

 underviser  

 m.v.), uddannelsens struktur og tilrettelæggelse, intern kvalitetssikring af  

 uddannelsen samt uddannelsens faglige profil og niveau m.v.  

 Kvalitetskriterierne skal fastsættes i overensstemmelse med internationale  

 standarder for kvalitetsmålinger.
I international sammenhæng er det ikke  

 gængs  

 at opstille kriterier for relevans.
Der er derfor behov for nytænkning i  

 forbindelse med fastsættelse af kriterier herfor.
Kriterier for relevans vil  

 blandt andet vedrøre behovet for uddannelsen på arbejdsmarkedet.
Ved  

 akkreditering af nye uddannelser skal institutionerne fx dokumentere, at der  

 er  

 behov for uddannelsen på arbejdsmarkedet, at uddannelsen har et klart  

 erhvervssigte, og at der kan identificeres klare aftagergrupper for kommende  

 dimittender.
Endvidere skal institutionen dokumentere, at relevante aftagere  

 har været involveret i udviklingen af uddannelsen.
I lighed hermed skal  

 institutionerne dokumentere, at de for allerede eksisterende uddannelser fx  

 indgår i en løbende dialog med aftagere og dimittender om udviklingen af  

 uddannelsen.
Det er forventningen, at videnskabsministeren senere i denne  

 folketingssamling vil fremsætte forslag til lov om ændring af  

 universitetsloven, hvor det blandt andet foreslås, at universiteterne skal  

 etabler  

 e aftagerpaneler, som skal sikre  

 systematisk dialog med aftagerne  

 om uddannelsernes kvalitet og relevans for samfundet med henblik på fx  

 udvikling af nye og eksisterende uddannelser og udvikling af nye  

 undervisnings-  

 og eksamensformer.
I forbindelse med udarbejdelse af nærmere regler om  

 sagsgangen ved akkreditering vil der blive taget stilling til, hvordan  

 aftagerpanelerne bliver inddraget i akkrediteringsprocessen.
Behovet for uddannelsen på arbejdsmarkedet kan også  

 dokumenteres konkret gennem dimittendernes arbejdsmarkedssituation, herunder  

 beskæftigelses- og ledighedsgrader.
Specielt relevanskriterierne forventes at  

 skulle justeres med jævne mellemrum i samarbejde med relevante parter.
Hermed  

 sikres det, at blandt andet arbejdsmarkedets parter involveres i diskussionen  

 af relevans.
Der kan fastsættes særlige kriterier for forskellige  

 uddannelsestyper.
Ved uddannelser, som kan føre til lovregulerede erhverv, og  

 hvor autorisation gives af en anden minister eller myndighed, skal der fx  

 fastsættes kriterier, som sikrer, at uddannelsen opfylder  

 uddannelsesrelevante  

 og lovgivningsmæssige krav på området.
Dette forudsætter, at rådet drøfter  

 uddannelsens indhold med den myndighed, der administrerer det pågældende  

 lovregulerede erhverv.
Akkrediteringsinstitutionen skal inden for bekendtgørelsernes  

 rammer udmønte kvalitets- og relevanskriterierne i måle- og  

 dokumentationspunkter.
Det skal fastsættes, hvilke kriterier uddannelserne  

 skal  

 opfylde for at blive akkrediteret (skal-kriterier), og hvilke kriterier  

 uddannelserne har mulighed for at dokumentere opfyldt inden for en kortere  

 periode (betinget akkreditering). For således at sikre gennemsigtighed og en  

 ensartet implementering af kriterierne skal det fastsættes klart, hvordan  

 akkrediteringskriterierne for kvalitet og relevans opfyldes.
Det foreslås desuden, at videnskabsministeren fastlægger  

 den nærmere sagsgang for akkrediteringsforløbet og godkendelsen.
Det er  

 vigtigt, at der sker en hurtig og smidig sagsbehandling af nye og  

 eksisterende  

 uddannelser, og i forlængelse heraf giver bestemmelsen også  

 videnskabsministeren mulighed for at fastsætte regler om tidsfrister i  

 akkrediteringsforløbet.
Ministeren forventes dog først at fastsætte sådanne  

 regler, når der foreligger et tilstrækkeligt erfaringsgrundlag, og såfremt  

 det  

 viser sig at være hensigtsmæssigt.
Fastsættelse af eventuelle tidsfrister for  

 akkrediteringsforløbet sker efter drøftelse med undervisningsministeren og  

 kulturministeren.
Til § 12 Til stk. 1.
Det foreslås med bestemmelsen, at akkreditering af  

 videregående uddannelse på undervisningsministerens område sker efter  

 reglerne  

 i det forslag til lov om erhvervsrettede videregående uddannelser, som  

 undervisningsministeren  

 agter at fremsætte for Folketinget i denne samling.
Enkelte andre  

 videregående  

 uddannelser, som er omfattet af anden lovgivning, vil også blive akkrediteret  

 efter disse regler.
Undervisningsministeren skal godkende en uddannelse efter  

 akkrediteringen.
Ministerens godkendelse er betinget af, at udbuddet er  

 blevet  

 positivt eller betinget positivt akkrediteret af Akkrediteringsrådet.  

 Godkendte  

 uddannelser skal akkrediteres efter en plan fastsat af  

 undervisningsministeren  

 i samarbejde med rådet.
Akkrediteringen af eksisterende uddannelser foretages i  

 henhold til kriterier for relevans og kvalitet, der fastsættes af  

 undervisningsministeren.  

 Undervisningsministeren fastsætter nærmere regler om procedure for  

 godkendelse  

 af udbud af uddannelser.
Der henvises herom til forslaget til lov om  

 erhvervsrettede videregående uddannelser med tilhørende bemærkninger.  

 Akkreditering af videregående uddannelse på undervisningsministerens område  

 foreslås gennemført fra den 1. januar 2008, jf. § 16, stk. 2.
 Den samlede behandling af en uddannelsesinstitutions  

 ansøgning om uddannelsesudvikling eller ændringer i udbudsstruktur kan  

 tilrettelægges forskelligt ud fra hensyn til uddannelsessektorernes  

 forskellige  

 formål, kultur og praksis, men skal ske under hensyntagen til, at sektorerne  

 sikres lige udviklingsmuligheder.
 Til stk. 2.
På Kulturministeriets område vil de nærmere regler om  

 akkreditering blive fastsat i en bekendtgørelse.
Det vil blandt andet fremgå  

 af  

 reglerne, at kulturministerens godkendelse af udbud af uddannelser er  

 betinget  

 af, at uddannelsen er blevet positivt eller betinget positivt akkrediteret af  

 Akkrediteringsrådet.
Kun uddannelser, som får en positiv eller en betinget  

 positiv akkreditering, vil fortsat kunne udbydes og blive finansieret af  

 kulturministeren.
For så vidt angår akkreditering af nye uddannelser skal der  

 først ske en screening i Kulturministeriet af, om der er grundlag for at  

 igangsætte akkrediteringsprocessen.
Kulturministeren kan standse processen ud  

 fra overordnede samfundsøkonomiske betragtninger.
Det vil også komme til at  

 fremgå af reglerne, at kulturministeren kan nægte at godkende udbuddet af  

 både  

 en eksisterende og en ny uddannelse, selv om den er blevet positivt  

 akkrediteret, hvis en lignede uddannelse allerede udbydes på et andet  

 ministerområde.
I sådanne tilfælde drøftes sagen mellem de involverede  

 ministre, inden kulturministeren tager endelig stilling til godkendelsen.
Kulturministeren fastsætter for så vidt angår eksisterende  

 uddannelser nærmere regler for relevans og kvalitet, som forventes fastsat  

 inden for fx følgende hovedområder: Uddannelsens struktur og organisering,  

 faglige  

 profil, intern kvalitetssikring, det faglige miljø, forskningen, kunstnerisk  

 udviklingsvirksomhed samt arbejdsmarkedets behov for uddannelsen.
Kriterierne  

 vil blive fastsat efter drøftelse med blandt andet uddannelsesinstitutionerne  

 og repræsentanter for aftagerne.
 Til stk. 3.
Kulturministeren bestemmer, hvilken internationalt  

 anerkendt akkrediteringsaktør der skal varetage de faglige opgaver i forhold  

 til akkreditering, herunder udarbejdelse af akkrediteringsrapporten, som  

 Akkrediteringsrådet skal lægge til grund for akkrediteringen.
Det kan være  

 det  

 faglige sekretariat eller Danmarks Evalueringsinstitut.
Det kan også være en  

 anden internationalt anerkendt akkrediteringsaktør.
Det er en forudsætning,  

 at  

 akkrediteringsrapporten er udarbejdet i overensstemmelse med de kriterier,  

 som  

 vil blive fastsat i medfør af stk. 2.
 På Kulturministeriets område vil den internationalt  

 anerkendte akkrediteringsaktør nedsætte de akkrediteringspaneler bestående af  

 faglige eksperter, som skal vurdere uddannelsens kvalitet og relevans i  

 forhold  

 til de fastsatte kriterier.
 Til stk. 4.
Med bestemmelsen foreslås det, at Akkrediteringsrådet kan  

 akkreditere uddannelser under andre ministre efter aftale med  

 videnskabsministeren.
Vedkommende minister kan fastsætte nærmere regler om  

 akkrediteringen.
Der har fra flere sider været vist interesse for  

 akkreditering af andre uddannelser, herunder uddannelser under andre  

 ministre,  

 hvor uddannelsen finder sted hos en arbejdsgiver og som led i et  

 ansættelsesforhold, fx Politiskolen på Justitsministeriets område.
Det  

 vurderes, at der på netop dette område er en glidende overgang fra de  

 offentlige til de private uddannelser, idet uddannelsens karakter bestemmes  

 af  

 arbejdsgiverens placering i henholdsvis offentligt eller privat regi.
Denne  

 placering  

 kan også ændres over tid, fx hvor en statsvirksomhed omdannes til et  

 aktieselskab.  

 For at forhindre en uhensigtsmæssig konkurrencesituation, hvor statslige og  

 private arbejdsgivere behandles forskelligt, foreslås det, at  

 videnskabsministeren får mulighed for efter indstilling fra vedkommende  

 minister at godkende, at alle arbejdsgiverbaserede uddannelser kan  

 akkrediteres.
Muligheden er et tilbud til de arbejdsgiverbaserede  

 uddannelser,  

 og det vil således være frivilligt, om man vil lade uddannelsen akkreditere.  

 Med vedkommende minister tænkes på ministeren for det pågældende  

 erhvervsområde.
Til § 13 Til stk. 1.
Udgifterne til Akkrediteringsinstitutionens arbejde  

 afholdes som udgangspunkt af videnskabsministeren.
Endvidere afholder  

 videnskabsministeren udgifter til akkrediteringsrapporter, som  

 Akkrediteringsrådet modtager fra en anden internationalt anerkendt aktør end  

 det faglige sekretariat i henhold til § 8, stk. 1. Undervisningsministeren og  

 kulturministeren afholder selv udgifter til udarbejdelse af  

 akkrediteringsrapporter m.v.
Såfremt et universitet anmoder om at få en anden  

 akkrediteringsaktørs akkrediteringsrapport lagt til grund for  

 Akkrediteringsrådets  

 afgørelse om akkreditering, jf. § 8, stk. 2, kan universitetet ikke  

 få refunderet de udgifter, som universitetet måtte have haft i forbindelse  

 med  

 udarbejdelsen af rapporten.
 Til stk. 2.
 Det foreslås, at andre ministre afholder udgifterne til  

 akkreditering af uddannelser på deres område.
 Til stk. 3.
 I det omfang rådet akkrediterer uddannelser som nævnt i  

 § 5, stk. 2, og private uddannelser efter § 12, stk. 4,  

 skal dette ske som indtægtsdækket virksomhed efter reglerne herom i  

 Finansministeriets Budgetvejledning.
Til § 14 Til stk. 1 og 2.
 Parter kan indbringe klager over retlige spørgsmål ved  

 rådets afgørelser for Universitets- og Bygningsstyrelsen, fx klager over  

 sagsbehandlingsfejl i forhold til de almindelige forvaltningsretlige regler.  

 Det faglige indhold i rådets afgørelser kan ikke påklages til styrelsen.
 Til stk. 3.
Videnskabsministeren kan delegere sine kompetencer efter  

 loven til Universitets- og Bygningsstyrelsen.
Videnskabsministeren får  

 samtidig  

 mulighed for at bestemme, at styrelsens afgørelser ikke kan indbringes for  

 ministeren, både hvor styrelsen træffer afgørelse i en klagesag efter  

 stk. 2, og hvor styrelsen træffer afgørelse som følge af delegation  

 efter  

 stk. 3.
Til § 15 Til stk. 1 og 2.
Sagsbehandlingen i forbindelse med akkreditering skal være  

 kendetegnet ved åbenhed og gennemsigtighed.
Akkrediteringsrådet skal  

 fortløbende offentliggøre en oversigt over alle akkrediteringsansøgninger og  

 deres status.
Rådet skal desuden offentliggøre alle akkrediteringsrapporter,  

 sådan at interesserede brugere kan orientere sig om kvaliteten og relevansen  

 af  

 videregående uddannelser i Danmark.
Endelig skal rådet offentliggøre en  

 samlet  

 oversigt over alle akkrediterede videregående uddannelser i Danmark til brug  

 for både nationale og internationale studerende og andre brugere.
Til § 16 Til stk. 1 og 2.
 Det foreslås, at loven træder i kraft den 1. april 2007 på  

 videnskabsministerens område, mens den først skal træde i kraft for de øvrige  

 ministerområder den 1. januar 2008.
Til § 17 Til stk. 1 og 2.
De eksisterende uddannelser på universitetsområdet  

 forventes akkrediteret inden for en periode på tre til fem år  

 efter en  

 plan, som udarbejdes af Akkrediteringsrådet.
Videnskabsministeren godkender  

 plan samt budget for akkreditering af universitetsuddannelserne.
Uddannelser,  

 der ved lovens ikrafttræden udløser tilskud i henhold til universitetsloven,  

 modtager uændret tilskud, indtil der er foretaget en akkrediteringsvurdering  

 efter ovennævnte plan.
Uddannelser, der herefter ikke lever op til de  

 fastsatte  

 kriterier, kan universitetet ikke længere optage studerende på.
 Til stk. 3.
 Akkreditering af Undervisningsministeriets videregående  

 uddannelser gennemføres fra den 1. januar 2008 efter en plan, som fastsættes  

 af  

 undervisningsministeren i samarbejde med rådet, jf. reglerne i det  

 lovforslag,  

 som undervisningsministeren agter at fremsætte for Folketinget i denne  

 samling.
 Til stk. 4.
 Akkreditering af Kulturministeriets videregående  

 uddannelser gennemføres fra den 1. januar 2008 efter en plan, som fastsættes  

 af  

 kulturministeren i samarbejde med rådet.
Til § 18 Loven gælder ikke for Færøerne og Grønland.
Bilag 1 Høringsliste:
