 Patentankenævnet stadfæstede Patentdirektoratets afgørelse, hvorefter  

 et poselukke ikke adskilte sig fra kendt teknik.
(Grønning-Nielsen, Grønbæk, Niordson, Terndrup Pedersen) følgende Den 16. august 1982 fremlagdes under nr. 145054 en den 12. februar 1980  

 indleveret ansøgning om patent på et »poselukke«.
De fremlagte krav  

 lød således:
 »1. Poselukke omfattende to parallelle bærelister (1), som ved  

 enderne er fast forbundet med forbindelsesorganer, der i det væsentlige  

 strækker sig over bærelisternes fulde højde, hvilke bærelister (1) er  

 beregnet til at blive fastgjort til modstående dele af den åbne ende af en  

 pose, og med bærelisternes (1) øverste kanter forbundne lukkeorganer (6, 7)  

 eller bæregrebparter (3, 4) eller en bæregrebpart (3, 4) er forbundet med den  

 tilhørende bærelistes (1) øverste kant over et let bøjeligt  

 forbindelsesstykke (2), som i det væsentlige er vinkelret på bærelisten (1).
2. Poselukke ifølge krav 1, kendetegnet ved, at hvert  

 forbindelsesstykke (2) har en svækningslinie (5), der strækker sig parallelt  

 med bærelistens (1) øverste kant.« The Unique Salesman ApS., Tarm, v/Patentbureauet Hofman-Bang & Boutard  

 A/S nedlagde ved skrivelse af 12. november 1982 indsigelse mod udstedelse af  

 patent.
Indsigelsen baseredes dels på åbenlys udøvelse af den patentansøgte  

 opfindelse inden ansøgningens indleveringsdag, dels på, hvad der er kendt fra  

 følgende patentskrifter: GB 1205247, AT 279473, US 3363827 og US 3727829. I  

 indsigelsesbegrundelse af 26. januar 1983 anførte indsigeren følgende:
»Indledningen til krav 1 i fremlæggelsesskriftet forudsætter, at  

 bærelisterne ikke kan »lægges ned«, således som det er tilfældet i  

 den fra USA patentskrift nr. 3 462 068 kendte teknik, men er beliggende i  

 afstand fra hinanden i indbyrdes parallelle planer.
Som det senere vil  

 fremgå, er det indlysende, at lukkeorganet eller bæregrebsparten skal strække  

 sig ud fra bærelisten under en vinkel på i hovedsagen 9053, idet det ellers  

 ikke er muligt at sprøjtestøbe de kasseformede lukkeorganer eller  

 bæregrebsparter, som er beskrevet i fremlæggelsesskriftet.
I betragtning af,  

 at det let bøjelige forbindelsesstykke ifølge fremlæggelsesskriftet egentlig  

 blot angiver et hængsel, og at hængsler i forbindelse med sådanne håndtag er  

 kendt fra det nævnte USA patentskrift, er det vort indtryk, at direktoratet  

 har fremlagt ansøgningen, fordi man har skønnet, at der netop ved at anbringe  

 hængslet mellem bærelister af den i kravets indledning angivne art og  

 lukkeorganerne/bæregrebsparterne blev opnået en ny konstruktion med en  

 overraskende teknisk virkning.
 I det følgende skal vi under henvisning til bilagene gøre gældende, at  

 både konstruktionen (I) og virkningen (III) heraf var kendt på ansøgningens  

 indleveringstidspunkt, samt at værktøjsproblematikken (II) forekommer at være  

 fejlagtigt fremstillet.
I.
Det håndtag, som er nævnt i fremlæggelsesskriftets side 1, linie 16 til  

 22, skønnes at være det på vedlagte billedkopi viste håndtag, som er  

 fremstillet af vor klient gennem flere år, og som i det følgende vil blive  

 betegnet som »S2« i overensstemmelse med producentens egen  

 betegnelse for håndtaget.
Som det fremgår af de vedlagte erklæringer fra Hr.  

 Leif Hansen, er dette håndtag blevet produceret inden indleveringsdatoen for  

 den danske patentansøgning nr. 0598/80. Det skal specielt bemærkes, at  

 bærelisterne er af den i krav 1's indledning angivne art, og at  

 bæregrebsparterne er forbundet til bærelisternes overkant via let bøjelige  

 forbindelser.
Da bærelisterne er indbyrdes forbundne langs deres fulde højde,  

 er det nødvendigt at forbinde i hvert fald den ene bæregrebspart med den  

 tilhørende bæreliste via et bøjeligt hængsel, for at denne bæregrebspart kan  

 stikkes ind gennem slidsen i den anden bæregrebspart (se billedet nederst til  

 venstre). sidstnævnte anden bæregrebspart er iøvrigt også forbundet til sin  

 bæreliste via et let bøjeligt forbindelsesstykke, således som det fremgår af  

 de tynde forbindelsesstropper på det øverste billede.
Prøver af dette håndtag  

 kan naturligvis fremlægges, hvis det ønskes.
 Vi anser det derfor som påvist, at det på indleveringsdatoen for nævnte  

 patentansøgning ikke var nyt at forbinde bæregrebsparterne med bærelisternes  

 overkant via et let bøjeligt forbindelsesstykke.
II.
Det er rigtigt, at det ovennævnte håndtag S2 i hovedsagen fremstilles  

 som anført i fremlæggelsesskriftets side 1, linie 22 til 25. Derimod er  

 angivelsen linie 25 til 27 forkert, og vi skal i det følgende fremkomme med  

 nogle bemærkninger til værktøjerne for sådanne emner for at slå fast, at det  

 værktøj, som er nødvendigt til fremstilling af håndtaget ifølge  

 fremlæggelsesskriftet, faktisk er dyrere i drift end de værktøjer, som  

 indsigeren normalt benytter.
Vi skal med andre ord godtgøre nedenfor, at  

 konstruktionen ifølge fremlæggelsesskriftet på ingen måde medfører nogen  

 forenkling eller forbedring eller andre fordele med relation til værktøjet.
Der ville ikke være noget til hinder for, at det kendte håndtag S2 kunne  

 fremstilles i et værktøj, hvor bæregrebsparterne lå i plan med hinanden,  

 således som det er foreskrevet i fremlæggelsesskriftet.
Det anses imidlertid  

 for at være mere hensigtsmæssigt at benytte det i fremlæggelsesskriftet  

 nævnte kæbeværktøj, som medfører den væsentlige fordel, at en enkelt form kan  

 indeholde flere emner.
Dette skyldes, at emnerne ikke optager så megen plads,  

 og dels at emnernes areal, projiceret på et plan vinkelret på  

 bevægelsesretningen for sprøjtestøbemaskinens værktøjer, er relativt lille,  

 således at der selv med et flertal af emner i formen ad gangen kun stilles  

 krav om et moderat lukketryk.
Det vil vides, at en sprøjtestøbemaskines  

 timepris stiger kraftigt med stigende lukketryk, og at fremstillingen af  

 håndtaget ifølge fremlæggelsesskriftet forudsætter et relativt stort  

 lukketryk som følge af det store areal, når bæregrebsparterne er vinkelret på  

 værktøjets bevægelsesretning.
 Nærmere betegnet er det indsigerens årelange erfaring, at det totalt set  

 er billigere at benytte kæbeværktøjer med et flertal af emner, naturligvis  

 forudsat, at emnet egner sig for et kæbeværktøj.
Et håndtag som det i fremlæggelsesskriftet omhandlede er et eksempel på et  

 emne, der ikke lader sig fremstille på et kæbeværktøj.
Dette skyldes de  

 kasseformede bæregrebsparter, for hvilke der også var søgt beskyttelse i den  

 oprindelige patentansøgning nr. 0598/80, idet disse ikke kan slippe et  

 kæbeværktøj.
Problemerne i forbindelse med støbning af kasseformede  

 bæregrebsparter svarer til problemerne i forbindelse med sprøjtestøbning af  

 f.eks. æsker, hvilke problemer er løst som forklaret i de vedlagte ICI  

 publikationer 112 og 123.
Af de vedlagte ICI publikationer 112 og 123 fremgår der utallige eksempler  

 på, hvorledes det er muligt at sprøjtestøbe emner, der omfatter et hængsel,  

 således at emnet senere kan lukkes til en tilstand, i hvilken emnet ikke  

 lader sig sprøjtestøbe.
Eksempelvis er det kendt at støbe en lukket æske  

 eller kasse i fuldt åben stilling og efter støbningen at dreje bund og låg  

 omkring hængslet til den normalt lukkede stilling.
På samme måde er det for  

 overhovedet at kunne fremstille de kasseformede bæregrebsparter ifølge  

 fremlæggelsesskriftet nødvendigt og selvfølgeligt at støbe disse i den i  

 skriftet forklarede stilling (vinkelret på bærelisterne) og derefter at dreje  

 bæregrebsparterne til den indbyrdes sammenkoblede stilling, som er normal for  

 bærehåndtaget.
Denne værktøjsteknik var således naturlig for en fagmand på  

 indleveringsdatoen for patentansøgningen.
Det var nemlig en velkendt lære at  

 benytte hængselvirkningen som hjælpemiddel til at sprøjtestøbe emner i en  

 stilling og efter støbningen at lukke emnet omkring hængslet til  

 frembringelse af en facon, som ellers ikke ville kunne sprøjtestøbes.
Den på  

 fremlæggelsesskriftets side 2, linie 9 til 12 anførte virkning er således  

 selvfølgelig og var velkendt inden ansøgningens indleveringsdato.
Sammenfattende for punkt II og III må det konkluderes, at håndtag af den  

 omhandlede art kunne fremstilles billigere i et kæbeværktøj, hvis  

 bæregrebsparterne ikke er kasseformede, men at den eneste praktiske  

 fremstillingsmulighed, når bæregrebsparterne er kasseformede, er analog med  

 den, der er kendt fra nævnte publikationer.
Det er således både irrelevant og  

 forkert at fremlægge værktøjsproblematikken, således som det er gjort i  

 fremlæggelsesskriftet.
Med hensyn til krav 2 i fremlæggelsesskriftet henvises der til vedlagte  

 publikationer, hvoraf svækkelseslinier i forbindelse med sprøjtestøbte  

 hængsler er en selvfølgelig foranstaltning.' Klageren i denne sag imødegik indsigelsen i skrivelse af 26. maj 1983 og  

 anførte:
 »Indsigeren har i indsigelsesbegrundelsen af 26. januar d.å. gjort  

 gældende, (1) at konstruktionen af poselukket ifølge opfindelsen var kendt på  

 ansøgningens indleveringstidspunkt, (2) at virkningen af konstruktionen  

 ligeledes var kendt på dette tidspunkt, og (3) at forklaringen af  

 værktøjsproblematikken i beskrivelsen er fejlagtig.
ad 1. I et forsøg på at bevise, at poselukket ifølge opfindelsen var  

 kendt på ansøgningens indleveringstidspunkt, nemlig den 12. februar 1980,  

 henvises til et af indsigeren fremstillet poselukke med tilhørende  

 bæregrebsparter, som er betegnet »S2«.
Med henvisning til dette  

 kendte poselukke har indsigeren ikke tilvejebragt noget nyt eller noget, der  

 ændrer grundlaget for den bedømmelse af opfindelsens patenterbarhed, som  

 Patentdirektoratet foretog, inden det godkendte ansøgningen til fremlæggelse.  

 Den oprindeligt indleverede beskrivelse indeholdt således en omtale af den  

 pågældende type poselukker, og denne omtale genfindes i fremlæggelsesskriftet  

 side, 1, linie 12-16.
 Den kendte type poselukke afviger fra poselukket ifølge opfindelsen på to  

 punkter, nemlig (a) ved, at det ikke har et let bøjeligt forbindelsesstykke  

 mellem den øverste kant af en bæreliste og den hertil hørende bæregrebspart  

 (lukkeorgan), og (b) ved, at bæregrebsparten (lukkeorganet) ikke er støbt i  

 det væsentlige vinkelret på bærelisteplanet.
 Indsigeren har i indsigelsesbegrundelsen gjort gældende, at det kendte  

 poselukke har et let bøjeligt forbindelsesstykke mellem de overfor omtalte  

 dele, og har begrundet dette med, at i hvert fald den ene bæregrebspart  

 nødvendigvis må have et bøjeligt hængsel, for at denne bæregrebspart kan  

 stikkes ind gennem åbningen (slidsen) i den anden bæregrebspart.
 Det forhold, at man kan bøje den ene bæregrebspart i forhold til  

 bærelisten i et sådant omfang, at den kan indføres i åbningen i den anden  

 bæregrebspart, er imidlertid ikke ensbetydende med, at forbindelsesstykket  

 mellem bæregrebsparten og den tilhørende bæreliste med rette kan betegnes som  

 et hængsel og langt mindre, at forbindelsesstykket kan betegnes som let  

 bøjeligt.
Indsigeren har ikke følt sig foranlediget til at fremsende prøver af  

 indsigerens poselukke for at Patentdirektoratet og ansøgeren ved selvsyn  

 kunne bedømme, om indsigerens vurdering er korrekt, og har alene bemærket, at  

 prøver kan fremlægges, hvis det ønskes.
Dette kunne tyde på, at indsigeren  

 selv er i tvivl om sine argumenters holdbarhed.
Vi vil imidlertid gerne råde bod på indsigerens tilbageholdenhed med  

 hensyn til at give Patentdirektoratet det nødvendige grundlag for at bedømme  

 opfindelsens patenterbarhed ved hoslagt at fremsende tre prøver af  

 indsigerens poselukke.
Hvis man ser nærmere på disse prøver vil man se, at  

 det omtalte forbindelsesstykke er så stift, at bæregrebsparterne efter at  

 være bøjet i forhold til de tilhørende bærelister straks antager den  

 oprindelige position parallelt med bærelisten.
Dette kommer også til udtryk,  

 når den ene bæregrebspart er ført gennem åbningen i den anden.
Hvis de to  

 bæregrebsparter ikke sammenlåses ved hjælp af de dertil tilvejebragte  

 låseorganer vil de i den nævnte stilling danne et V.
 Det er således ikke korrekt, når indsigeren i indsigelsesbegrundelsen,  

 side 2, linie 17-18, fastslår, at de kendte poselukker har  

 »bæregrebsparter (som) er forbundet til bærelisternes overkant via let  

 bøjelige forbindelser«.
I indsigelsesbegrundelsen, side 2, linie 3-2 fra neden, har indsigeren  

 bekræftet, at det kendte poselukke fremstilles som anført i  

 fremlæggelsesskriftet, side 1, linie 22-25, dvs. i et kæbeværktøj, der er  

 således udformet, at hver bæregrebspart ligger i en vinkel på ca. 10 grader i  

 forhold til planet gennem den tilsvarende bæreliste.
Indsigeren har således  

 klart bekræftet ovennævnte konstatering, jf. pkt. (b), nemlig, at det kendte  

 poselukke ikke er støbt med en bæregrebspart i det væsentlige vinkelret på  

 bærelisteplanet.
 Sammenfattende kan det således konstateres, at poselukket ifølge  

 opfindelsen på begge ovennævnte henseender er ny i forhold til det af  

 indsigeren fremstillede poselukke med betegnelsen »S2«.
ad 2. Spørgsmålet om, hvorvidt virkningen af konstruktionen af poselukket  

 ifølge opfindelsen er kendt, er i og for sig irrelevant for bedømmelsen af  

 opfindelsens patenterbarhed.
Det afgørende spørgsmål er, om det har været  

 nærliggende at udforme poselukket ifølge opfindelsen som angivet i krav 1,  

 når henses til det, der kendes fra de modholdte ICI-publikationer.
Disse  

 publikationer beskriver bl.a. æsker og kasser med låg, hvor låget er  

 forbundet med bunden ved hjælp af et såkaldt integralt hængsel.  

 Publikationerne beskriver også fremstillingen af sådanne æsker eller kasser  

 ved en fremgangsmåde, hvor bund og låg støbes, medens de ligger i  

 tilnærmelsesvis samme plan, og hvor hængslet er således udformet, at låget  

 ved drejning omkring en akse gennem hængslet kan anbringes oven på bunden.  

 Antydningen af, at det på denne baggrund skulle være nærliggende at udforme  

 poselukket ifølge opfindelsen som angivet i krav 1, baserer sig på en  

 efterrationalisering, som ikke tager hensyn til de faktiske forhold.
 Det problem, der danner grundlag for den foreliggende opfindelse, er  

 således ikke det samme som det, der søges løst ved de kendte  

 fremstillingsmetoder, og løsningen er også en anden.
Ved fremstillingen af poselukker med to parallelle bærelister og en  

 bæregrebspart forbundet med hver sin bæreliste opstår der i og for sig ikke  

 problemer ved støbningen af bæreliste og tilhørende bæregrebspart.
De her  

 omhandlede problemer skyldes alene, at der samtidigt skal støbes en anden  

 bæreliste, som ligger parallelt med den første bæreliste.
Hvis man derfor  

 ønskede at anvende den fra ICI-publikationerne kendte fremstillingsmetode  

 skulle man fremstille bærelisterne og de dermed sammenhængende  

 bæregrebsparter i fladt udfoldet tilstand og med et integralt hængsel mellem  

 de to bærelister.
Herved ville man imidlertid få et poselukke af den type, som er beskrevet  

 i USA-patentskrift nr. 3.462.068, som blev fremdraget under direktoratets  

 behandling af patentansøgningen.
Hvis man - som indsigeren synes at gøre det  

 - betragter det let bøjelige forbindelsesstykke som et hængselled, går  

 opfindelsen ud på at støbe bæreliste og en hertil hængslet bæregrebspart  

 under en vinkel på ca. 90 grader, hvilket vil sige, at der ikke benyttes den  

 fremstillingsteknik, som beskrives i de fremdragne ICI-publikationer.
 Herudover skal det bemærkes, at det kun ved efterrationalisering er muligt  

 at se en sammenhæng mellem fremstillingen af æsker eller kasser med  

 hængselforbundne låg og fremstillingen af poselukker af den i indledningen  

 til krav 1 angivne art.
Medens der ved fremstillingen af de nævnte æsker eller kasser nødvendigvis  

 skal tilvejebringes et hængselled, ligger en del af opfindelsen i erkendelsen  

 af, at man kan løse problemerne ved at tilvejebringe et let bøjeligt  

 forbindelsesstykke mellem bæregrebspart og bæreliste.
En anden del af  

 opfindelsen ligger i erkendelsen af, at bæregrebsparten skal støbes vinkelret  

 på planet gennem den tilhørende bæreliste.
Indsigerens antydning af, at det skulle være nærliggende at tilvejebringe  

 et poselukke som defineret i krav 1, står iøvrigt i modstrid med den  

 kendsgerning, at indsigeren, der jo, som det fremgår af  

 indsigelsesbegrundelsen, i mange år har produceret og solgt poselukker af den  

 ovenfor omtalte type, dvs. poselukker med betegnelsen »S2«, først  

 fornylig - og efter offentliggørelsen af ansøgerens poselukker - er begyndt  

 at producere og sælge poselukker, hvor håndtagene er støbt vinkelret på  

 bærelisterne.
Det har åbenbart ikke været så let at finde på de nye  

 poselukker, som indsigeren synes at give udtryk for i  

 indsigelsesbegrundelsen.
 Ovenstående bekræfter efter vor opfattelse klart, at poselukket ifølge  

 opfindelsen adskiller sig væsentligt fra de kendte poselukker, og at  

 opfindelsen har den for patentering nødvendige opfindelseshøjde.
 ad 3. Indsigeren har i indsigelsesbegrundelsen yderligere gjort gældende,  

 at det værktøj, som skal anvendes ved fremstilling af poselukket ifølge  

 opfindelsen, er dyrere i drift end de værktøjer, som indsigeren har anvendt  

 til fremstilling af de kendte poselukker.
Denne opfattelse er efter vor opfattelse ikke korrekt, men selv om den  

 havde været korrekt er den helt irrelevant for såvidt angår opfindelsens  

 patenterbarhed.
Således er det i fremlæggelsesskriftet ikke gjort gældende,  

 at den tekniske virkning, som opnås med poselukket ifølge opfindelsen,  

 knytter sig til prisen på det anvendte værktøj.
Det, der er gjort gældende fra ansøgerens side, er, at den omhandlede  

 konstruktion af poselukket muliggør anvendelsen af et simplere  

 sprøjtestøbningsværktøj end et kæbeværktøj og et værktøj, som muliggør, at  

 der kan foretages en effektiv køling, hvorved produktionshastigheden kan  

 øges.
Om værktøjet til brug ved fremstilling af poselukket ifølge opfindelsen  

 optager mere plads end det kendte kæbeværktøj og kræver et større lukketryk  

 er både praktisk og patentmæssigt uden betydning.
 For en ordens skyld skal det bemærkes, at når der i fremlæggelsesskriftet  

 tales om et simplere sprøjtestøbningsværktøj menes der et værktøj, der med  

 hensyn til konstruktion, drift og reparationer stiller mindre krav end de  

 kendte kæbeværktøjer.
 Vi finder ikke, at det af indsigeren anførte vedrørende  

 »værktøjsproblematikken« giver os anledning til at foretage  

 ændringer i beskrivelsen.
For at bringe opfindelsestanken bedre til udtryk foreslås imidlertid, at  

 den kendetegnende del af krav 1 præciseres således, som det fremgår af  

 vedlagte forslag til ændrede patentkrav.
Denne præcisering svarer nøje til  

 det ovenfor anførte vedrørende de karakteristiske træk ved poselukket ifølge  

 opfindelsen.
Vi skal endelig bemærke, at det i indsigelsesbegrundelsen af 12. november  

 1982 er gjort gældende, at opfindelsen har været åbenlyst udøvet forud for  

 ansøgningens indleveringsdag.
Denne påstand er ikke søgt dokumenteret i  

 indsigelsesbegrundelsen af 26. januar d.å., og vi tager dette som udtryk for,  

 at den er blevet opgivet.
 Indsigelsesbegrundelsen af 26. januar d.å. indeholder heller ikke nogen  

 begrundelse for, at der i indsigelsen af 12. november 1982 er henvist til  

 fire patentskrifter, og vi antager derfor, at også denne henvisning er blevet  

 frafaldet.
Konklusion.
Som det fremgår af ovenstående er der i  

 indsigelsesbegrundelsen af 26. januar d.å. ikke blevet henvist til noget, der  

 dokumenterer, at opfindelsen savner nyhed og den for patentering nødvendige  

 opfindelseshøjde.
Da det heller ikke er sandsynliggjort, at formuleringen af  

 beskrivelsen er fejlagtig, er der hverken materielt eller formelt grundlag  

 for at tage indsigelsen til følge.
Vi skal derfor høfligst henstille, at  

 patent på basis af de foreslåede præciserede patentkrav.' De med skrivelsen indleverede nye patentkrav lød således:
 »1. Poselukke omfattende to parallelle bærelister (1), som ved  

 enderne er fast forbundet med forbindelsesorganer, der i det væsentlige  

 strækker sig over bærelisternes fulde højde, hvilke bærelister (1) er  

 beregnet til at blive fastgjort til modstående dele af den åbne ende af en  

 pose, og med bærelisternes (1) øverste kanter forbundne lukkeorganer (6,7),  

 eller bæregrebparter (3,4), kendetegnet ved, at i det mindste et  

 lukkeorgan (6,7) eller en bæregrebpart (3,4) er forbundet med den tilhørende  

 bærelistes (1) øverste kant over et let bøjeligt forbindelsesstykke (2) og er  

 støbt i det væsentlige vinkelret på bærelisteplanet.
2. Poselukke ifølge krav 1, kendetegnet ved, at hvert  

 forbindelsesstykke (2) har en svækningslinie (5), der strækker sig parallelt  

 med bærelistens (1) øverste kant.« Indsigeren kommenterede dette i skrivelse af 31. august 1983 og anførte  

 følgende:
»I anledning af ansøgerens svarskrift af 26. maj 1983 skal vi hermed  

 anmode direktoratet om at tage de nedenstående bemærkninger i betragtning,  

 idet nævnte svarskrift efter vor opfattelse er udtryk for en vildledende  

 fremstilling af sagen og deraf følgende uholdbare påstande.
Fremstillingen er  

 vildledende, fordi ansøgeren fuldstændig negligerer det faktum, at  

 anbringelse af let bøjelige forbindelsesstykker mellem bærelisterne og de  

 respektive bærergrebsparter var kendt før indleveringen af dansk  

 patentansøgning 0598/80. (Se f.eks. svarskriftet side 1, linie 3-10  

 forneden). Inden vi kommenterer de enkelte punkter i svarskriftet, skal vi  

 derfor først uddybe og supplere vor indsigelsesbegrundelse på dette punkt.
 Påvisning af en let bøjelig forbindelse mellem bærelister og  

 bæregrebsparter er kendt teknik.
Ansøgeren har til Patentdirektoratet fremsendt en prøve af »S2«  

 håndtaget, som vi tidligere har fremsendt fotografier af, og som yderligere  

 fremgår af den vedlagte amerikanske og engelske mønsterregistrering.
Vi  

 betvivler naturligvis ikke, at ansøgeren har fremsendt det rigtige håndtag  

 men finder dog, at fjerde afsnit i svarskriftet side 2 er en smule upassende.
Fig. 3 fra det amerikanske mønster er efter vor overbevisning en klar  

 dokumentation for, at bæregrebsparten og bærelisten er forbundet via en let  

 bøjelig forbindelse.
Da det amerikanske mønster imidlertid først var  

 offentligt tilgængeligt den 30. september 1980 har vi tidligere indsendt  

 fotografier med erklæring om, at håndtaget var almindeligt tilgængeligt før  

 ansøgningens indleveringstidspunkt.
Det nederste venstre fotografi svarer til  

 nævnte fig. 3, som er medtaget af hensyn til formelle krav i Amerika og  

 derfor ikke fremgår af den engelske registrering, som var offentlig  

 tilgængelig inden indleveringen af omhandlede danske patentansøgning.
For så vidt det ikke synes at fremgå tilstrækkelig tydeligt af de  

 tidligere fremsendte billeder fremgår det klart af den engelske  

 mønsterregistrering, at forbindelsesstykkernes godstykkelse er vist så lille  

 som overhovedet muligt på en tegning, nemlig i form af en streg, og at  

 godstykkelsen udviser et tydeligt spring på de steder, hvor hvert  

 forbindelsesstykke er sammenhængende med bærelisten og bæregrebsparten.
Det  

 er derfor ufatteligt, at ansøgeren kan benægte at en let bøjelig forbindelse  

 på netop dette sted i et sådant bærehåndtag var kendt før ansøgningens  

 indleveringsdato.
I svarskriftet har man koncentreret sig om spørgsmålet ved  

 elasticiteten af den bøjelige forbindelse mellem en bæreliste og den  

 bæregrebspart, som skal stikkes ind gennem slidsen mellem den anden  

 bæregrebspart og den tilhørende bæreliste.
Det skal imidlertid bemærkes, at  

 også den anden bæregrebspart er forbundet med bærelisten via  

 forbindelsesstykker, hvis godstykkelse på tegningen er angivet så lille som  

 overhovedet muligt, nemlig ved en streg.
Da denne bæregrebspart ikke skal  

 bukkes for at lukke håndtaget, skal vi give en forklaring på, hvorfor også  

 denne bæregrebspart med forsæt er forsynet med let bøjelige forbindelser til  

 bærelisten.
For at undgå, at håndtagene er i vejen, når der skal indføres  

 varer i posen, kan bæregrebsparten som følge af den let bøjelige forbindelse,  

 bukkes ned langs posen og være af vejen, når varen skal indføres.
Det er  

 derfor ydermere uforståeligt, at ansøgeren fortsat benægter, at disse let  

 bøjelige forbindelser var kendte, idet netop ansøgeren, som er frembringer af  

 de vedlagte mønstre (hidrørende fra hans tidligere ansættelse hos indsigeren)  

 har været vel vidende om disse forhold.
Ansøgeren påpeger, at forbindelsesstykkerne på »S2« håndtaget er  

 stivere end, det er tilfældet ved ansøgerens håndtag.
Dette er naturligvis  

 blot et dimensioneringsspørgsmål inden for rammerne af, hvad der kan betegnes  

 som en let bøjelig forbindelse.
Elasticiteten i »S2« håndtaget er  

 bestemt således, at der opnås en bøjelighed, som tillader de ovennævnte  

 bevægelser og samtidigt tillader en så stor styrke i den bøjelige forbindelse  

 som muligt.
Ved ansøgerens håndtag må den elastiske tilbagebøjning tilstræbes  

 at være så lille som overhovedet muligt for at undgå, at underkanten af  

 bærelisterne gaber, når håndtagshalvparterne lukkes sammen.
I den anledning  

 vedlægges en prøve af ansøgerens håndtag, som indsigeren har modtaget fra en  

 af sine kunder.
Når ansøgerens håndtag lukkes, vil det klart kunne erkendes,  

 at bærelisternes underkanter gaber.
Det har således ikke været muligt for  

 ansøgeren at undgå den elastiske tilbagebøjning, og der er således tale om en  

 let bøjelig forbindelse med en vis elasticitet.
Opmærksomheden skal henledes  

 på de to små flige på underkanten af den ene bæreliste.
Sådanne flige vil  

 være til stor gene når textilvarer, f.eks. strikkede eller løst vævede varer,  

 skal anbringes i posen, idet varen vil hænge fast i fligene.
Fligene skønnes  

 derfor at have et målrettet formål, og vi antager, at de oprindeligt har  

 forbundet bærelisternes underkant indbyrdes for netop at afhjælpe den ulempe,  

 som den elastiske tilbagebøjning medfører under produktionsprocessen.
De  

 sidstnævnte betragtninger er naturligvis kun vor antagelse, men det  

 væsentlige er den konstatering, at bærelisterne gaber, når håndtaget lukkes,  

 dvs. at ansøgerens håndtag i praksis udviser en (uønsket) elastisk  

 tilbagebøjning.
 Sammenfattende mener vi således, at det er et ubestrideligt faktum, at de  

 let bøjelige forbindelser mellem bærelisterne og bæregrebsparterne var kendt  

 før ansøgningens indleveringstid, idet elasticiteten er et  

 dimensioneringsspørgsmål.
 Bemærkninger til svarskriftets enkelte punkter.
 Svarskriftets ad 1.
 Vedrørende begyndelsen af dette afsnit mener vi ovenfor at have fastslået,  

 at der ved indsigelsen er fremdraget nyhedshindrende materiale, som  

 direktoratet ikke har været bekendt med, da ansøgningen blev fremlagt.  

 Ansøgeren påstår herefter, at den oprindeligt indleverede beskrivelse  

 indeholder en omtale af »S2« håndtaget og henviser til  

 fremlæggelsesskriftet side 1, linie 12-16, hvor der imidlertid er omtalt en  

 helt anden type håndtag. »S2« håndtaget er omtalt linie 16-22, men  

 denne omtale negligerer fuldstændigt tilstedeværelsen af de bøjelige  

 forbindelsesstykker, der, som ovenfor påvist, findes på »S2«  

 håndtaget.
Resten af ad 1 har i al sin væsentlighed relation til den foranstående  

 omtale af »S2« håndtaget, hvorom det kan bekræftes, at det er støbt  

 i vinkel på ca. 1053 i forhold til planet gennem bærelisterne.
Denne  

 støbeteknik blev brugt, fordi det var en økonomisk fordel at benytte et  

 kæbeværktøj, som kræver mindre lukketryk og derfor en billigere  

 sprøjtestøbemaskine.
Denne fordel kan udnyttes, fordi bæregrebsparterne på  

 »S2« ikke er kasseformet.
Når bæregrebsparterne på i og for sig  

 kendt måde er kasseformede er man i stedet henvist til at benytte den  

 støbeteknik, som er kendt fra ICI publikationerne, der er kommenteret i  

 svarskriftets ad 2.
 Svarskriftets ad 2.
Dette stykke i svarskriftet starter med at fastslå, at det er irrelevant  

 for bedømmelsen af opfindelsens patenterbarhed, om virkningen af  

 konstruktionen af poselukket ifølge opfindelsen er kendt (fra ICI  

 publikationerne). Denne opfattelse skal vi kraftigt imødegå, idet håndtaget,  

 således som det er defineret i det nye krav 1, omhandler en ubrugelig  

 genstand, som først er brugbar efter hensigten, når den kendte virkning  

 udnyttes, dvs. at de i udfoldet stilling støbte kasseformede parter drejes  

 omkring hængselleddene til lukket stilling.
Svarskriftet fortsætter med at  

 fastslå, at det afgørende spørgsmål er, »om det har været nærliggende at  

 udforme poselukket ifølge opfindelsen som angivet i krav 1, når henses til  

 det, der kendes fra de modholdte ICI publikationer«.
Her skal det  

 påpeges, at den eneste nødvendige forudsætning for, at den kendte virkning  

 kan udnyttes, er, at der er tilvejebragt let bøjelige forbindelser mellem  

 bærelisterne og bæregrebsparterne, således som det også er tilfældet ved  

 »S2« håndtaget.
Ansøgerens påstand om en efterrationalisering beror  

 således på, at han alene betragter ICI publikationerne og ser bort fra det  

 helt væsentlige faktum, at det var kendt at anbringe bøjelige  

 forbindelsesstykker netop mellem bærelisterne og bæregrebsparterne i et  

 håndtag af den omhandlede art.
Ovenfor har vi benyttet »hængselled« og »let bøjelig  

 forbindelse« i flæng på trods af svarskriftets andet afsnit på side 4.  

 Ansøgeren syntes at foretrække udtrykket »let bøjelig forbindelse«  

 (måske fordi »hængselled« er nøgleordet for ICI publikationerne),  

 og ansøgeren fremlægger endvidere sagen således, at vi skulle »synes at  

 betragte« det let bøjelige forbindelsesstykke som et hængselled.
Dette  

 finder vi yderst berettiget under henvisning til fremlæggelsesskriftets side  

 2, linie 22-26.
Ansøgeren påstår endvidere, at der ikke benyttes den kendte  

 fremstillingsteknik, idet bæregrebsparten danner en vinkel på ca. 90 grader  

 med bærelisten.
Det skal understreges, at de kasseformede parter ifølge  

 opfindelsen støbes i en ca. 18053's udfoldet tilstand, hvilket også er  

 tilfældet ved den kendte teknik.
Hvis bærelisterne ikke ønskes sammenhængende  

 i enderne over deres fulde højde, kan den fra USA patentskrift 34 62 068  

 kendte teknik benyttes, og halvparterne kunne ydermere være kasseformede, men  

 hvis der både tilstræbes kasseformede halvparter samt, at bærelisterne ønskes  

 sammenhængende i enderne over deres fulde højde (dette fremgår af  

 indledningen til krav 1 og har iøvrigt altid været tilfældet ved indsigerens  

 produkter) må hængslet eller de bøjelige forbindelser nødvendigvis være  

 beliggende mellem bærelisten og de udfoldede, kasseformede parter, hvilken  

 placering er i overensstemmelse med, hvad der fremgår af »S2'håndtaget.  

 Derved er det uundgåeligt, at vinklen mellem bæregrebsparten og bærelisten er  

 ca. 90 grader i støbestillingen.
 Da der som ovenfor påvist er tale om en kendt placering af de let bøjelige  

 forbindeler, er det ikke en efterrationalisering at sammenligne  

 fremlæggelsesskriftets fig. 2 med f.eks. fig. 1 eller 5 (vendt på hovedet)  

 fra ICI publikation 112, men det er en yderligere påvisning af, at  

 opfindelsen i henhold til fremlæggelsesskriftet og det nye krav 1 simpelthen  

 ikke udviser noget konstruktivt nyt, eller med andre ord, at de i fjerde  

 afsnit på side 4 i svarskriftet såkaldte erkendelser ikke er udtryk for noget  

 opfinderisk nyt.
Det sidste argument for opfindelseshøjden i svarskriftets ad 2 er baseret  

 på, at indsigeren har bragt et tilsvarende håndtag på markedet.
Denne  

 oplysning er korrekt men nødvendiggør, at vi i det følgende kort redegør for  

 disse markedsforhold, selv om de er indsigelsesproceduren uvedkommende.  

 Indsigeren blev først opmærksom på ansøgerens håndtag i januar 1981, på  

 hvilket tidspunkt ansøgeren allerede havde forevist sit håndtag til flere af  

 indsigerens mangeårige kunder.
Det bemærkes, at indsigeren ikke foretog sig  

 noget i den anledning, men i efteråret 1981 fik en henvendelse fra en af  

 disse kunder vedrørende fremstilling af et håndtag med kasseformede  

 bæregrebsparter.
Kunden var bekendt med ansøgerens håndtag men fandt det ikke  

 velegnet til sit formål.
Indsigeren fremkom herefter med en konstruktion, som  

 kunden var tilfreds med, og som ansøgeren iøvrigt nu også fremstiller.
Det  

 bemærkes, at indsigeren sideløbende hermed kontaktede os for at få bekræftet  

 sin opfattelse af, at den nærværende patentansøgning ikke burde føre til  

 patent, når der henses til det nye materiale, som vi har fremlagt under  

 indsigelsen.
Ved denne levering opfyldte indsigeren et behov hos sin kunde,  

 hvilket behov naturligvis beror på håndtagets anvendelighed og er  

 fuldstændigt uafhængigt af den stilling, i hvilken håndtaget er støbt.
Det  

 forekommer os derfor at være irrelevant at bringe dette forløb ind i sagen  

 som et argument for opfindelsens patenterbarhed.
Vedr. ad 3. Vi er enige med ansøgeren i, at værktøjsproblematikken  

 egentlig er irrelevant for så vidt angår opfindelsens patenterbarhed, og vi  

 har i indsigelsesbegrundelsen alene omtalt dette punkt for at sikre, at  

 direktoratet heller ikke tillægger værktøjsspørgsmålet nogen som helst  

 betydning i forbindelse med vurdering af opfindelseshøjde.
Alligevel  

 indeholder dette stykke af svarskriftet en præcisering af, hvad der menes med  

 et simplere sprøjtestøbningsværktøj.
I den forbindelse skal vi kort henlede  

 opmærksomheden på, at det værktøj, som benyttes til støbning af ansøgerens  

 håndtag, indeholder mellem 30 og 40 udstødere, medens 2-8 udstødere er  

 tilstrækkelig i et kæbeværktøj.
Der kunne siges mange andre ting om  

 værktøjerne, men da vi som ovenfor antydet er indforstået med, at dette lades  

 ude af betragtning, skal vi blot anmode direktoratet om at måtte få lejlighed  

 til at kommentere værktøjsspørgsmålet yderligere, såfremt direktoratet  

 alligevel tillægger dette en betydning i forbindelse med vurdering af  

 opfindelseshøjden.
Konklusion.
Under henvisning til de ovenstående bemærkninger og til det  

 af ansøgeren foreslåede nye krav 1 finder vi det utvivlsomt, at opfindelsen ikke angiver noget konstruktivt nyt, at krav 1 herefter kun angiver en støbestilling, som er i overensstemmelse  

 med, hvad der fremgår ICI publikationerne, og at det i krav 1 definerede håndtag endvidere er ubrugeligt i denne  

 støbestilling og først udviser en praktisk betydning, når de kasseformede  

 bæregrebsparter lukkes sammen, ligeledes i overensstemmelse med den fra  

 nævnte publikationer kendte teknik.
Vi skal derfor anmode direktoratet om at afslå ansøgningen.« Klageren anførte hertil i skrivelse af 7. marts 1984:
»Indsigeren har påny gjort gældende, at det af indsigeren  

 fremstillede poselukke med tilhørende bæregrebsparter, som er betegnet  

 »S2«, har bæregrebsparter, som er forbundet med bærelisterne over  

 et let bøjeligt forbindelsesstykke.
I et forsøg på at dokumentere dette har  

 indsigeren henvist til US Design patent nr. 257.128. Dette patent er blevet  

 udstedt den 30. september 1980, dvs. efter den foreliggende ansøgnings  

 indleveringsdag, og er derfor ikke et gyldigt modhold.
 Under disse omstændigheder ser vi ingen grund til at kommentere modholdet,  

 og vi formoder, at Patentdirektoratet vil se helt bort fra det.
Indsigeren har også henvist til britisk mønsterregistrering nr. 98 53 10  

 og har gjort gældende, at forbindelsesstykkets godstykkelse på afbildningerne  

 vedrørende mønsteret er vist så lille som overhovedet muligt på en tegning,  

 nemlig med en streg.
Dette skulle efter indsigerens opfattelse dokumentere,  

 at forbindelsesstykket er let bøjeligt.
Dette må kraftigt imødegås.
For det første er det velkendt, at man på  

 basis af afbildninger i mønstersager alene kan danne sig et indtryk af de  

 relative dimensioner og ikke af de absolutte dimensioner.
Det omhandlede  

 forbindelsesstykke kan således i virkeligheden have en betydelig tykkelse,  

 hvad det f.eks. utvivlsomt ville have, såfremt der er tale om et poselukke  

 til en stor pose.
 For det andet - og dette er vigtigere - kan man ikke alene på basis af en  

 given godstykkelse drage nogen slutning om forbindelsesstykkets bøjelighed.  

 Indsigeren vil næppe hævde, at såfremt det i den engelske mønsterregistrering  

 viste poselukke var fremstillet af f.eks. aluminium, hvilket registreringen  

 jo ikke udelukker, ville forbindelsesstykket ikke være let bøjeligt.
Det er i det hele taget meget sigende, at indsigeren gør sig så store  

 anstrengelser for indirekte at søge at påvise, at de af indsigeren  

 forhandlede poselukker af typen »S2« har let bøjelige  

 forbindelsesstykker, når der foreligger mulighed for at foretage en direkte  

 vurdering af de i handlen forekommende poselukker, jf. de af os indleverede  

 prøver.
Vi tager dette som et klart udtryk for, at indsigeren erkender, at de  

 praktiske udførelsesformer for de af indsigeren udviklede poselukker ikke har  

 bøjelige forbindelsesstykker.
At det heller ikke har været hensigten at tilvejebringe sådanne bøjelige  

 forbindelsesstykker fremgår af den oprindelige beskrivelse i dansk  

 patentansøgning nr. 3472/76, hvormed der i sin tid blev ansøgt om patent på  

 poselukker af typen »S2«.
En kopi af denne beskrivelse med krav  

 vedlægges.
 Vi skal specielt henvise til side 2-3 og side 6-7. På side 6 henvises  

 navnlig til linie 35-38 og på side 7 til linie 7-11, hvoraf det klart  

 fremgår, at den sekundære flig, som er den flig, der skal kunne bøjes for at  

 blive indsat i slidsen 5 (eller 15), skal være stiv, selv i det tilfælde,  

 hvor der i fligen er tilvejebragt huller for at spare materiale.
 Det kan således konstateres, at indsigerens argumentation med hensyn til  

 bøjeligheden af de områder i de kendte poselukker af typen »S2«,  

 der svarer til forbindelsesstykkerne i poselukket ifølge opfindelsen, er i  

 klar modstrid med såvel praksis som den teori, som indsigeren har opstillet i  

 nævnte patentansøgning, og vi ser derfor ingen grund til nærmere at  

 kommentere den forklaring, som fremgår af side 3, linie 4-21 i replikken.
Til bemærkningerne i sidste afsnit på side 3 - første afsnit på side 4  

 skal anføres, at indsigeren her klart underbygger vor udtalelse om, at man i  

 »S2«-konstruktionen tilstræber at gøre zonen mellem bærelisten og  

 bæregrebet stiv, medens man i poselukket ifølge opfindelsen tilstræber at  

 gøre forbindelsesstykket let bøjeligt.
At der på grund af det forhold, at  

 bæregrebsparterne støbes i det væsentlige vinkelret på bærelisteplanet, kan  

 ske det, at bærelisternes underkanter kommer til at gabe lidt, når  

 bæregrebsparterne føres sammen, er en følge af, at det anvendte  

 plastmateriale ikke er plastisk deformerbart.
I øvrigt er denne tilbøjelighed  

 til gabning helt uvæsentlig i forhold til de store fordele, der opnås med  

 poselukket ifølge opfindelsen, ikke alene med hensyn til formværktøjer og  

 produktionshastighed men også, når det gælder om at ilægge varer i de til  

 poselukkeren knyttede poser.
Således vil bæregrebsparterne under ifyldning af  

 poserne befinde sig helt uden for det område, hvorigennem ilægningen finder  

 sted, idet bæregrebsparterne som nævnt er »født« liggende vinkelret  

 på bærelisterne.
Dette er af meget stor betydning ved emballering af følsomme  

 produkter, f.eks. strikvarer, som, hvis de griber fat i en bæregrebspart, vil  

 kunne blive ødelagt ved, at der trækkes tråde ud af varerne.
Det kendte poselukke har den ulempe, at bæregrebsparterne, fordi de som  

 ovenfor påvist gennem et stift område er forbundet med bærelisterne, har  

 tendens til at klappe sammen og derved modvirke en uhindret ilægning,  

 medmindre de trækkes bort fra hinanden.
Dette er meget vanskeligt ved manuel  

 ilægning af varer, idet man ikke samtidig kan ilægge varer og med hænderne  

 holde bæregrebsparterne trukket bort fra hinanden.
Til afsnittet, der i replikken er betegnet Svarskriftets ad 2, dvs. side  

 5, linie 11 fra neden til side 7, linie 22, bemærkes, at der heri ikke ses at  

 være fremført noget afgørende nyt.
I øvrigt bygger indsigerens redegørelse i  

 dette afsnit på den forudsætning, at det skulle være kendt at tilvejebringe  

 et hængsellignende led mellem bæreliste og bæregrebspart, hvilket som nævnt  

 er ukorrekt.
Sammenfattende kan det således fastslås, at de to træk, som kendetegner  

 poselukket ifølge opfindelsen, nemlig (1) et let bøjeligt forbindelsesstykke anbragt mellem en bæregrebspart og  

 den tilhørende bæreliste og (2) mindst een bæregrebspart støbt i det væsentlige vinkelret på  

 bærelisteplanet, hverken er beskrevet eller antydet i det af indsigeren fremdragne  

 materiale.
 Når hertil kommer, at poselukket ifølge opfindelsen som nævnt frembyder  

 betydningsfulde tekniske fordele, både for såvidt angår produktion og brug,  

 ses det ikke rettere, end at betingelserne for at opnå et patent er til  

 stede.
Til forklaringen i sidste afsnit på side 7, første afsnit på side 8, skal  

 vi blot bemærke, at det nu er dokumenteret, at den produktion af poselukker  

 ifølge opfindelsen, som er sket hos indsigeren siden slutningen af 1981, er  

 sket på trods af kendskabet til nærværende patentansøgning.' I skrivelse af 27. april 1984 anførte indsigeren følgende:
 »Vore kommentarer vil først angå en imødegåelse af ansøgerens  

 argumenter vedrører det forhold, som sagen nu (efter vor mening med rette) er  

 koncentreret om, nemlig om de let bøjelige forbindeler mellem bærelisterne og  

 håndtagshalvparterne var kendte før ansøgningens indleveringstidspunkt, jf.  

 vor konklusion af 31. august 1983 »at opfindelsen ikke angiver noget  

 konstruktivt nyt«, og vore kommentarer vil derefter vedrøre nogle  

 konkrete punkter i nævnte duplik, som vedrører postulater og formuleringer,  

 som uberettiget drager vor tidligere fremstilling af sagen i tvivl.
Indledningsvis kan vi naturligvis kun bekræfte, at USA Design Patent nr.  

 257 128 ikke er et gyldigt modhold, selv om det er udtryk for samme vare, som  

 er vist i engelsk mønsterregistrering nr. 98 53 10. Dette forhold har vi  

 været opmærksomme på lige fra starten, hvorfor vi med indsigelsesbegrundelsen  

 af 26. januar 1983 fremlagde en erklæring fra Hr.
Leif Hansen, hvor det  

 nederste billede til venstre helt svarer til, hvad der fremgår af fig. 3 i  

 det amerikanske mønster.
 Det er således dokumenteret, at ovennævnte vare, nemlig »S2«  

 håndtaget var kendt før ansøgerens indleveringsdato.
 Nærmere betegnet var det altså før ansøgerens indleveringsdato kendt, at  

 bæregrebsparten er forbundet med bærelisten via en bøjelig forbindelse, der  

 er så let bøjelig som muligt, jf. dels materialsvækkelsen, og dels at en  

 vridning af den tilhørende bæreliste ikke kan konstateres, når  

 håndtagshalvparten drejes 90 grader omkring hængselleddet, således som det  

 fremgår af ovennævnte billede.
I forhold til denne ubestridelige dokumentation er det særdeles  

 bemærkelsesværdigt, at ansøgeren i sin duplik underbygger sine påstande med  

 henvisning til dansk patentansøgning nr. 3472/76, og vi kan selv med den  

 bedste vilje ikke uddrage andet, end at ansøgeren derved tilstræber at  

 bortlede opmærksomheden fra de i det foregående afsnit nævnte faktiske  

 forhold.
Denne opfattelse er begrundet nedenfor.
Dansk patentansøgning nr. 3472/76 havde til formål at opnå en  

 patentbeskyttelse på, at den sekundære flig skulle stikkes ind gennem en i  

 den primære flig udformet, smal slids, hvis længde fortrinsvis svarer til  

 længden af den sekundære flig, målt langs kantlisten.
Dette princip viste sig  

 imidlertid at være foregrebet, hvorfor ansøgningen ikke blev videreført.
Som  

 det fremgår af den tilhørende beskrivelse og tegningens snit, er det ved  

 dette kendte håndtag ikke tilstræbt at opnå en bøjelig forbindelse mellem  

 håndtagshalvparten og bærelisten, idet man havde forestillet sig, at den  

 sekundære flig alligevel kunne føres ind gennem slidsen ved at tillade en vis  

 vridning af den tilhørende bæreliste.
Dette viste sig senere at være en  

 forkert forudsætning, og det blev således konstateret, at det var afgørende,  

 at håndtagshalvparten var let bøjelig i forhold til kantlisten.
Dette blev  

 opnået med det kendte »S2« håndtag.
Den principielle forskel mellem  

 håndtaget ifølge dansk patentansøgning nr. 3472/76, se fig. 8 og 9, og  

 »S2« håndtaget er netop, at »S2« håndtagets godstykkelse  

 er tydeligt svækket til opnåelse af den let bøjelige forbindelse i forhold  

 til, hvad fremgår af sidstnævnte fig. 9, som viser en ensartet godstykkelse  

 for kantlisten, »forbindelsesstykket« og bæregrebsparten.
Stykket linie 8-12 forneden på side 2 i ansøgerens duplik er derfor en  

 uantagelig forvanskning af forholdene, idet man søger at bortlede  

 opmærksomheden fra »S2« håndtaget ved at henvise til en  

 patentansøgning, der viser et håndtag, som senere måtte modificeres til det,  

 der i realiteten er »S2« håndtaget.
I den for denne sag relevante  

 sammenhæng adskiller det fra sidstnævnte patentansøgning kendte håndtag sig,  

 som ovenfor forklaret, principielt fra »S2« håndtaget, og vi finder  

 det derfor åbenbart, at henvisningen til dansk patentansøgning nr. 3472/76 er  

 fuldstændig irrelevant, med mindre man søger at bortlede opmærksomheden fra  

 det, som faktisk er »S2« håndtaget.
Den danske patentansøgning nr. 3472/76 viser med andre ord, at  

 »S2« håndtaget, således som det er kendt fra det engelske mønster  

 og fra de billeder, som er undertegnet af Hr.
Leif Hansen, i princippet netop  

 adskiller sig fra det nævnte patentansøgning kendte håndtag (fig. 8 og 9)  

 ved, at der er tilvejebragt for en fagmand let erkendelige bøjelige  

 forbindelser mellem bærelisterne og bæregrebsparterne.
Af dansk  

 patentansøgning nr. 3472/76 fremgår det klart, at håndtaget er fremstillet af  

 formstof, og når fagmanden sammenholder dette håndtag med »S2«  

 håndtaget, således som det fremgår af den tidligere indleverede  

 dokumentation, finder vi det urealistisk at drage andre materialer, såsom  

 aluminium, ind i billedet.
Foranlediget af ansøgerens generelle betragtninger vedrørende relative  

 dimensioner, når et mønster vurderes særskilt, finder vi, at en relativ  

 betragtning mellem den aktuelle godstykkelse for to lige store håndtag, som  

 fremgår dels af fig. 9 i dansk patentansøgning nr. 3472/76 og dels af det  

 engelske mønster, med al tydelighed viser, at det engelske mønster alene  

 burde være tilstrækkelig dokumentation for at de let bøjelige  

 forbindelsesstykker var kendte.
Derudover må det huskes, at »S2«  

 håndtaget var kendt som en af plast fremstillet handelsvare.
Ansøgeren har gennemgående taget en sådan argumentation i brug i  

 forbindelse med de let bøjelige forbindelsesstykker, at vi har fået den  

 opfattelse, at ansøgeren (ligesom indsigeren) finder, at  

 patenterbarhedsspørgsmålet står og falder med, om det var kendt at  

 tilvejebringe let bøjelige forbindelsesstykker mellem bærelisterne og  

 bæregrebsparterne i håndtag af den omhandlede art.
Hvis ansøgeren selv har  

 tiltro til, at opfindelsen er patenterbar, ser vi heller ingen grund til, at  

 han i sin duplik skulle indflette de nedenfor kommenterede hentydninger og  

 postulater.
 Idet der henvises til ansøgerens duplik af 7. marts 1984, skal vi  

 yderligere henlede direktoratets opmærksomhed på følgende:
Side 1, linie 11 forneden: »I et forsøg på ...« Vor replik er absolut ikke et forsøg på at basere indsigelsen på det  

 amerikanske mønster.
På side 2 i vor replik af 31. august 1983 har vi i det  

 midterste afsnit gjort opmærksom på det amerikanske mønster, da det er udtryk  

 for samme vare, som fremgår af det engelske mønster, men vi har i umiddelbar  

 tilknytning hertil bemærket, at det amerikanske mønster først var offentligt  

 tilgængeligt den 30. september 1980 og har derfor henvist til de af Hr.
Leif  

 Hansen påtegnede fotografier.
 Side 2, linie 13-20 forneden, hele afsnittet.
Dette afsnit er efter vor opfattelse en fuldstændig fordrejning af de  

 faktiske forhold, som vi tidligere har påvist.
Det står naturligvis  

 indsigeren frit for at give udtryk for sin egen opfattelse, men vi må tage  

 skarpt afstand fra, at dette tages som udtryk for, at indsigeren skulle  

 erkende et forhold, som er i direkte modstrid med veldokumenterede og  

 væsentlige dele af indsigelsesbegrundelsen.
Specielt må vi tage afstand fra  

 ansøgerens fremstilling, når det omhandlede afsnit er begrundet med, at  

 »der foreligger muligheder for at foretage en direkte vurdering af de i  

 handelen forekommende poselukker«.
En sådan sammenligning kan  

 naturligvis belyse sagen, men vi må fastholde, at nærværende sag vedrører en  

 sammenligning af ansøgerens krav 1 med, hvad vi er fremkommet med af  

 materiale, som direktoratet finder dokumenteret.
 Side 3, linie 8: »klart underbygger .....«.
I sidste afsnit på side 3 af vor replik af 31. august 1983 er der absolut  

 ikke indeholdt noget, som klart underbygger, at zonen mellem bærelisten og  

 bæregrebet skal være stiv.
Zonen skal naturligvis have den størst mulige  

 styrke, som imidlertid er begrænset af den relativt ringe godstykkelse, som  

 er nødvendig for at opnå den tilstræbte bøjelige forbinelse.
 I samme afsnit erkender ansøgeren, at det kan ske, at bærelisternes  

 underkanter kommer til at gabe lidt, men at denne tilbøjelighed til gabning  

 er helt uvæsentlig i forhold til de store fordele, der opnås ved opfindelsen.
For det første er tilbøjeligheden til gabning absolut ikke uvæsentlig.
Den  

 er nemlig en teknisk dokumentation for den opfattelse, som vi har givet  

 udtryk for i replikken af 31. august 1983 fra side 3, linie 12 forneden til  

 side 4, linie 6. Nærmere betegnet udviser såvel »S2« håndtaget som  

 ansøgerens håndtag en vis elastisk tilbagebøjning inden for rammerne af, hvad  

 der kan betegnes som en let bøjelig forbindelse.
For det andet kan vi overhovedet ikke se, at der er påvist nogle store  

 fordele, som ikke allerede var kendte.
Ansøgeren henviser til formværktøjer  

 og produktionshastighed, og vi skal i den anledning genfremsætte vor  

 tidligere opfattelse af, at der absolut ikke opnås store fordele med hensyn  

 til formværktøjer og produktionshastighed, og vi skal gentage vor anmodning  

 om at måtte få lov til at uddybe værktøjsspørgsmålet, såfremt direktoratet  

 overhovedet tillægger dette nogen betydning.
Ansøgeren henviser herefter til,  

 at ilægningen af varer ikke hindres af bæregrebsparterne, specielt når der er  

 tale om strikkevarer.
Med hensyn til bæregrebsparterne svarer dette argument  

 til, hvad der fremgår af vor replik af 31. august 1983 side 3, linie 11-20.  

 Der er således ikke tale om nogen ny fordel, men vi bemærker, at ansøgeren  

 overhovedet ikke har kommenteret de flige, som vi har omtalt i nævnte replik  

 side 4, linie 6-18. Sidstnævnte flige vil med sikkerhed gribe fat i  

 strikketøjsmasker og forekommer os derfor at være en ulempe, som er fundet  

 nødvendig ved den praktiske udførelsesform af ansøgerens håndtag.
Sammenfattende ses der således ikke at være forklaret nogle nye  

 betydningsfulde tekniske fordele (se duplik side 4, linie 12). Endvidere  

 finder vi det utvivlsomt, at ansøgningen heller ikke angiver noget  

 konstruktivt nyt og skal derfor i al korthed henvise til vor konklusion i vor  

 replik af 31. august 1983.' Klageren henstillede i skrivelse af 19. november 1984 til Direktoratet, at  

 indsigelsen afvistes, og anførte:
 »Uanset indsigerens ihærdige forsøg på at gøre bøjeligheden af  

 bæregrebsparterne på det af indsigeren fremstillede »S2«-poselukke  

 til et kardinalpunkt, er det ikke det, sagen drejer sig om.
 Det afgørende problem er, om et poselukke som defineret i indledningen til  

 krav 1 i fremlæggelsesskriftet og med følgende kendetegn:
1) at i det mindste et lukkeorgan eller en bæregrebspart er forbundet med  

 den tilhørende bærelistes øverste kant over et let bøjeligt  

 forbindelsesstykke, og 2) at dette lukkeorgan eller denne bæregrebspart er støbt i det væsentlige  

 vinkelret på bærelisteplanet adskiller sig væsentligt fra de kendte poselukker.
Forholdet er jo det, at  

 indsigeren på trods af, at denne nu har ytret sig tre gange i sagen, ikke  

 seriøst har draget opfindelsens nyhed i tvivl.
Selv, hvis indsigeren havde  

 ret i, at det omhandlede »S2«-poselukke har et let bøjeligt  

 forbindelsesstykke, ville det ikke berøve opfindelsen sin nyhed, idet det er  

 klart, at »S2«-poselukkets bæregrebsparter ikke er støbt i det  

 væsentlige vinkelret på de respektive bærelisteplaner.
Der synes på et punkt at være enighed mellem indsigeren og os, nemlig om,  

 at »S2«-poselukket må anses for at repræsentere den nærmest  

 beslægtede kendte teknik ved vurderingen af opfindelseshøjden.
Der synes  

 heller ikke at være større uenighed om, hvorledes »S2«-poselukket  

 fremstilles, nemlig ved anvendelse af et kæbeværktøj, hvor de to  

 bæregrebsparter støbes i to planer, der danner en vinkel på kun 1053 med  

 hinanden.
Det ses heller ikke at være blevet bestridt, at en sådan  

 fremstillingsmåde er behæftet med de på side 1, linie 28-35 i  

 fremlæggelsesskriftet, omtalte gener, og at der var behov for at  

 tilvejebringe et poselukke af den omhandlede art, som kan fremstilles under  

 en mere effektiv køling og med større produktionshastigheder.
 Endelig må det anses for ubestridt, at de ovenfor omtalte  

 ejendommeligheder ved poselukket ifølge opfindelsen betinger, at kølingen af  

 formværktøjet til poselukkets fremstilling kan gennemføres lettere og mere  

 effektivt end ved brug af et kæbeværktøj, og at produktionshastigheden derved  

 kan øges.
Indsigeren har bemærket, at der ved fremstillingen af poselukket ifølge  

 opfindelsen kræves mere plads og et større lukketryk end ved fremstillingen  

 af det kendte »S2«-poselukke med et kæbeværktøj.
Denne bemærkning  

 er efter vor opfattelse irrelevant ved bedømmelsen af opfindelsens  

 patenterbarhed, idet man ved vurderingen af den opnåede tekniske virkning  

 ikke skal foretage en total-betragtning.
I øvrigt er det på ingen måde  

 sansynliggjort, at en sådan total-betragtning ikke ville falde ud til fordel  

 for poselukket ifølge opfindelsen.
Tilbage står spørgsmålet om, hvorvidt det var nærliggende at udforme et  

 poselukke af den art, som er defineret i indledningen til krav 1 i  

 fremlæggelsesskriftet med de to ovenfor nævnte kendetegn.
Indsigeren har  

 gjort sig store anstrengelser for at dokumentere, at det kendte lukke  

 »S2« har det ene af disse kendetegn, og har sidst gentaget  

 henvisningen til den af Hr.
Leif Hansen underskrevne erklæring.
 Denne erklæring kan efter vor opfattelse ikke tillægges anden betydning,  

 end at den bekræfter, hvilket der er enighed om, jf. beskrivelsesindledningen  

 i fremlæggelsesskriftet, nemlig, at »S2«-poselukket var kendt forud  

 for nærværende ansøgnings indleveringsdag.
Ved undersøgelse af de i handelen værende »S2«-poselukker, jf.  

 de til Patentdirektoratet indleverede prøver, kan man således konstatere, at  

 afbildningen nederst til venstre på billeddelen af Hr.
Leif Hansens erklæring  

 alene viser, hvorledes den ene bæregrebspart kan tvinges ned og delvis  

 indføres i slidsen i den modstående bæregrebspart, og at førstnævnte  

 bæregrebspart nødvendigvis må befinde sig under spænding i den viste  

 stilling.
Dette kan man let overbevise sig om ved at tage førstnævnte bæregrebspart  

 ud af indgreb med den anden bæregrebspart, og man vil da se, at den  

 øjeblikkeligt svinger tilbage til udgangsstillingen, hvor de to  

 bæregrebsparter ligger tilnærmelsesvis parallelt.
Dette viser med al ønskelig  

 tydelighed, at forbindelsen ikke er let bøjelighed.
Der vedlægges et poselukke ifølge opfindelsen (3 expl.). Hvis man åbner  

 dette poselukke vil man se, at en bæregrebspart kan bringes til at indtage en  

 næsten vilkårlig, ubelastet stilling spændende fra en vinkel på fra 0 til 90  

 grader i forhold til bærelisteplanet.
Her er der således tale om en let  

 bøjelig forbindelse mellem bæregrebet og bærelisten.
Indsigeren har i andet afsnit på side 5 i indlægget af 27. april d.å.  

 taget afstand fra en vurdering baseret på det i handelen forekommende  

 »S2«-poselukke.
Denne afstandstagen forekommer os besynderlig al  

 den stund, indsigeren baserer hele sin argumentation vedrørende »let  

 bøjelighed« på Hr.
Leif Hansens erklæring, hvori der refereres til et  

 produceret produkt.
Hertil kommer, at den fremdragne engelske  

 mønsterregistrering intet angiver om bøjelighed.
 Det bestrides ikke, at »S2«-poselukket har et bøjeligt  

 forbindelsesstykke, men den bøjelighed, der her er tale om, er af en anden  

 karakter end den lette bøjelighed, som er en forudsætning for, at en  

 bæregrebspart, der er støbt vinkelret ud fra bærelisteplanet, kan bøjes op i  

 bærelisteplanet og her forenes med en på tilsvarende måde opbøjet  

 bæregrebspart på den anden bæreliste.
 Det må også bestrides, at det er nærliggende at modificere  

 »S2«-poselukket på en sådan måde, at det får samme lette bøjelighed  

 som poselukket ifølge opfindelsen, idet »S2«-poselukket bygger på  

 en konstruktionside, der er betinges af, at forbindelsesstykket mellem et  

 bæregreb og den tilhørende bæreliste er så stiv, at de to bæregrebsparter,  

 efter at den ene er blevet indsat gennem slidsen i den anden, skal ligge så  

 parallelt som muligt, selv uden at være sammenlåst.
 På denne baggrund er der slet intet grundlag for at anse en konstruktion,  

 der udover ovennævnte let bøjelige forbindelsesstykke omfatter en  

 bæregrebspart eller et lukkeorgan, der er støbt i det væsentlige vinkelret på  

 bærelisteplanet, for at være nærliggende.
Det skal bemærkes, at Den Europæiske Patentorganisation er nået til samme  

 konklusion, idet EPO den 16. august d.å. udstedte et Europa-patent, nr. 0 045  

 775, på basis af en til nærværende ansøgning svarende Europapatentansøgning.' Skrivelse af 31. januar 1985 fra indsigeren indeholdt følgende  

 bemærkninger:
 I.Kommentarer til ansøgerens indlæg af 19. november 1984.
 Som allerede antydet vil denne del af vort indlæg have karakter af  

 indholdet i vort indlæg af 27. april 1984 fra midt på side 4 til nederst side  

 6.
 Indledningsvis skal vi dog tilkendegive, at der er enighed om det, som  

 ansøgeren anfører i sit indlæg på side 2, linie 1-6 samt sidste sætning på  

 side 4. Vi kan kun beklage, at nærværende indlæg forsinker sagen i nogle få  

 måneder, men har som anført i vort brev til direktoratet af 3. december 1984  

 fundet det helt nødvendigt at fremkomme med vore bemærkninger.
 Vedr. linie 7-14 fra neden på side 1:
 Disse linier er kommenteret fra to forskellige synsvinkler under III.
 Vedr. linie 5-7 fra nede på side 1:
 Vi overlader til Patentdirektoratet at afgøre, hvorvidt vi ved de  

 tidligere og nærværende indlæg har draget opfindelsens nyhed i tvivl på  

 seriøs måde.
 Vedr. linie 1-5 fra neden på side 1:
I disse linier forestiller ansøgeren sig den forudsætning, at det  

 omhandlede »S2« håndtag har et let bøjeligt forbindelsesstykke.  

 Under den antagelse hævder ansøgeren, at opfindelsens nyhed ikke er berøvet,  

 idet han fastslår, at »S2« håndtagets bæregrebsparter ikke er støbt  

 i det væsentlige vinkelret på de respektive bærelisteplaner.
Dette er en klar  

 undvigelse fra det faktum, at denne støbestilling fremgår af de fremdragne  

 ICI publikationer.
Specielt i publikationen PP 112 fremgår det klart af fig.  

 8, at de dele, som er indbyrdes sammenhængende via en let bøjelig  

 forbindelse, danner en indbyrdes vinkel på 90 grader.
 Vedr. linie 6-24 på side 2: I disse linier kommer ansøgeren endnu engang  

 tilbage til værktøjs-problematikken, og vi skal i den forbindelse, ligesom  

 tidligere, genfremsætte vor anmodning om at få lejlighed til at ytre os  

 særskilt, såfremt direktoratet overhovedet tillægger denne problematik nogen  

 betydning i forbindelse med vurdering af opfindelseshøjden.
 Vedr. linie 25-30 på side 2:
I disse linier argumenterer ansøgeren alene ud fra kendskabet til  

 »S2« håndtaget og ser atter helt bort fra ICI publikationerne.
Af  

 disse publikationer fremgår det, at det adskillige år inden ansøgningens  

 indleveringsdato var kendt at støbe via let bøjelige forbindelser indbyrdes  

 forbundne, kasseformede dele i en fra en brugsstilling forskellig  

 vinkelstilling.
 Vedr. linie 1-12 på side 3:
I disse liniers første afsnit hævder ansøgeren, at Hr.
Leif Hansen's  

 erklæring »alene viser ...«.
Herved undlader ansøgeren atter at  

 imødegå vort argument i sin helhed, idet det af det omhandlede billede efter  

 vor opfattelse klart fremgår, at forbindelsen i »S2« håndtaget er  

 let bøjelig.
Denne opfattelse baserer vi på det forhold, som allerede er  

 angivet i tredje afsnit på side 2 i vort indlæg af 27. april 1984. Vedrørende  

 linie 8-12 skal vi fastslå, at de første linier omhandler det mekaniske  

 begreb »elasticitet«, og at ansøgeren på dette grundlag  

 konstaterer, at forbindelsen ikke er let bøjelig (»med al ønskelig  

 tydelighed«). Et sådant ræsonnement beror efter vor opfattelse på enten  

 en bevidst fordrejning af deformerbare stoffers mekanik eller ukendskab til  

 samme.
Det vil vides, at bøjelighed og elasticitet dækker over vidt  

 forskellige, hver for sig veldefinerede mekaniske egenskaber, og at der ikke  

 er nogen entydig sammenhæng mellem disse størrelser.
I femte afsnit på side 3  

 skelnes der tilsyneladende mellem forskellige »karakterer« af  

 bøjelighed, hvilket vi ikke forstår den tekniske mening med, men vi skal  

 tillade os at henvise til indlæggets del III, hvoraf det fremgår, at den i  

 forhold til »S2« håndtaget relativt mindre elasticitet ved  

 håndtaget ifølge ansøgningen ikke er en forudsætning for den tekniske  

 funktion.
Tredje og fjerde afsnit på side 3 indeholder efter vor opfattelse  

 ikke noget, som yderligere kan styrke ansøgerens påstand eller svække vor  

 opfattelse.
 Vedr. side 3, linie 4 fra neden til side 4, linie 3 foroven:
 Vi mener ikke på noget tidspunkt at have hævdet de øverst side 4 angivne  

 forhold, som må tilskrives ansøgerens fantasi og således ikke ses at kunne  

 udgøre noget argument for, om det er nærliggende at »modificere«  

 (vort ordvalg: dimensionere) »S2« håndtaget på en sådan måde, at  

 det får samme »lette bøjelighed« (vort ordvalg: elasticitet) som  

 poselukket ifølge den påståede opfindelse.
 Vedr. side 4:
Det andet afsnit på side 4 er vi selvsagt aldeles uenige i, og med hensyn  

 til det tredje afsnit henviser vi til indlæggets del II.
Vedrørende fjerde  

 afsnit skal vi indtrængende anmode direktoratet om også at hæfte sig ved de  

 af vore bemærkninger, som ansøgeren ikke vil kommentere, f.eks. ansøgerens  

 egen henvisning til dansk patentansøgning nr. 3472/76, jf. fjerde afsnit på  

 side 2 i vort brev af 27. april 1984. ansøgerens konklusioner på side 2,  

 linie 12 forneden til side 3, linie 6 foroven i indlægget af 7. marts 1984  

 forekommer derfor at bero på et fejlagtigt grundlag.
 II.Vedr. den tilsvarende europæiske patentansøgning.
 Som ansøgeren anfører i sit seneste indlæg er den tilsvarende europæiske  

 patentansøgning blevet udstedt (ifølge vore oplysninger den 10. oktober,  

 således at indsigelsesfristen udløber den 10. juli 1985). Den væsentligste  

 årsag til, at vi i vort brev af 3. december anmodede om at måtte vente med  

 nærværende indlæg indtil den 1. februar har været, at der skulle være tid til  

 at opnå en tidssvarende aktindsigt i den europæiske ansøgnings behandling.  

 Som appendix vedlægger vi samtlige akter, som vi er kommet i besiddelse af  

 ved aktindsigt omkring nytåret 84/85.
 Af dette appendix vil det fremgå, at det europæiske patentkontor var  

 blevet opmærksom på amerikansk mønsterregistrering nr. 257 128 (Houlberg),  

 men at henvisningen nu i stedet vedrører det tilsvarende tyske smagsmønster  

 (vi har tidligere henledt opmærksomheden på det tilsvarende engelske  

 mønster).
Ved behandlingen af den europæiske patentansøgning konstateres det, at  

 »S2« håndtaget ifølge nævnte mønsterregistrering er den mest  

 relevante teknik.
Under den forudsætning, altså at »S2« håndtaget  

 var det eneste relevante grundlag, har det europæiske patentkontor udstedt  

 ansøgningen og dermed tilkendegivet, at der er noget opfinderisk i at støbe  

 håndtaget i en udfoldet stilling, idet der herved kan opnås i og for sig  

 kendte kasseformede håndtagshalvparter.
Vi skal ikke bestride, at en  

 opfindelse kunne være baseret på denne erkendelse, men skal fastholde, at  

 netop denne erkendelse klart fremgår af ICI publikationerne.
Kendskabet til  

 såvel »S2« håndtaget som ICI publikationerne er efter vor  

 opfattelse en klar dokumentation for, at den danske patentansøgning (og de  

 tilsvarende udenlandske patentansøgninger) ikke indeholder noget opfinderisk  

 nyt.
III.
Bemærkninger vedr. opfindelseshøjden.
 I denne del af vort indlæg vil vi anmode direktoratet om ved dets  

 vurdering af opfindelseshøjden for den påståede opfindelse at tage  

 nedenstående bemærkninger i betragtning.
For det første skal vi under henvisning til vore bemærkninger i  

 forbindelse med femte afsnit på side 3 i ansøgerens indlæg af 19. november  

 1984 fremsætte følgende tankeeksperiment.
Hvis man tænker sig, at ansøgerens  

 seneste patentkrav 1 blev godkendt, ville dette i realiteten betyde, at  

 indsigeren ville krænke det udstedte patent ved at støbe i det mindste den  

 ene håndtagshalvpart fra »S2« håndtaget (med uforandret  

 dimensionering af hængselleddene) i en vinkel på ca. 90 grader i forhold til  

 den tilhørende bærelistes plan.
Med andre ord ville indsigeren krænke  

 patentet ved at støbe et kendt håndtag »S2« i den fra ICI  

 publikationerne kendte støbestilling, hvorfor dette tankeeksperiment  

 repræsenterer en helt uholdbar situation.
Heroverfor kunne ansøgeren  

 naturligvis anføre, at indsigeren herved ville opnå et håndtag, hvor  

 bærelisternes underkant ville have større tilbøjelighed til at gabe, for så  

 vidt der ved dimensioneringen vælges en større elasticitet for den let  

 bøjelige forbindelse mellem bærebjælken og håndtagshalvparten.
Denne virkning  

 kan imidlertid fuldstændig elimineres ved at forsyne underkanten af  

 bærelisten med nogle midlertidigt faste forbindelser, f.eks. netop af den  

 art, som fremgår af den prøve af ansøgerens håndtag, som vi vedlagde med vort  

 indlæg af 31. august 1983, jf. specielt side 3, sidste afsnit til nederst  

 side 4. Specielt skal der på side 4 henvises til linie 3-6, og at ansøgeren i  

 sine efterfølgende indlæg helt synes at have overset disse forhold.
Den  

 påståede tekniske effekt ved opfindelsen vil således forekomme over et bredt  

 spektrum af de bøjelige forbindelsers elasticitet og kan som ovenfor  

 forklaret opnås ved at støbe et kendt håndtag på en kendt måde.
For det andet skal vi anføre, at nærværende sag forekommer at have  

 interessante lighedspunkter med dansk patentansøgning nr. 1004/76, som blev  

 afslået af Patentdirektoratet, hvis afgørelse blev stadfæstet af  

 Patentankenævnet.
Lighedspunkterne er efter vor opfattelse følgende, idet der  

 henvises til den vedlagte afgørelse fra Patentankenævnet:
 a) Nederst side 7 er klagerens (ansøgerens) og indsigerens synspunkter  

 efter vor opfattelse umiddelbart kan overføres på den foreliggende  

 indsigelse.
 b) Ved vurderingen af opfindelseshøjden har det haft betydning, hvad der  

 med rette kunne udledes af en offentlig- gjort mønsteransøgning.
 c) Specielt kan klagerens bemærkninger på side 7, linie 4-6 forneden  

 sættes i direkte relation til nærværende indsigelsessg, idet der henvises til  

 indlægget af 19. november 1984, side 1, linie 7-14 fra neden.
 Konklusion.
Efter at nærværende sag nu har været diskuteret gennem så mange indlæg og  

 anskuet fra så mange forskellige synsvinkler, finder vi med rette at kunne  

 vende tilbage til vor konklusion af 31. august 1983 og fortsat hævde, at opfindelsen ikke angiver noget konstruktivt nyt, at krav 1 herefter kun angiver en støbestilling, som er i overensstemmelse  

 med den fra nævnte publikation kendte teknik.
Efter vor overbevisning har sagsgangen yderligere bekræftet denne  

 konklusion, og vi skal derfor anmode direktoratet om at afslå ansøgningen i  

 sin helhed.' Hertil bemærkede klageren i skrivelse af 5. august 1985:
»Indsigeren har i indledningen til ovennævnte skrivelse erkendt, at  

 bemærkningerne i afsnit I i denne skrivelse til dels er gentagelser.
Efter  

 indsigerens opfattelse er disse gentagelser blevet nødvendiggjort af, at  

 ansøgeren ikke har imødegået indsigerens argumenter på acceptabel måde.  

 Hvilket formål det skal tjene, at gentage argumenterne oplyses imidlertid  

 ikke.
Indsigeren kan vel ikke mene, at uholdbare argumenter bliver bedre af  

 at blive gentaget.
 Vi skal i det følgende alene kommentere afsnittene II og III i indsigerens  

 skrivelse, idet vi for så vidt angår afsnit I skal henvise til de tidligere  

 fremsatte synspunkter.
Som tidligere oplyst har Europapatentmyndigheden udstedt et patent på  

 basis af den tilsvarende Europapatentansøgning.
Ydermere har den norske  

 patentmyndighed godkendt den tilsvarende norske patentansøgning til  

 fremlæggelse.
 Vi skal iøvrigt bemærke, at det er ukorrekt, når indsigeren i forbindelse  

 med omtalen af ovennævnte Europapatentansøgning bemærker, at det europæiske  

 patentkontor var blevet opmærksom på amerikansk mønsterregistrering nr. 257  

 128 (Houlberg). Forholdet er det, at ansøgeren oprindeligt henledte EPO's  

 opmærksomhed på den nævnte US mønsterregistrering blev offentliggjort efter  

 den foreliggende ansøgnings indleveringsdag foranledigede, at der i stedet  

 indsattes en henvisning til tysk Gebrauchmusterregistrering nr. 78 20 068.
I øvrigt skal vi bemærke, at det repræsenterer en betydelig undervurdering  

 af den europæiske (og dermed også af den danske og norske sagsbehandler), når  

 indsigeren antager, at det ved godkendelse af opfindelsens patenterbarhed  

 ikke er taget i betragtning, at det er kendt at fremstille plastkasser på den  

 i ICI-publikationerne omtalte måde.
Forholdet er snarere det, at de  

 pågældende sagsbehandlere har konkluderet, at det ikke var nærliggende at  

 modificere denne kendte støbeteknik til løsning af det her foreliggende  

 problem, idet der er tale om klart forskellige problemstillinger, jf. vore  

 bemærkninger i svarskriftet af 26. maj 1983 side 3, 4. afsnit - side 5, 2.  

 afsnit.
 Med hensyn til det i afsnit III i skrivelsen af 3. januar d.å. omtalte  

 tankeeksperiment skal vi bemærke, at det er helt urimeligt at belaste  

 indsigelsesproceduren med spørgsmål om, hvad der ville indebære en krænkelse  

 af et patent udstedt på basis af de foreliggende patentkrav, idet indsigeren  

 eller i det mindste indsigerens fuldmægtig burde vide, at direktoratets  

 opgave alene er at vurdere patenterbarheden af opfindelsen, og at det ligger  

 uden for direktoratets kompetance at vurdere en krænkelsessituation - hvad  

 enten denne er reel eller teoretisk.
Indsigerens bemærkninger om, at sagen har interessante lighedspunkter med  

 dansk patentansøgning nr. 1004/76 er om muligt endnu mindre relevante end de  

 øvrige argumenter, som er blevet fremsat fra indsigerens side.
Der er i den  

 fremlagte ankenævnsafgørelse tale om vurderingen af patenterbarheden af et  

 hængsel, som ikke har nogen som helst lighed med genstanden ifølge den  

 foreliggende opfindelse og i lyset af en kendt teknik, som ikke har nogen  

 lighed med den kendte teknik, der danner grundlag for den foreliggende  

 opfindelse og i lyset af en kendt teknik, som ikke har nogen lighed med den  

 kendte teknik, der danner grundlag for den foreliggende opfindelse.
Når  

 indsigeren ydermere giver udtryk for, at klagerens (ansøgerens) synspunkter,  

 som er opsummeret nederst på side 7 i ankenævnets afgørelse, umiddelbart kan  

 overføres på den foreliggende sag, er der tale om en utilladelig forenkling  

 af problemerne.
Ydermere skal det bemærkes, at det ikke af os er blevet bestridt, at en  

 offentliggjort mønsterregistrering kan udgøre et gyldigt modhold for så vidt,  

 der er tale om illustration af en genstands opbygning.
Det vi har bestridt  

 er, at man på basis af et afbildet poselukke kan udtale sig om bøjeligheden  

 af et forbindelsessted mellem to elementer, jf. ansøgerens duplik af 7. marts  

 1984, side 2.
 Konklusion.
Som det vil fremgå af ovenstående samt de tidligere indlæg i sagen har  

 indsigeren ikke formået at påvise, at opfindelsen savner den for patentering  

 fornødne nyhed og opfindelseshøjde.
Indsigeren har heller ikke skabt  

 berettiget tvivl om, at der med opfindelsen opnås en væsentlig ny teknisk  

 virkning.
Betydningen af denne nye tekniske virkning er åbenbart også blevet  

 erkendt af indsigeren, der jf. ansøgerens duplik af 7. marts 1984, side 4,  

 næstsidste afsnit, ikke har bestridt, at indsigeren producerer poselukker  

 ifølge opfindelsen.
Vi skal under henvisning til ovenstående høfligst henstille at  

 direktoratet afviser indsigelsen.« Med skrivelse af 4. april 1986 indleverede klageren forslag til nye krav,  

 der lød således:
 »1. Fremgangsmåde til fremstilling af et poselukke omfattende to  

 parallelle bærelister, som ved enderne er fast forbundne med  

 forbindelsesorganer, der i det væsentlige strækker sig over bærelisternes  

 fulde højde, hvilke bærelister er beregnet til at blive fastgjort til  

 modstående dele af den åbne ende af en pose, og med bærelisternes øverste  

 kanster forbundne lukkeorganer eller bæregrebparter, kendetegnet ved,  

 at i det mindste et lukkeorgan eller en bæregrebpart støbes i det væsentlige  

 vinkelret på den tilhørende bærelistes plan og med et let bøjeligt  

 forbindelsesstykke mellem bærelistens øverste kant og lukkeorganet eller  

 bæregrebparten.
2. Fremgangsmåde ifølge krav 1, kendetegnet ved, at støbningen  

 foretages på en sådan måde, at der i hvert forbindelsesstykke tilvejebringes  

 en svækningslinie, der strækker sig parallelt med bærelistens øverste  

 kant.« I skrivelsen anførtes:
»Under henvisning til mødet den 14. oktober 1985 med sagsbehandleren,  

 ing.
Lapain, hvorunder det af sagsbehandleren blev tilkendegivet, at  

 patentkravene snarere bør rettes mod en fremgangsmåde til fremstilling af et  

 poselukke end mod selve poselukket, skal vi oplyse, at selv om ansøgeren ikke  

 finder en sådan ændring af ansøgningen påkrævet, fremsendes hermed et forslag  

 til ny beskrivelse med krav rettet mod fremgangsmåden til fremstilling af det  

 omhandlede poselukke.
 Idet vi henviser til vore indlæg i forbindelse med den nedlagte indsigelse  

 skal vi understrege, at den omhandlede fremgangsmåde er ny og frembyder meget  

 væsentlige tekniske fordele, således som det bl.a. er forklaret i  

 indledningen til den foreslåede beskrivelse.
Vi ser derfor ikke rettere, end at fremgangsmåden er patenterbar.« Patentdirektoratet udtalte i skrivelse af 7. juni 1988:
»Efter fornyet gennemgang af sagen finder vi, at opfindelsen, som  

 denne kommer til udtryk i kravene af 4. april 1986, er forklaret i  

 beskrivelsens almindelige del, se side 1, linie 16-37, over for den kendte  

 teknik til fremstilling af et poselukke med »S2«-greb.
Et sådant  

 poselukke er fremsendt i model den 26. maj 1983, og modellens rigtighed er  

 bekræftet af indsigeren, jf. skrivelse af 31. august 1983, side 2, 1. afsnit.
 Krav 1's indledning ses under hensyntagen hertil at måtte præciseres som  

 vist på bilag 871019-A.
Krav 1's kendetegnende del synes at rumme en konstruktionsændring ved det  

 poselukke, der er angivet i kravets indledning, jf. de til krav 1's  

 kendetegnende del vedføjede bemærkninger.
Ved den angivne fremgangsmåde  

 fremstilles således ikke den genstand, der er angivet i kravets indledning.
 Hvis man lader det anførte træk omhandlende et let bøjeligt  

 forbindelsesstykke udgå, vil et poselukke med »S2«-greb fremstillet  

 efter fremgangsmåden have bæregreb, der står vinkelret på bærelisterne, og  

 poselukket vil have ændrede brugsegenskaber, idet der vil kræves større kraft  

 til lukningen og bærelisterne formentlig vil skræve forneden efter lukningen.
 Beskrivelsens specielle del ses ikke at indeholde eksempler på poselukker,  

 der hidtil er blevet støbt i kæbeværktøj, men som nu kan fremstilles ifølge  

 opfindelsen.
 Imidlertid finder vi nu, at poselukket ifølge opfindelsen udgør noget nyt  

 i forhold til den kendte teknik, jf. her indsigerens brev af 12. december  

 1982 og beskrivelsen til EP patent nr. 45.775.
Hvis krav 1 i fremlæggelsesskriftet derfor præciseres som vist på bilag  

 871019-B, (svarer til de fremlagte krav) og de i fremlæggelsesskriftet, side  

 3, linie 13-17 og 21-28, beskrevne bæregrebsparter nærmere angives i kravets  

 kendetegnende del, mener vi, at der er skabt et patenterbart poselukke, som i  

 forhold til det i kravets indledning angivne lukke (dvs. et lukke med  

 »S2«-greb) er hurtigere at samle, kræver mindre anvendelse af kraft  

 ved samlingen og er behageligere at holde på som følge af grebenes  

 kasseprofil, idet det eventuelt også kan anføres som fordel, at bærelisterne  

 lettere vil kunne holdes parallelle under posens fyldning.' Klageren indleverede herpå nye krav med skrivelse af 7. december 1988,  

 kravene lød således:
 »1. Poselukke bestående af sprøjtestøbt termoplastisk materiale, og  

 omfattende to parallelle bærelister (1), som ved enderne er fast forbundet  

 med forbindelsesorganer, der i det væsentlige strækker sig over bærelisternes  

 fulde højde, hvilke bærelister (1) er beregnet til at blive fastgjort til  

 modstående dele af den åbne ende af en pose, og med bærelisternes (1) øverste  

 kanter gennem bøjelige forbindelsesstykker (2) forbundne lukkeorganer (6,7)  

 eller bæregrebparter (3,4) kendetegnet ved, at forbindelsesstykket (2)  

 for i det mindste et lukkeorgan (6,7) eller bæregrebparten (3,4) er støbt i  

 et plan, som i det væsentlige er vinkelret på den hosliggende bærelistes (1)  

 plan.
 2. Poselukke ifølge krav 1, kendetegnet ved, at hvert  

 forbindelsesstykke (2) har en svækningslinie (5), der strækker sig parallelt  

 med bærelistens (1) øverste kant.
3. Poselukke ifølge krav 1 eller 2, kendetegnet ved, at de to  

 bæregrebparter (3,4) har U-formet profil og at bredden af den ene  

 bæregrebsparts U-profil er så meget mindre end bredden af U-profilet af den  

 anden part, at førstnævnte U-profil kan indføres i sidstnævnte, når de åbne  

 sider af de to U-profiler vender mod hinanden.« I skrivelsen anførtes:
»Som det fremgår af de foreslåede ændrede patentkrav er krav 1's  

 indledning blevet præciseret som foreslået af Patentdirektoratet i bilag  

 871019-13, nemlig ved at angive, at poselukkets lukkeorganer eller  

 bæregrebsparter er forbundet med bærelisternes øverste kanter gennem bøjelige  

 forbindelsesstykker.
Den kendetegnende del af kravet er blevet ændret i  

 overensstemmelse med nævnte præcisering og der er ydermere blevet angivet, at  

 lukkeorganet eller bæregrebsparten er støbt i et plan, der forløber i det  

 væsentlige vinkelret på den hosliggende bærelistes plan.
 Sidstnævnte præcisering må anses for påkrævet i betragtning af, at det er  

 tvivlsomt om forbindelsesstykket i poselukkets lukke- eller bærestilling er i  

 det væsentlige vinkelret på bærelisten.
 Det skal iøvrigt bemærkes, at den nævnte angivelse indgår i hovedkravet i  

 det tilsvarende Europapatent nr. 0 045 775, jf. vedlagte kopi af  

 Europapatentskriftet.
 Præciseringen af hvorledes lukkeorganet/bæregrebsparten er støbt er  

 iøvrigt en naturlig følge af, at krav 1 er blevet begrænset til et  

 sprøjtestøbt poselukke.
 Direktoratet har i ovennævnte betænkning tilkendegivet, at krav 1  

 yderligere bør begrænses til anvendelsen af de i fremlæggelsesskriftet  

 beskrevne bæregrebsparter.
 En sådan begrænsning er efter vor opfattelse ikke ønskelig eller påkrævet.
 Hovedformålet med opfindelsen er som det fremgår af  

 beskrivelsesindledningen i fremlæggelsesskriftet at tilvejebringe et  

 poselukke, som er simplere og hurtigere at fremstille end de nærmest  

 beslægtede kendte poselukker - såkaldte »S2«-greb, som fremstilles  

 i et relativt kompliceret kæbeværktøj, jf. side 1, linie 22-27 i  

 fremlæggelsesskriftet og opnåelsen af dette formål er ikke betinget af en  

 særlig udformning af bæregrebsparterne.
 Med poselukket opnås den yderligere fordel at  

 lukkeorganerne/bæregrebsparterne kan bibringes en væsentlig kraftigere  

 profilering, der som et særtilfælde kan være en U-formet profil, end  

 bæregrebsparterne på det kendte poselukke.
 På denne baggrund ses der ikke at være behov for en begrænsning af  

 hovedkravet til anvendelsen af de omtalte specielt udformede bæregrebsparter.
Vi skal i denne forbindelse bemærke, at EPO i en afgørelse af 24. februar  

 1988 i en indsigelsessag rejst af samme firma, som har nedlagt indsigelse mod  

 nærværende patentansøgning, har accepteret, at et poselukke defineret i det  

 væsentlige på samme måde som i det foreslåede krav 1 er nyt og patenterbart,  

 jf. vedlagte kopi af ovennævnte afgørelse.' Patentdirektoratet besluttede ved skrivelse af 30. januar 1990 at afslå  

 ansøgningen om patent og meddelte følgende:
 »1. Vi mener, at nogle af de grunde, som indsigeren har anført, er  

 til hinder for, at ansøgningen kan imødekommes, og vi har derfor afslået den  

 under henvisning til patentlovens § 16. Den nærmere begrundelse følger  

 nedenfor.
2. Den kendte teknik angivet i krav 1's indledning omfatter nu et  

 »S2«-greb af den art, der blev indleveret som model den 26. maj  

 1983, og som har de i kravet nævnte »bøjelige forbindelsesstykker  

 (2)».
Det nævnte greb ses desuden at være nærmere forklaret i  

 fremlæggelsesskriftets beskrivelse, side 1, linie 12-22.
 Ifølge fremlæggelsesskriftets beskrivelse, side 1, fremstilles det kendte  

 greb i et kæbeværktøj, hvor hver bæregrebspart ligger i en vinkel på ca. 10  

 grader i forhold til det plan, hvori den tilsvarende bæreliste befinder sig.  

 Det fremgår, at den således spidse vinkel vanskeliggør afkølingen og  

 bevirker, at der ikke kan opnås en stor produktionshastighed.
 Formålet med opfindelsen må af fremlæggelsesskriftet, side 1, linie 36-37,  

 forstås at være at tilvejebringe et lukke, som er simplere og hurtigere at  

 fremstille end lukker med det kendte greb.
 Vi finder intet usædvanligt i at angive dette formål i forbindelse med  

 bæregreb af den foreliggende art, og vi mener, at det vil være nærliggende  

 for en fagmand at angive de midler, der fremgår af krav 1's kendetegnende del  

 for at opnå formålet.
 Efter vor mening vil det således umiddelbart kunne erkendes af fagmanden,  

 at kølehastigheden vil kunne øges, hvis den omtalte vinkel øges, og at en  

 stilling, hvor de to bæregrebsparter går vinkelret ud fra bærelisten dvs.  

 ligger i hovedsagelig samme plan, vil være fordelagtig.
 Vi mener desuden at det vil være naturligt for fagmanden, der samtidig  

 skal tage hensyn til, at bæregrebsparterne skal kunne samles, at gøre  

 forbindelsesstykkerne let bøjelige, idet fagmanden her vil udnytte sin viden  

 om, hvad der er almindeligt kendt ved støbning af kasseformede, hængslede  

 emner, f.eks. æsker med låg, jf. indsigerens brev af 26. maj 1983, side 4,  

 linie 1-7 og 14-18, og ICI-brochurerne PP 112 og PP 123 bilagt dette brev.
 Krav 2 mener vi kun angiver en foranstaltning, der er selvfølgelig for en  

 fagmand.
 Krav 3 angår udformning af de to bæregrebsparter med U-formet profil for  

 derved at opnå et poselukke, der er særligt velegnet til transport af tunge  

 varer i den tilhørende pose, jf. forslaget af 7. december 1988 til ændring af  

 beskrivelsesindledningen.
 Krav 3 udtrykker derfor efter vor mening den samme opfindelse som det  

 oprindelige krav 3 af 12. februar 1980, medens krav 1 og 2 udtrykker den  

 samme opfindelse som de oprindelige krav 1 og 2.
 I vort brev af 1. august 1980 angav vi, at de oprindelige krav 1 og 2 og  

 de oprindelige krav 3-7 angik to af hinanden uafhængige opfindelser og  

 forlangte ansøgningen begrænset til kun at angå den ene af disse opfindelser.
 I Deres brev af 2. februar 1981 har De begrænset ansøgningen til kun at  

 angå den opfindelse, der er indeholdt i de oprindelige krav 1 og 2.
 De må derfor anses for endeligt at have afstået fra den opfindelse, der er  

 indeholdt i de oprindelige krav 3-7, jf. § 49 i PB, og krav 3 må således  

 udgå.
Vi beklager samtidig, at vi ved affattelsen af vort brev af 7. juni 1988,  

 jf. side 1, nederst, og side 2, øverst, ikke har været fornødent opmærksom på  

 den omtalte begrænsning, men fejlagtigt har givet indtryk af, at der i krav 1  

 kunne optages træk vedrørende de bæregrebparter, der er beskrevet i  

 fremlæggelsesskriftet, side 3, hvad der ville medføre, at krav 1 ville komme  

 til at angå den opfindelse, der er indeholdt i de oprindelige krav 3-7.« Denne afgørelse har klageren ved skrivelse af 30. marts 1990 indbragt for  

 Patentankenævnet med påstand om, at afslaget ophæves.
Som klagebegrundelse  

 anføres i skrivelse af 10. september 1990:
 »Som det fremgår af Patentdirektoratets skrivelse af 30. januar d.å.,  

 er afslaget af ans. nr. 0598/80 baseret på to hovedargumenter, nemlig:
(1) at formålet med opfindelsen er at tilvejebringe et lukke, som er  

 simplere og hurtigere at fremstille end lukker med det kendte greb  

 (»S2«-greb), og at direktoratet intet finder usædvanligt ved at  

 angive dette formål i forbindelse med bæregreb af den foreliggende art og (2) at det vil være nærliggende for en fagmand at angive de midler, der  

 fremgår af krav 1's kendetegnende del for at opnå formålet.
 For så vidt angår det første hovedargument, skal vi bemærke, at selvom  

 formuleringen af formålet med opfindelsen i sig selv ikke anses for at være  

 det patentbegrundende ved den foreliggende opfindelse, så udgør erkendelsen  

 af de produktionsmæssige problemer, der er knyttet til de kendte S-greb, en  

 ikke uvæsentlig del af opfindelsen, hvilket vi skal gøre nærmere rede for i  

 det følgende.
De omhandlede poselukker omfatter to parallelle bærelister, som ved  

 enderne er forbundet med forbindelsesorganer, der i det væsentlige strækker  

 sig over bærelisternes fulde højde.
De nævnte forbindelsesorganer fikserer de  

 to bærelister i forhold til hinanden i såvel bærelisternes længderetning som  

 deres tværretning og muliggør derved, at lukkeorganer eler bæregrebsparter,  

 som er forbundet med bærelisternes øverste kanter, positioneres således i  

 forhold til hinanden, at de let kan bringes til at samvirke og derved kan  

 fremkalde en lukning af den tilhørende pose, henholdsvis kan bringes i et  

 sådant indbyrdes indgreb, at de danner et bæregreb for posen.
Sidstnævnte kan  

 være udformet med det formål, at pose med indhold skal kunne ophænges på en  

 bærestang eller som et egentligt bærehåndtag, som føles behageligt i hånden  

 ved transport af pose med indhold.
 Tilstedeværelsen af de nævnte forbindelsesorganer ved bærelisternes ender  

 frembyder imidlertid produktionsmæssige problemer, der skyldes, at de  

 sammenhængende bærelister skal udstøbes i en tilstand, hvor de ligger i det  

 væsentlige parallelt.
 Problemet bliver særlig stort, når bærelisterne som det er tilfældet med  

 bærelisterne i poselukket ifølge opfindelsen, har fra bærelisternes øverste  

 kanter udragende lukkeorganer eller bæregrebsparter, og specielt når  

 sidstnævnte skal være profilerede eller have hulheder på de sider, som vender  

 mod hinanden, når disse lukkeorganer/bæregrebsparter bringes i indgreb, idet  

 der hertil kræves komplicerede formværktøjer, ligesom der opstår store  

 problemer ved udtagning af formparterne fra de nævnte hulheder samt med at  

 opnå en ønsket hurtig afkøling af de dele af formen, som befinder sig i  

 mellemrummet mellem lukkeorganerne/bæregrebsparterne.
 Da de til bærelisterne og lukkeorganer/bæregrebsparter anvendte  

 plastmaterialer har en betydelig elasticitet, har man søgt at reducere de  

 ovenfor omtalte afformnings- og afkølingsproblemer ved at støbe  

 lukkeorganet/bæregrebsparten under en vinkel på ca. 10 grader i forhold til  

 den hosliggende bæreliste, dvs. i en stilling, hvor  

 lukkeorganer/bæregrebsparter krænger ud fra hinanden.
 Denne produktionsmåde er imidlertid relativt kompliceret og tidskrævende,  

 og det er korrekt som anført i direktoratets ovennævnte skrivelse, at  

 formålet med opfindelsen er at tilvejebringe et lukke, som er simplere og  

 hurtigere at fremstille end det kendte greb.
Med hensyn til det andet hovedargument skal det indledningsvis bemærkes,  

 at det ejendommelige ved opfindelsen består i (a) at forbindelsesstykket for i det mindste eet lukkeorgan eller een  

 bæregrebspart har form som et hængselsled og (b) at lukkeorganet eller bæregrebsparten er støbt i et plan, som i det  

 væsentlige er vinkelret på den hosliggende bærelistes plan.
 Opfindelsen er baseret på den erkendelse, at de ovenfor omtalte  

 produktionsmæssige problemer kan elimineres eller væsentligt reduceres ved at  

 forlade den hidtil anvendte teknik, hvor man som nævnt støber bærelister og  

 de hosliggende lukkeorganer/bæregrebsparter i det væsentlige i samme plan og  

 i stedet støbe bærelisterne i et plan og de tilhørende  

 lukkeorganer/bæregrebsparter i et plan vinkelret herpå.
 Denne produktionsmåde er muliggjort ved, at hvert lukkeorgan/bæregrebspart  

 er forbundet med den hosliggende bæreliste via et hængselsled.
 Tilstedeværelsen af et sådant hængselsled muliggør, at  

 lukkeorganet/bæregrebsparten let kan føres fra den stilling, hvori den er  

 »født«, til en stilling, hvor det/den ligger i samme plan som den  

 hosliggende bæreliste, og at lukkeorganet/bæregrebsparten let kan bringes i  

 indgreb med et tilsvarende lukkeorgan/bæregrebspart på den anden bæreliste.
 Denne operation kan udføres manuelt, men det er ligeledes muligt at  

 foretage lukningen maskinelt, f.eks. i forbindelse med automatisk fyldning og  

 tillukning af de tilhørende plastposer.
 Hverken det ovenfor omtalte S-greb, hvis opbygning er nærmere omtalt på  

 side 1, linie 12-27 i fremlæggelsesskrift nr. 145054, eller de poselukker,  

 som er beskrevet i de under sagsbehandlingen, herunder indsigelsesproceduren,  

 fremdragne litteratursteder, har de ovenfor omtalte karakteristiske træk (a)  

 og (b).
 Poselukket ifølge opfindelsen er således nyt, hvilket iøvrigt heller ikke  

 er bestridt af Patentdirektoratet, og opfylder således det ene hovedkriterium  

 for at blive patenteret.
 I forbindelse med vurderingen af det andet hovedkriterium, nemlig om  

 opfindelsen adskiller sig væsentligt på den kendte teknik, har  

 Patentdirektoratet som ovenfor nævnt fremsat det hovedargument, at det vil  

 være nærliggende for en fagmand at angive de midler, der fremgår af krav 1's  

 kendetegnende del for at opnå formålet med opfindelsen.
 Dette er nærmere begrundet med (i) at det umiddelbart vil kunne erkendes  

 af fagmanden, at kølehastigheden vil kunne øges, hvis den omtalte vinkel  

 øges, og at en stilling, hvor de to bæregrebsparter går vinkelret ud fra  

 bærelisten vil være fordelagtig og (ii) at det vil være naturligt for  

 fagmanden, der samtidig skal tage hensyn til at bæregrebsparterne skal kunne  

 samles for at gøre forbindelsesstykkerne let bøjelige, idet fagmanden her vil  

 kunne udnytte sin viden om, hvad der er almindeligt kendt ved støbning af  

 kasseformede hængslede emner, f.eks. æsker med låg.
 Denne argumentation er efter vor opfattelse usaglig og uholdbar.
 Som fremhævet af Patentdirektoratet i skrivelsen af 30. januar 1990 er  

 formålet med opfindelsen at tilvejebringe et lukke, der er simplere og  

 hurtigere at fremstille end lukker med det kendte greb.
 Formålet med opfindelsen er således ikke blot at øge kølehastigheden.  

 Baggrunden for at der ønskes tilvejebragt poselukker, der er simplere og  

 hurtigere at fremstille, er ikke blot køleproblemer ved fremstilling af de  

 kendte poselukker, men som ovenfor omtalt også at de hidtil anvendte  

 formværktøjer (kæbeværktøjer) er komplicerede at fremstille og bruge og giver  

 store afformningsproblemer, specielt når der ønskes fremstillet  

 lukkeorganer/bæregrebsparter med en profilering eller hulheder på de sider,  

 der vender ind mod hinanden, når lukkeorganerne/bæregrebsparterne er i  

 indgreb.
 Det er derfor ikke berettiget at se tilvejebringelsen af et lukke, som er  

 simplere og hurtigere at fremstille end de kendte bæregreb, som et spørgsmål  

 om at opnå en større kølehastighed.
 Vi må derfor kraftigt bestride, at det skulle være nærliggende for en  

 fagmand at støbe lukkeorganerne/bæregrebsparterne i et plan, der ligger  

 vinkelret på den hosliggende bærelistes plan.
 Patentdirektoratet anvender her en klart uacceptabel retroperspektivisk  

 vurderingsform, samtidig med at det ud af sammenhængen tager momenter, der  

 underbygger dets konklusion, og ser bort fra momenter, der trækker i modsat  

 retning.
 I øvrigt ses den fra æskefremstilling kendte produktionsteknik dels at  

 vedrøre et i forhold til den omhandlede lukkefremstilling fjerntliggende  

 teknik område og dels indebærer æskefremstillingen jo, at de to dele, som er  

 forbundne med et hængsel, støbes i samme plan og ikke vinkelret på hinanden.
 Der er således tale om en tilsnigelse, når det antages, at der ved  

 opfindelsen anvendes en på æskefremstilling kendt teknik.
 Vi skal i øvrigt bemærke, at det forekommer os helt i modstrid med moderne  

 patentpraksis at foretage en sådan opsplitning af opfindelsen, som det er  

 sket i skrivelsen af 30. januar 1990.
 Opfindelsen må efter vor opfattelse bedømmes under et og ikke ved isoleret  

 at bedømme de komponenter, som indgår heri.
 Foretager man en sådan helhedsvurdering, ser vi ikke rettere end, at den  

 væsentlig adskiller sig på den kendte teknik, hvilket bl.a. kommer til udtryk  

 ved en værdifuld, ny teknisk virkning.
 For at tydeliggøre opfindelsen fremsendes hoslagt forslag til nye  

 patentkrav og til ændring af beskrivelsen ifølge fremlæggelsesskriftet.
 De foreslåede patentkrav er identiske med det forslag, som har dannet  

 grundlag for Patentdirektoratets afslag bortset fra, at ordet  

 »bøjelige« i kravets indledning er udgået og »er let  

 bøjeligt« i den kendetegnende del af krav 1 er blevet ændret til  

 »har form som et hængselsled«.
 Med hensyn til krav 2 bemærkes, at det som forklaret i  

 beskrivelsesindledningen angiver en udførelsesform, som frembyder den  

 fordelagtige tekniske virkning, at bøjningsbevægelsen lokaliseres til en  

 forudbestemt zone, hvorved det gøres lettere at bringe  

 lukkeorganerne/bæregrebsparterne på modstående bærelister i indgreb med  

 hinanden.
Vi skal høfligst henstille, at Patentankenævnet godkender opfindelsens  

 patenterbarhed på basis af de foreslåede patentkrav.' De af ansøgeren nye foreslåede patentkrav af 10. september 1990 er  

 således.
 »1. Poselukke bestående af sprøjtestøbt termoplastisk materiale og  

 omfattende to parallelle bærelister (1), som ved enderne er fast forbundet  

 med forbindelsesorganer, der i det væsentlige strækker sig over bærelisternes  

 fulde højde, hvilke bærelister (1) er beregnet til at blive fastgjort til  

 modstående dele af den åbne ende af en pose, og med bærelisternes (1) øverste  

 kanter gennem forbindelsesstykker (2) forbundne lukkeorganer (6,7) eller  

 bæregrebsparter (3,4), kendetegnet ved, at forbindelsesstykket (2) for  

 i det mindste eet lukkeorgan (6,7) eller een bæregrebspart (3,4) har form som  

 et hængsel, og at lukkeorganet (6,7) eller bæregrebsparten (3,4) er støbt i  

 et plan, som i det væsentlige er vinkelret på den hosliggende bærelistes (1)  

 plan.
2. Poselukke ifølge krav 1, kendetegnet ved, at hvert  

 forbindelsesstykke (2) har en svækningslinie (5), der strækker sig parallelt  

 med bærelistens (1) øverste kant.« Indsigeren har i skrivelse af 28. december 1990 svaret herpå:
»Ansøgeren har indanket Patentdirektoratets afslag af 30. januar  

 1990, hvilket afslag er baseret på en usædvanlig omfattende skriftveksling  

 samt en mundtlig forhandling.
Under den mundtlige forhandling tilkendegav  

 Patentdirektoratet, at der ikke var noget opfinderisk nyt i den konstruktion  

 , som ansøgeren nu har opnået europæisk patent på (EP patent nr. 45775) men  

 direktoratet foreslog at ændre opfindelsen til en ansøgning på en  

 fremgangsmåde til fremstilling af et håndtag med en så specifik konstruktion,  

 at ansøgeren ikke ønskede dette, og hvor direktoratet efterfølgende blev  

 opmærksom på, at de nødvendige præciseringer alligevel ikke var mulige, da  

 grundlaget herfor var udgået af ansøgningen på et tidligere tidspunkt.
 Patentdirektoratet har efter vor opfattelse således været meget  

 imødekommende over for ansøgeren.
 Vi har bidraget til at skriftvekslingen er blevet så omfattende, idet vi  

 gang på gang har følt os provokeret til at korrigere ansøgerens argumenter,  

 som efter vor opfattelse var vildledende.
 Blandt vore indlæg under indsigelsen ønsker vi specielt at holde  

 Ankenævnets opmærksomhed på indlægget af 31. januar 1985, der også indeholder  

 en konklusion.
Derudover skal vi kun henvise til en speciel passage af ansøgerens svar på  

 vor indsigelsesbegrundelse af 26. maj 1983. Der henvises til de to første  

 afsnit på side 4, hvor vi er enige med ansøgeren i, at man udelukkende ud fra  

 kendskab til US patentskrift nr. 3 462 068 og de fremdragne ICI-publikationer  

 godt kunne hævde at der var nyhed og dermed måske også opfindelseshøjde i at  

 anbringe de bøjelige forbindelsesstykker netop mellem en bæreliste og en  

 tilhørende bæregrebspart, og ansøgeren fortsætter i tredie afsnit på side 4  

 med at hævde, at indsigerens indvendinger er baseret på en  

 efterrationalisering.
Ved denne argumentation negligerer ansøgeren  

 fuldstændig, at »S2«-håndtaget viser en konstruktion med præcis de  

 samme konstruktive træk som er genstand for dansk patentansøgning nr.  

 0598/80.
 Ansøgeren anerkender, at »S2«-håndtaget var kendt således som  

 det er defineret under indsigelsesproceduren, men hævder altså alligevel over  

 for Patentankenævnet at ansøgerens konstruktion er patenterbar i forhold  

 hertil.
 Vi anmoder Patentankenævnet om at stadfæste Patentdirektoratets afgørelse.
Ansøgerens tilsvarende europapatent fortjener nogle kommentarer, idet  

 Patentankenævnet bør være bekendt med, hvorfor indsigeren opgav at forfølge  

 indsigelsen i den tilsvarende europæiske sag.
Der er to årsager hertil.
 Den ene årsag er, at markedsforholdene for det aktuelle produkt har ændret  

 sig væsentligt siden den danske indsigelse blev indgivet i 1982. Der var  

 således ikke tilstrækkelig økonomi i at søge at vinde den europæiske  

 indsigelse, jf. også næste afsnit.
En anden grund er, at vi i 1985 vurderede chancerne for at vinde  

 indsigelsessagen over for EPO til at være under middel.
Det vil være velkendt  

 at kravene til opfindelseshøjde i europæiske patentansøgninger tidligere har  

 været lavere end det har været praksis i Danmark.
Inden for de senere år, er  

 der sket en tilpasning ved at kravene til opfindelseshøjde ved europæiske  

 patenter er blevet skærpede og kravene til opfindelseshøjde ved nationale  

 danske patentansøgninger er reduceret lidt, alt med henblik på at den  

 europæiske praksis og de kontraherende landes nationale praksis skal nærme  

 sig hinanden.
Indsigelsesfristen i den europæiske sag udløb den 16. maj 1985 og først  

 den 10. oktober henholdsvis den 22. november 1985 blev der afsagt kendelser  

 ved EPO's Technical Board of Appeal, som måske kunne have ændret vor  

 rådgivning i forbindelse med den europæiske indsigelse.
Det drejer sig om  

 decision henholdsvis T195/84 og T176/84.
 Ansøgerens bemærkninger i klagebegrundelsen side 5, vedrørende  

 »moderne patentpraksis«, opfordrer til at forklare lidt mere om de  

 to ovennævnte kendelser fra EPO.
I 1988 udkom for første gang »European Patents Sourcefinder«,  

 som udgives af The Chartered Institute of Patent Agents.
Fra denne bog har vi  

 vedlagt en kopi af index side s/29 vedrørende Inventive step hvor vi specielt  

 henviser til undertitlen Common General Knowledge som er afgørende i den  

 foreliggende sag, nemlig til belysning af spørgsmålet om hvorvidt kendskabet  

 til ICI-publikationerne og kendskabet til »S2«-håndtaget indebærer,  

 at ansøgerens konstruktion er helt selvfølgelig for en fagmand.
Idet der henvises til sidstnævnte bilag er kun T80 og T419 fremhævet, dvs.  

 de øvrige er ikke publicerede afgørelser.
T80 vedrører en kemisk sag som  

 vanskeligt kan sættes i relation til den foreliggende sag, medens T419 er  

 offentliggjort i European Journal nr. 5 1986. T419 indeholder en  

 krydsreference til en lignende afgørelse T439, som svarer til T176/84.
Disse to afgørelser som vedrørende henholdsvis en flyvemaskinevinge og en  

 blyantspidser er helt væsentlige for den skærpede praksis ved EPO med hensyn  

 til opfindelseshøjde.
Når der henses til den praksis der kan udledes af de  

 nævnte EPO-afgørelser, er det for os helt åbenbart at ansøgerens bemærkning  

 på side 5 i klagebegrundelsen, det 5. afsnit »fjerntliggende teknisk  

 område« er en fejlagtig påstand.
 Vi forventer ikke at Ankenævnet behøver at beskæftige sig med nutidig  

 europæiske patentpraksis, som vi sidestiller med det ansøgeren betegner  

 moderne patentpraksis men vi forestiller os, at ansøgeren kunne fremkomme med  

 sine kommentarer til de europæiske afgørelser, hvis han fortsat ønsker at  

 fastholde at det at sprøjtestøbe lukkede plastæsker i åben stilling er et  

 fjerntliggende teknisk område i forhold til at sprøjtestøbe et kendt  

 bærehåndtag i en tilsvarende stilling.
I øvrigt er det vor opfattelse, at hensynet til tredjemand indebærer, at  

 den foreliggende sag skal afgøres i henhold til, hvad der var (relativt  

 strengere) dansk praksis på tidspunktet for fremlæggelsen hvilket kan  

 sammenlignes med at patentloven fra dette tidspunkt at regne, ikke længere  

 tillader udvidelse af patentkravene uanset at der er basis for dette i  

 beskrivelsen.
Hvis Ankenævnet ikke er enig i dette synspunkt, anmoder vi om  

 at måtte fremkomme med vor detaljerede bemærkninger til en sammenligning  

 mellem den foreliggende ankesag og de nævnte Board of Appeal Decisions.
 Andre bemærkninger til ansøgerens synspunkter i klageskriftet.
På side 2 lidt over midten i klagebegrundelsen har ansøgeren fremhævet  

 problemstillingen ved opfindelsen »specielt når sidstnævnte  

 (bæregrebsparterne) skal være profilerede eller have hulheder på de sider som  

 vender mod hinanden«.
Efter indsigerens opfattelse er det netop her,  

 fagmanden gør brug af sin helt almindelige viden fra ICI-publikationerne samt  

 kendskab til »S2«-håndtagets konstruktion.
Ansøgeren anerkender  

 endog, at det var kendt at støbe bæregrebsparten på »S2«-håndtaget  

 under en vinkel på ca. 10 grader i forhold til den hosliggende bæreliste og  

 hvorfor det så skulle være opfinderisk at støbe den i 90 grader er os  

 uforståeligt, når der henses til det som fagmanden er almindelig bekendt med  

 fra ICI-publikationerne.
 Herefter skal vi opholde ved ansøgerens punkt (a) og (b) på side 3 i  

 klageskriftet.
 Det erkendes, at det er nyt at støbe bæregrebsparten vinkelret på den  

 hosliggende bærelistes plan, men som det fremgår lige ovenfor fastholder vi  

 ligesom Patentdirektoratet, at det er nærliggende for en fagmand.
 Dernæst skal vi fastholde endnu engang, at det under (a) anførte var  

 kendt. »S2«-håndtaget har helt klart et som hængselled udformet  

 forbindelsesstykke mellem en bæregrebspart og den tilhørende bæreliste.  

 Ansøgerens påstand er her endnu et eksempel på, hvad vi har anført i  

 nærværende indlæg side 2, linie 11-14.
Ansøgeren påstår yderligere på side 4 i klagebegrundelsen, at poselukket (  

 genstanden ) er nyt »hvilket i øvrigt heller ikke er bestridt af  

 Patentdirektoratet«.
Det bemærkes, at Patentdirektoratet har stillet sig  

 velvillig over for et fremgangsmådekrav til fremstilling af en konstruktion  

 med den helt specifikke kasseformede udformning af bærehåndtagene, hvilket  

 imidlertid ikke viste sig muligt af formelle grunde.
Med hensyn til ansøgerens bemærkning side 4 midten »denne  

 argumentation er efter vor opfattelse usaglig og uholdbar«, skal vi  

 henvise til vore bemærkninger vedrørende de europæiske afgørelser og overlade  

 til Ankenævnet, at afgøre om det også finder argumentationen usaglig og  

 uholdbar.
Vi bemærker at ansøgerens nederst på side 4 siger, at det ikke blot  

 drejer sig om at øge kølehastigheden, men vedrører værktøjernes kompleksitet  

 og afformningsproblemer i forbindelse med profilering eller hulheder af  

 bæregrebsparterne, hvilket vi hævder er fuldstændigt banalt for en fagmand,  

 jf.
ICI-publikationen og kendskabet til »S2«-håndtaget.
Til 2. afsnit på side 5 i klagebegrundelsen bemærker vi at det kraftigt må  

 fastholdes at ansøgerens konstruktion angiver en for en fagmand helt  

 nærliggende løsning.
Denne opfattelse hænger helt sammen med vore tidligere  

 bemærkninger til det der i øvrigt er anført på side 5 i klagebegrundelsen.
Endelig skal vi tillade os at være tvivlende over for hvorvidt ændringen i  

 krav 1 »har form som et hængselled« er tilladelig, jf.  

 klagebegrundelsen side 6, 2. afsnit.
Efter vor opfattelse udelukker den nye  

 formulering ikke ar hængselleddet kan være et sædvanligt hængsel bestående af  

 to dele, der sammenholdes af en hængselaksel.
Krav 1 i dansk  

 fremlæggelsesskrift nr. 145 054 vedrører et helt specielt hængsel, nemlig et  

 integralhængsel.
I øvrigt finder vi ikke at der bør opnås noget reelt ved  

 denne omformulering.' Ankenævnet har behandlet sagen på sit møde den 26. november 1992.
 For klageren mødte civilingeniør Iver Kyed med direktør Jørn Peter  

 Houlberg.
 For indsigeren mødte civilingeniør Flemming Wittrup.
 Klageren gjorde gældende, at det ansøgte har såvel nyhed som  

 opfindelseshøjde.
Klageren anførte herved nærmere, at den vinkelrette støbning med fortsat  

 indbyrdes forbindende bærelister både letter afkølingen og en eventuel  

 automatisk fyldning.
ICI-brochurerne bør ikke anvendes som modhold, idet de  

 vedrører et andet område, hvor problemstillingen ikke er den samme.
Der  

 henvistes herved til begrundelsen for afgørelsen af det tilsvarende  

 Europa-patent.
Indsigeren anførte, at det ikke kan anses som fjerntliggende at inddrage  

 de nævnte ICI-brochurer.
De køletekniske fordele kan ikke påberåbes som  

 egenskaber ved håndtaget, men alene ved køleteknikken og støbeformen.
 Ankenævnet skal udtale:
Det bemærkes, at det er kendt at støbe håndtag i vinkel og dermed  

 nærliggende at gøre vinklen større.
Det findes ikke at være nogen væsentlig  

 egenskab ved konstruktionen at støbe vinkelret.
Herefter og i øvrigt af de af  

 direktoratet anførte grunde bestemmes:
 Den påklagede afgørelse stadfæstes.
