 Bekendtgørelse af statut for Den internationale Atomenergi-Organisation.
 Efter at folketinget den 28. juni 1957 havde meddelt sit samtykke til  

 Danmarks ratifikation af den i New York den 26. oktober 1956 undertegnede  

 statut for Den Internationale Atomenergi-Organisation, har Hans Majestæt  

 Kongen ved resolution af 6. juni 1957 ratificeret nævnte status, hvis tekst  

 er sålydende:
STATUT FOR DEN INTERNATIONALE ATOMENERGI-ORGANISATION Artikel I.
 Oprettelse af organisationen.
 De heri deltagende parter opretter en International  

 Atomenergi-organisation (herefter kaldet »organisationen«) på de  

 nedenfor anførte vilkår og betingelser.
 Artikel II.
 Formål.
Organisationen skal søge at fremskynde og øge atomenergiens bidrag til  

 fred, sundhed og velstand overalt i verden.
Den skal, i det omfang det er  

 muligt, sikre, at den bistand, den yder, eller som ydes efter dens anmodning  

 eller under dens tilsyn eller kontrol, ikke anvendes på en måde, som kan  

 fremme militære formål.
 Artikel III.
 Opgaver.
A.
Organisationen er bemyndiget til:
1. at tilskynde til og støtte forskning vedrørende  

 samt udvikling og praktisk anvendelse af atomenergi til fredelige formål  

 overalt i verden, og, dersom den anmodes derom, at virke som formidler mellem  

 medlemmer af organisationen med det formål at sikre udvekslingen af  

 tjenesteydelser eller levering af materialer, udstyr eller faciliteter, samt  

 at udøve enhver virksomhed eller tjeneste, der er nyttig for forskning  

 vedrørende eller udvikling eller praktisk anvendelse af atomenergi til  

 fredelige formål 2. at tilvejebringe, i overensstemmelse med nærværende  

 statut, materialer, tjenesteydelser, udstyr og faciliteter til imødekommelse  

 af behovene for forskning vedrørende samt udvikling og praktisk anvendelse af  

 atomenergi til fredelige formål, herunder fremstilling af elektrisk kraft,  

 med skyldig hensyntagen til behovene i de underudviklede områder i verden:
 3. at fremme udvekslingen af videnskabelige og  

 tekniske oplysninger vedrørende fredelig anvendelse af atomenergi:
 4. at tilskynde til udvekslingen og dannelsen af  

 videnskabsmænd og eksperter beskæftiget med den fredelige anvendelse af  

 atomenergi:
 5. at fastsætte og administrere  

 kontrolforanstaltninger med henblik på at sikre, at specielle fissile  

 materialer og andre materialer, tjenesteydelser, udstyr, faciliteter og  

 oplysninger, der er stillet til rådighed af organisationen eller efter dens  

 anmodning eller under dens tilsyn eller kontrol, ikke anvendes på en måde,  

 som kan fremme militære formål, samt efter anmodning fra de deltagende  

 parter, at anvende kontrolforanstaltninger på enhver bilateral eller  

 multilateral ordning, eller, efter anmodning fra en stat, på den pågældende  

 stats virksomhed inden for den fredelige anvendelse af atomenergi:
 6. at fastsætte eller godtage, efter samråd og efter  

 omstændighederne, i samarbejde med De Forenede Nationers kompetente organer  

 og med de interesserede særorganisationer, sikkerhedsnormer til beskyttelse  

 af sundhed og formindskelse af fare for liv og ejendom (herunder normer  

 desangående for arbejdsforhold) og at sørge for anvendelsen af disse normer  

 såvel ved sin egen virksomhed som ved virksomhed, hvortil der benyttes  

 materialer, tjenesteydelser, udstyr, faciliteter og oplysninger, der er  

 stillet til rådighed af organisationen eller efter dens anmodning eller under  

 dens kontrol eller tilsyn, samt, efter anmodning fra de deltagende parter, at  

 anvende disse normer på enhver bilateral eller multilateral ordning, eller,  

 efter anmodning fra en stat, på den pågældende stats virksomhed inden for den  

 fredelige anvendelse af atomenergi:
 7. at erhverve eller tilvejebringe enhver facilitet og  

 ethvert anlæg og udstyr, der måtte være nyttigt for udførelsen af de opgaver,  

 hvortil den er bemyndiget, når de faciliteter og anlæg og det udstyr, der  

 ellers er til dens rådighed i det pågældende område, er utilstrækkelige eller  

 kun er til rådighed på vilkår, som den finder utilfredsstillende.
B.
Ved udførelsen af sine opgaver skal organisationen:
 1. udøve sin virksomhed i overensstemmelse med De  

 Forenede Nationers formål og principper med henblik på at fremme fred og  

 internationalt samarbejde, samt, i overensstemmelse med De Forenede Nationers  

 politik, med henblik på at fremme tilvejebringelsen af en kontrolleret  

 verdensomfattende nedrustning, og i overensstemmelse med enhver international  

 overenskomst, som måtte blive afsluttet i medfør af denne politik:
 2. tilvejebringe kontrol med anvendelsen af specielle  

 fissile materialer, som organisationen har modtaget, med henblik på at sikre,  

 at disse materialer kun anvendes til fredelige formål:
 3. fordele sine resourcer på en måde, der sikrer  

 effektiv udnyttelse og den størst mulige almindelige gavn i alle områder i  

 verden, hvorved de særlige behov i de underudviklede områder i verden skal  

 haves for øje:
 4. aflægge årlige beretninger om sin virksomhed for De  

 Forenede Nationers plenarforsamling og, efter omstændighederne, for  

 sikkerhedsrådet: Dersom der i forbindelse med organisationens virksomhed  

 skulle opstå spørgsmål, som hører under sikkerhedsrådets kompetence, skal  

 organisationen underrette sikkerhedsrådet, som det organ, der har  

 hovedansvaret for opretholdelsen af international fred og sikkerhed, og  

 eventuelt selv træffe de foranstaltninger, som den i henhold til nærværende  

 statut er berettiget til, herunder de i artikel XII, angivne:
 5. aflægge beretninger til det økonomiske og sociale  

 råd og til andre af De Forenede Nationers organer om spørgsmål, der hører  

 under disse organers kompetence.
C.
Ved udførelsen af sine opgaver må organisationen ikke gøre bistand til  

 medlemslandene afhængig af politiske, økonomiske. militære eller andre  

 betingelser, der er uforenelige med nærværende statut.
D.
Med forbehold af bestemmelserne i nærværende statut og af betingelserne  

 i overenskomster, der afsluttes mellem en stat eller en gruppe af stater og  

 organisationen, og som skal være i overensstemmelse med statuttens  

 bestemmelser, skal organisationens virksomhed udføres med skyldig hensyntagen  

 til staternes suveræne rettigheder.
 Artikel IV.
 Medlemsskab.
A.
Organisationens oprindelige medlemmer er de medlemmer af De Forenede  

 Nationer eller af enhver af særorganisationerne, som har underskrevet  

 nærværende statut inden 90 dage efter, at den er åbnet for undertegnelse, og  

 som har deponeret et ratifikationsinstrument.
B.
Andre medlemmer af organisationen er de stater, som, uanset om de er  

 medlemmer af De Forenede Nationer eller af nogen af særorganisationerne,  

 deponerer et instrument til tiltrædelse af nærværende statut, efter at deres  

 medlemsskab er blevet godkendt af generalforsamlingen efter indstilling af  

 styrelsesrådet.
Ved indstilling og godkendelse af en stat til medlemsskab  

 skal styrelsesrådet og generalforsamlingen afgøre, om staten har evne og  

 vilje til at opfylde de forpligtelser, der er forbundet med medlemsskab af  

 organisationen under skyldig hensyntagen til dens evne og vilje til at handle  

 i overensstemmelse med formålene og grundsætningerne i De Forenede Nationers  

 pagt.
C.
Organisationen er baseret på princippet om alle medlemmernes suveræne  

 ligestilling, og alle medlemmer skal, for indbyrdes at tilsikre hinanden de  

 rettigheder og fordele, der følger af medlemsskabet, beredvilligt opfylde de  

 forpligtelser, de har påtaget sig i overensstemmelse med nærværende statut.
 Artikel V.
 Generalforsamlingen.
A.
En generalforsamling, der består af repræsentanter for alle medlemmer,  

 skal træde sammen til en ordentlig årlig samling og til sådanne  

 overordentlige samlinger, hvortil der måtte blive indkaldt af  

 generaldirektøren efter anmodning fra styrelsesrådet eller fra et flertal af  

 medlemmerne.
Samlingerne skal finde sted i organisationens hovedsæde, med  

 mindre generalforsamlingen træffer anden afgørelse.
B.
Ved sådanne samlinger repræsenteres hvert medlem af een delegeret, som  

 kan ledsages af stedfortrædere og rådgivere.
Omkostningerne ved den enkelte  

 delegations deltagelse skal bæres af det pågældende medlem.
C.
Generalforsamlingen vælger ved begyndelsen af hver samling en præsident  

 og sådanne andre ledere, som måtte være fornødne.
De skal fungere så længe  

 samlingen varer.
Generalforsamlingen skal, i overensstemmelse med  

 bestemmelserne i nærværende statut, vedtage sin egen forretningsorden.  

 Ethvert medlem skal have en stemme.
Beslutninger vedrørende de i artikel XIV,  

 H, artikel XVIII, C, og artikel XIX, B, omhandlede spørgsmål skal træffes med  

 et flertal på to trediedele af de tilstedeværende og stemmmeafgivende  

 medlemmer.
Beslutninger om andre spørgsmål, herunder afgørelser med hensyn  

 til hvilke yderligere spørgsmål eller grupper af spørgsmål, som skal afgøres  

 med to trediedeles flertal, skal træffes af et flertal af de tilstedeværende  

 og stemmeafgivende.
Generalforsamlingen er beslutningsdygtig, når et flertal  

 af medlemmerne er til stede.
D.
Generalforsamlingen kan drøfte ethvert spørgsmål og ethvert emne inden  

 for nærværende statuts område eller som vedrører ethvert i henhold til  

 nærværende statut tilvejebragt organs myndighed og opgaver, og kan give  

 henstillinger til organisationens medlemskreds eller til styrelsesrådet eller  

 til begge vedrørende ethvert sådant spørgsmål og emne.
E.
Generalforsamlingen skal:
 1. vælge medlemmer til styrelsesrådet i  

 overensstemmelse med artikel VI:
 2. godkende stater til medlemsskab i overensstemmelse  

 med artikel IV:
 3. suspendere et medlem fra medlemsskabets privilegier  

 og rettigheder i overensstemmelse med artikel XIX:
 4. behandle rådets årlige beretning:
 5. i overensstemmelse med artikel XIV godkende det af  

 rådet forelagte budget for organisationen, eller tilbagesende det til rådet,  

 med henstillinger vedrørende dets helhed eller dele deraf, med henblik på  

 fornyet forelæggelse for generalforsamlingen:
 6. godkende beretninger, der skal forelægges for De  

 Forenede Nationer i henhold til overenskomsten mellem organisationen og De  

 Forenede Nationer vedrørende deres indbyrdes forhold, med undtagelse af de i  

 artikel XII, C, omhandlede beretninger eller sende dem tilbage til rådet med  

 sine henstillinger:
 7. godkende enhver overenskomst eller overenskomster  

 mellem organisationen og De Forenede Nationer og andre organisationer som  

 forudsat i artikel XVI, eller sende sådanne overenskomster tilbage til rådet  

 med sine henstillinger med henblik på fornyet forelæggelse for  

 generalforsamlingen:
 8. godkende regler og begrænsninger vedrørende rådets  

 udøvelse af lånekompetence i overensstemmelse med artikel XIV, G: godkende  

 regler vedrørende modtagelse af frivillige bidrag til organisationen, og  

 overensstemmelse med artikel XIV, F, godkende måden, hvorpå den i sidstnævnt  

 artikel omhandlede almindelige fond skal kunne anvendes:
 9. godkende ændringer af nærværende statut i  

 overensstemmelse med artikel XVIII, B:
 10. godkende udpegelsen af generaldirektøren i  

 overensstemmelse med artikel VII, A.
F.
Generalforsamlingen er beføjet til:
 1. at træffe beslutninger vedrørende ethvert  

 spørgsmål, som rådet med henblik herpå udtrykkeligt henviser til  

 generalforsamlingen,:
 2. at foreslå emner optaget til behandling i rådet og  

 anmode rådet om beretninger om ethvert spørgsmål vedrørende organisationens  

 opgaver.
 Artikel VI.
 Styrelsesrådet.
A.
Styrelsesrådet skal sammensættes på følgende måde:
 1. Det afgående styrelsesråd (eller, for det første  

 styrelsesråds vedkommende, den i tillæg I omhandlede forberedende kommission)  

 skal til medlemsskab af rådet udpegede fem medlemmer, der er videst  

 fremskreden inden for atomenergiens teknologi, herunder produktionen af  

 kildemateriale, samt det medlem der er videst fremskreden inden for  

 atomenergiens teknologi, herunder produktionen af kildemateriale, i hvert af  

 de følgende områder, der ikke er repræsenteret af de førstnævnte fem  

 medlemmer:
1. Nordamerika 2. Syd- og Mellemamerika 3. Vesteuropa 4. Østeuropa 5. Afrika og det mellemste Østen 6. Sydasien 7. Sydøstasien og Stillehavsområdet 8. Det fjerne Østen.
2. Det afgående styrelsesråd (eller, for det første  

 styrelsesråds vedkommende, den i tillæg I omhandlede forberedende kommission)  

 skal til medlemsskab af rådet udpege to medlemmer blandt følgende andre  

 producenter af kildemateriale: Belgien, Czekoslovakiet, Polen og Portugal, og  

 skal også til medlemsskab af rådet udpege yderligere et medlem, som yder af  

 teknisk bistand.
Intet medlem i den heromhandlede kategori kan genudpeges i  

 den samme kategori i det følgende år.
3. Generalforsamlingen skal, under skyldig hensyntagen  

 til en ligelig repræsentation i rådet som helhed af medlemmerne i de i  

 nærværende artikels stykke A.
I opførte områder, vælge 10 medlemmer til  

 medlemsskab af styrelsesrådet, således at den heromhandlede kategori af rådet  

 til enhver tid skal omfatte en repræsentant for hvert af disse områder med  

 undtagelse af Nordamerika.
Med undtagelse af de fem medlemmer, der i henhold  

 til nærværende artikels stykke D vælges for en funktionsperiode på et år, kan  

 intet medlem i den heromhandlede kategori genvælges inden for den samme  

 kategori i den følgende funktionsperiode.
B.
De udpegelser, hvorom der er truffet bestemmelse i nærværende artikels  

 stykke A. 1 og A. 2, skal finde sted mindst 60 dage før hver ordentlig årlig  

 samling af generalforsamlingen.
De valg, hvorom der er truffet bestemmelse i  

 nærværende artikels stykke A. 3, skal finde sted ved de ordentlige årlige  

 samlinger af generalforsamlingen.
C.
Medlemmer, der er repræsenterede i styrelsesrådet i henhold til  

 nærværende artikels stykke A. 1 og A. 2, fungerer fra afslutningen af den  

 efter deres udpegelse først stedfindende ordentlige samling af  

 generalforsamlingen indtil afslutningen af den derefter følgende ordentlige  

 samling af generalforsamlingen.
D.
Medlemmer, der er repræsenterede i styrelsesrådet i henhold til  

 nærværende artikels stykke A. 3 fungerer fra afslutningen af den ordentlige  

 årlige samling af generalforsamlingen, på hvilken de er valgt indtil  

 afslutningen af den anden derefter følgende ordentlige årlige samling af  

 generalforsamlingen.
Ved valg af disse medlemmer til det første styrelsesråd  

 skal fem medlemmer imidlertid vælges for en funktionsperiode på 1 år.
E.
Ethvert medlem af styrelsesrådet skal have en stemme.
Beslutninger  

 vedrørende størrelsen af organisationens budget skal træffes med to  

 trediedeles flertal af de tilstedeværende og stemmeafgivende i  

 overensstemmelse med artikel XIV, H.
Beslutninger om andre spørgsmål,  

 herunder afgørelser med hensyn til hvilke yderliger spørgsmål eller grupper  

 af spørgsmål, som skal afgøres med to trediedeles flertal, skal træffes af et  

 flertal af de tilstedeværende og stemmeafgivende.
Styrelsesrådet er  

 beslutningsdygtigt, når to trediedele af dets medlemmer er tilstede.
F.
Styrelsesrådet skal have beføjelse til at udføre organisationens  

 opgaver i overensstemmelse med nærværende statut under hensyntagen til dets  

 ansvar over for generalforsamlingen i medfør af nærværende statut.
G.
Styrelsesrådet skal afholde møde på sådanne tidspunkter, det måtte  

 bestemme.
Møderne skal finde sted i organisationens hovedsæde, medmindre  

 andet bestemmes af rådet.
H.
Styrelsesrådet skal vælge en formand og andre ledere af sin egen midte  

 og skal vedtage sin egen forretningsorden i overensstemmelse med  

 bestemmelserne i nærværende statut.
I.
Styrelsesrådet kan nedsætte sådanne udvalg, som det finder tilrådeligt.  

 Rådet kan udpege personer til at repræsentere sig i forhold til andre  

 organisationer.
J.
Styrelsesrådet skal udarbejde en årlig beretning til  

 generalforsamlingen vedrørende organisationens anliggender og om ethvert af  

 organisationen godkendt projekt.
Rådet skal også til forelæggelse for  

 generalforsamlingen udarbejde sådanne beretninger, som det forlanges, eller  

 som det måtte blive forlangt, at organisationen afgiver til De Forenede  

 Nationer eller til enhver anden organisation, hvis arbejde står i forbindelse  

 med organisationens.
Disse beretninger skal sammen med de årlige beretninger  

 forelægges organisationens medlemmer mindst en måned før generalforsamlingens  

 ordentlige årlige samling.
 Artikel VII.
 Personale.
A.
Organisationens personale skal ledes af en generaldirektør.  

 Generaldirektøren skal med generalforsamlingens godkendelse udnævnes af  

 styrelsesrådet for et tidsrum af fire år.
Han skal være organisationens  

 øverste administrative leder.
B.
Generaldirektøren skal have ansvaret for personalets ansættelse,  

 organisation og arbejde og skal være undergivet styrelsesrådets myndighed og  

 kontrol.
Han skal udføre sine hverv i overensstemmelse med regler, der  

 vedtages af rådet.
C.
Personalet skal indbefatte sådant kvalificeret videnskabeligt, teknisk  

 og andet personel, som er nødvendigt for gennemførelsen af organisationens  

 formål og opgaver.
Organisationen skal ledes af det princip, at dens faste  

 personale skal holdes på det mindst mulige antal.
D.
Den afgørende betragtning ved rekruteringen og ansættelsen af  

 personalet og ved bestemmelsen af tjenestevilkårene skal være at sikre sig  

 funktionærer med den højeste grad af dygtighed, teknisk sagkundskab og  

 uangribelighed.
Med forbehold af denne betragtning skal der tages skyldigt  

 hensyn til medlemmernes bidrag til organisationen og til betydningen af at  

 rekrutere personalet på den videst mulige geografiske basis.
E.
De vilkår og betingelser, hvorpå personalet skal ansættes, aflønnes og  

 afskediges, skal fastsættes i overensstemmelse med et af styrelsesrådet  

 udfærdiget reglement, som skal være i overensstemmelse med bestemmelserne i  

 nærværende statut og sådanne almindelige regler, som er godkendt af  

 generalforsamlingen efter henstilling fra styrelsesrådet.
F.
Ved udøvelsen af deres hverv må generaldirektøren og personalet ikke  

 søge eller modtage instruktioner fra nogen kilde uden for organisationen.
De  

 skal afholde sig fra enhver handling, som vil kunne få konsekvenser for deres  

 stilling som organisationens embedsmænd: med forbehold af deres ansvar over  

 for organisationen må de ikke røbe nogen industriel hemmelighed eller andre  

 fortrolige oplysninger, som de får kendskab til i kraft af deres officielle  

 hverv for organisationen.
Medlemmerne forpligter sig til at respektere den  

 internationale karakter af generaldirektørens og personalets pligter og må  

 ikke søge at øve indflydelse på dem under udøvelsen af deres hverv.
G.
I nærværende artikel er vagtmandskab indbefattet i udtrykket  

 »personale«.
 Artikel VIII.
 Udveksling af oplysninger.
A.
Ethvert medlem bør stille sådanne oplysninger til rådighed, som efter  

 medlemmets skøn ville være nyttige for organisationen.
B.
Ethvert medlem skal stille alle videnskabelige oplysninger til rådighed  

 for organisationen, som er et resultat af bistand ydet af organisationen i  

 medfør af artikel XI.
C.
Organisationen skal samle de oplysninger, der er stillet til rådighed  

 for den i henhold til nærværende artikels stykke A og B, og stille dem til  

 rådighed i en tilgængelig form.
Den skal tage skridt til at fremme  

 udvekslingen blandt sine medlemmer af oplysninger vedrørende atomenergiens  

 natur og fredelige anvendelse, og den skal i dette øjemed tjene som formidler  

 mellem sine medlemmer.
 Artikel IX.
 Leverancer af materialer.
A.
Medlemmerne kan stille sådanne mængder af specielle fissile materialer  

 til rådighed for organisationen, som de måtte finde tilrådeligt og på  

 betingelser, der skal aftales med organisationen.
De materialer, der stilles  

 til rådighed for organisationen kan, efter det medlems skøn, der stiller dem  

 til rådighed, enten oplagres af det pågældende medlem, eller, med  

 organisationens samtykke, i organisationens depoter.
B.
Medlemmerne kan også stille de i artikel XX definerede kildematerialer  

 og andre materialer til rådighed for organisationen.
Styrelsesrådet skal  

 fastsætte de mængder af sådanne materialer, som organisationen er villig til  

 at modtage i henhold til de i artikel XIII omhandlede overenskomster.
C.
Ethvert medlem skal med angivelse af mængder, form og sammensætning  

 underrette organisationen om de specielle fissile materialer, kildematerialer  

 og andre materialer, som dette medlem i overensstemmelse med sine love er  

 rede til at stille til rådighed straks eller i et af styrelsesrådet angivet  

 tidsrum.
D.
På organisationens anmodning skal et medlem af de materialer, det har  

 stillet til rådighed, ufortøvet til et andet medlem eller en gruppe af  

 medlemmer levere sådanne mængder af disse materialer, som organisationen  

 måtte angive, og det skal til organisationen selv ufortøvet levere sådanne  

 mængder af disse materialer, som er virkelig nødvendige for virksomhed og  

 videnskabelig forskning i organisationens anlæg.
E.
Med styrelsesrådets godkendelse kan et medlem til enhver tid ændre  

 mængden, formen og sammensætningen af materialer, som det pågældende medlem  

 har stillet til rådighed.
F.
Den første notifikation i henhold til nærværende artikels stykke C skal  

 afgives inden tre måneder efter at nærværende statut er trådt i kraft over  

 for det pågældende medlem.
Dersom styrelsesrådet ikke træffer anden  

 beslutning, skal det tidsrum, inden for hvilket materialer stilles til  

 rådighed ved den første notifikation, være det kalenderår, der følger efter  

 året, i hvilket nærværende statut træder i kraft over for det pågældende  

 medlem.
Derpå følgende notifikationer, som senest skal foretages den 1.  

 november hvert år, skal ligeledes, medmindre styrelsesrådet træffer anden  

 beslutning, angå det kalenderår, der følger efter notifikationens afgivelse.
G.
Organisationen skal angive leveringssted og -måde og, i tilfælde, hvor  

 det er hensigtsmæssigt, form og sammensætning af materialer, som den har  

 anmodet et medlem om at levere af de mængder, som dette medlem har meddelt  

 organisationen, det er rede til at stille til rådighed.
Organisationen skal  

 også efterprøve mængden af leverede materialer, og skal regelmæssigt sende  

 rapporter til medlemmerne vedrørende disse mængder.
H.
Organisationen skal have ansvaret for opbevaring og beskyttelse af  

 materialer i dens besiddelse.
Organisationen skal sikre, at disse materialer  

 bliver beskyttet mod 1) vejrliget, 2) ubemyndiget fjernelse eller omflytning,  

 3) beskadigelse eller ødelæggelse, herunder sabotage og 4) bemægtigelse med  

 magt.
Ved oplagring af specielle fissile materialer i dens besiddelse skal  

 organisationen sikre gennemførelsen af en sådan geografisk fordeling af disse  

 materialer, at der undgås koncentration af store mængder af sådanne  

 materialer i noget enkelt land eller område af verden.
I.
Organisationen skal, så snart det er gørligt, i det nødvendige omfang  

 tilvejebringe eller erhverve:
 1. anlæg, udstyr og faciliteter til modtagelse,  

 oplagring og udlevering af materialer:
 2. fysiske sikringsforanstaltninger:
 3. tilstrækkelige sundheds- og  

 beskyttelsesforanstaltninger:
 4. kontrollaboratorier til analyse og efterprøvning af  

 modtagne materialer:
 5. beboelses- og administrationsbygninger til det  

 personale, der kræves til ovenstående.
J.
De materialer, der stilles til rådighed i medfør af nærværende artikel,  

 skal anvendes efter styrelsesrådets beslutning i overensstemmelse med  

 nærværende statuts bestemmelser.
Intet medlem skal have ret til at forlange,  

 at de materialer, det stiller til rådighed for organisationen, skal opbevares  

 særskilt af organisationen, eller til at angive et bestemt projekt, hvortil  

 de skal anvendes.
 Artikel X.
 Tjenesteydelser, udstyr og faciliteter.
 Medlemmerne kan stille tjenesteydelser, udstyr og faciliteter, som kan  

 være til gavn for gennemførelsen af organisationens formål og opgaver, til  

 rådighed for denne.
 Artikel XI.
 Organisationsprojekter.
A.
Ethvert af organisationens medlemmer eller en gruppe af dens medlemmer,  

 der ønsker at gennemføre et projekt til forskning vedrørende eller til  

 udvikling eller praktisk anvendelse af atomenergi til fredelige formål, kan  

 anmode om organisationens bistand til at sikre sig specielle fissile  

 materialer og andre materialer, tjenesteydelser, udstyr og faciliteter, der  

 er nødvendige til dette formål.
Enhver sådan anmodning skal være ledsaget af  

 en redegørelse for projektets formål og omfang og skal behandles af  

 styrelsesrådet.
B.
Organisationen kan desuden efter anmodning medvirke til at træffe  

 foranstaltninger til at sikre ethvert medlem eller gruppe af medlemmer de  

 nødvendige finansielle midler udefra med henblik på gennemførelsen af sådanne  

 projekter.
I forbindelse med denne medvirken vil det ikke blive krævet, at  

 organisationen skal stille nogen garantier eller påtage sig noget økonomisk  

 ansvar for projektet.
C.
Organisationen kan træffe aftale om, at materialer, tjenesteydelser,  

 udstyr og faciliteter, der er nødvendige for projektet, leveres af et eller  

 flere medlemmer, eller den kan selv påtage sig direkte at levere nogle eller  

 alle disse ydelser under hensyntagen til ønskerne fra det eller de medlemmer,  

 der fremsætter anmodningen.
D.
Med henblik på overvejelserne angående anmodningen kan organisationen  

 sende en eller flere personer, der er kvalificerede til at undersøge  

 projektet, til det medlems eller den gruppe af medlemmers territorium, der  

 fremsætter anmodningen.
Til dette formål kan organisationen, med billigelse  

 af det medlem eller den gruppe af medlemmer, der fremsætter anmodningen,  

 anvende medlemmer af sit eget personale eller benytte behørigt kvalificerede  

 statsborgere fra et hvilket som helst medlemsland.
E.
Før godkendelse af et projekt i henhold til nærværende artikel skal  

 styrelsesrådet behørigt overveje:
 1. projektets nytte, herunder dets videnskabelige og  

 tekniske tjenlighed:
 2. om planerne, de finansielle midler, og det tekniske  

 personel er tilstrækkelige til at sikre projektets effektive udførelse:
 3. om de foreslåede sundheds- og beskyttelsesnormer  

 vedrørende behandling og oplagring af materialer og vedrørende driftsanlægget  

 er tilstrækkelige:
 4. om det medlem eller den gruppe af medlemmer, der  

 fremsætter anmodningen, er ude af stand til at sikre sig de finansielle  

 midler, materialer, faciliteter, udstyr og tjenesteydelser, der er  

 nødvendige:
 5. den ligelige fordeling af materialer og andre  

 ressourcer, der står til organisationens rådighed:
6. de særlige behov i de underudviklede områder i  

 verden: og 7. andre relevante spørgsmål.
F.
Ved godkendelsen af et projekt skal organisationen afslutte en  

 overenskomst med det medlem eller den gruppe af medlemmer, der forelægger  

 projektet.
Denne overenskomst skal:
 1. indeholde bestemmelse om tildeling af de påkrævede  

 specielle fissile eller andre materialer til projektet:
 2. indeholde bestemmelse om overførsel af specielle  

 fissile materialer, uanset om materialerne holdes i forvaring af  

 organisationen eller af det medlem, der stiller dem til rådighed for  

 anvendelse til organisationens projekter, fra det sted, hvor de er i  

 forvaring, til det medlem eller den gruppe af medlemmer, der forelægger  

 projektet, på vilkår, der garanterer for sikkerheden under nødvendig  

 forsendelse, og som opfylder de påkrævede sundheds- og beskyttelsesnormer:
 3. indeholde de vilkår og betingelser, herunder  

 betalingsvilkår, hvorpå materialer, tjenesteydelser, udstyr og faciliteter  

 skal leveres af organisationen selv, og, hvis sådanne materialer,  

 tjenesteydelser, udstyr og faciliteter skal leveres af et medlem, de vilkår  

 og betingelser, der er truffet aftale om mellem det medlem eller den gruppe  

 medlemmer, der har forelagt projektet, og det leverende medlem:
4. omfatte tilsagn fra det medlem eller den gruppe af  

 medlemmer, der har forelagt projektet, om a) at den ydede bistand ikke vil  

 blive anvendt på en måde, som kan fremme militære formål, og b) at projektet  

 skal være underkastet de i artikel XII omhandlede kontrolforanstaltninger.
De  

 relevante kontrolforanstaltninger skal angives i overenskomsten:
 5. indeholde passende bestemmelser om organisationens  

 og det eller de pågældende medlemmers rettigheder til og interesse i enhver  

 opfindelse eller opdagelse, som gøres i forbindelse med projektet, eller  

 ethvert derpå udtaget patent:
 6. indeholde passende bestemmelser om afgørelse af  

 tvistigheder:
7. indeholde sådanne andre bestemmelser, som måtte  

 være hensigtsmæssige.
Bestemmelserne i nærværende artikel skal, når det er  

 hensigtsmæssigt, også finde anvendelse på en anmodning om materialer,  

 tjenesteydelser, faciliteter eller udstyr i forbindelse med et allerede  

 eksisterende projekt.
 Artikel XII.
 Organisationens kontrolforanstaltninger.
A.
Med hensyn til ethvert organisationsprojekt eller enhver anden ordning,  

 hvorunder organisationen af de pågældende parter anmodes om at anvende  

 kontrolforanstaltninger, skal organisationen i det omfang, det er påkrævet  

 for projektet eller ordningen være berettiget og forpligtet til:
 1. at undersøge den planlagte konstruktion af særligt  

 udstyr og faciliteter, herunder atomkernereaktorer, og at godkende denne  

 alene med henblik på at sikre, at den ikke vil virke til fremme af militære  

 formål, at den er i overensstemmelse med de påkrævede sundheds- og  

 beskyttelsesnormer, og at den vil tillade effektiv anvendelse af de i denne  

 artikel omhandlede kontrolforanstaltninger:
 2. at forlange iagttagelse af enhver af organisationen  

 foreskreven sundheds- og beskyttelsesbestemmelse:
 3. at kræve, at der føres og fremlægges optegnelser om  

 driften med henblik på at sikre regnskabsførelsen med kildematerialer og  

 specielle fissile materialer, som anvendes eller frembringes i projektet  

 eller under ordningen:
 4. at forlange og modtage rapporter om arbejdets  

 forløb:
 5. at godkende metoderne for kemisk behandling af  

 bestrålede materialer med det ene formål at sikre, at den kemiske behandling  

 ikke benyttes til at overføre materialer til militære formål og udføres i  

 overensstemmelse med de foreskrevne sundheds- og beskyttelsesnormer: at kræve  

 at specielle fissile materialer, som indvindes eller fremstilles som et  

 biprodukt, anvendes til fredelige formål under fortsat organisationskontrol  

 til forskning eller i reaktorer der allerede er bygget eller som er under  

 opførelse, alt efter det eller de pågældende medlemmers angivelse: og at  

 kræve deponering hos organisationen af ethvert overskud af specielle fissile  

 materialer, genindvundet eller fremstillet som et biprodukt udover hvad der  

 er påkrævet til de ovennævnte anvendelser, med henblik på at hindre, at der  

 ophobes lagre af disse materialer, alt under forudsætning af, at de hos  

 organisationen deponerede specielle fissile materialer derefter på det eller  

 de pågældende medlemmers anmodning omgående skal tilbageleveres til det eller  

 de pågældende medlemmers anvendelse under samme vilkår som ovenfor anført:
6. at sende inspektører, der er udpeget af  

 organisationen efter samråd med den eller de pågældende stater, til den eller  

 de modtagende staters territorium, hvor de til enhver tid skal have adgang  

 til alle steder og data og til enhver person, som i kraft af sin stilling  

 beskæftiger sig med materialer, udstyr og faciliteter, der ifølge nærværende  

 statut er underkastet kontrolforanstaltninger, for, i det omfang det er  

 nødvendigt, at føre regnskab med de leverede kildematerialer og specielle  

 fissile materialer og med fissile produkter iøvrigt, samt for at fastslå  

 overholdelsen af det i artikel XI, F. 4 omhandlede tilsagn om at undlade  

 anvendelse til fremme af militære formål, af de i nærværende artikels stykke  

 A.2 omhandlede sundheds- og beskyttelsesforanstaltninger, og af enhver anden  

 i overenskomsten mellem organisationen og den eller de pågældende stater  

 foreskreven betingelse.
Inspektører, der er udpeget af organisationen, skal,  

 hvis dette kræves af den pågældende stat, ledsages af en repræsentant fra  

 vedkommende lands myndigheder under forudsætning af, at inspektørerne ikke  

 derved forsinkes eller på anden måde forhindres i udførelsen af deres  

 opgaver:
 7. såfremt den eller de stater, der modtager hjælp,  

 misligholder bestemmelserne og undlader inden for en rimelig frist efter  

 derom fremsat anmodning at træffe foranstaltninger til at bringe forholdet på  

 det rene, at suspendere eller ophøre med ydelse af bistand og inddrage  

 materialer og udstyr, der af organisationen eller et medlem er stillet til  

 rådighed til et projekts gennemførelse.
B.
Organisationen skal, i det omfang det anses for nødvendigt, ansætte  

 inspektionspersonel.
Inspektionspersonellet skal have til opgave at undersøge  

 al virksomhed, der udøves af organisationen selv, for at fastslå, om  

 organisationen efterkommer de sundheds- og beskyttelsesforanstaltninger, der  

 er foreskrevet af den til anvendelse på projekter, der er underkastet dens  

 godkendelse, tilsyn eller kontrol, og om organisationen træffer  

 fyldestgørende foranstaltninger til at forhindre, at kildematerialer og  

 specielle fissile materialer, som er i dens forvaring eller anvendes eller  

 fremstilles i forbindelse med dens egen virksomhed, bliver anvendt til fremme  

 af militære formål.
Organisationen skal ufortøvet træffe afhjælpende  

 foranstaltninger til at berigtige enhver misligholdelse eller undladelse af  

 at træffe påkrævede foranstaltninger.
C.
Inspektionspersonellet skal også have til opgave at fremskaffe og  

 efterprøve de i nærværende artikels stykke A. 6 omhandlede regnskaber, og at  

 fastslå om det i artikel XI, F. 4, omhandlede tilsagn, de i nærværende  

 artikels stykke A. 2 omhandlede foranstaltninger, samt alle andre i  

 overenskomsten mellem organisationen og den eller de pågældende stater  

 foreskrevne betingelser for projektet overholdes.
Inspektørerne skal  

 indberette enhver misligholdelse til generaldirektøren, som derefter skal  

 fremsende indberetningen til styrelsesrådet.
Rådet skal opfordre den eller de  

 modtagende stater til ufortøvet at råde bod på enhver misligholdelse, som det  

 konstaterer har fundet sted.
Rådet skal give alle medlemmer samt De Forenede  

 Nationers sikkerhedsråd og plenarforsamling meddelelse om misligholdelsen.  

 Ifald den eller de modtagende stater undlader inden for en rimelig frist at  

 tage skridt til fuldt ud at berigtige forholdet, kan rådet træffe en af eller  

 begge følgende foranstaltninger: direkte begrænsning eller suspension af den  

 af organisationen eller et medlem ydede bistand, og krav om tilbagelevering  

 af materialer og udstyr, der er stillet til rådighed for det medlem eller den  

 gruppe af medlemmer, der modtager hjælpen.
Organisationen kan også i henhold  

 til artikel XIX suspendere ethvert misligholdende medlem fra udøvelsen af  

 medlemsskabets privilegier og rettigheder.
 Artikel XIII.
 Betaling til medlemmer.
 Med mindre andet aftales mellem styrelsesrådet og et medlem, der forsyner  

 organisationen med materialer, tjenesteydelser udstyr eller faciliteter, skal  

 rådet afslutte en overenskomst med et sådant medlem der indeholder  

 bestemmelser vedrørende betaling for leverancerne.
 Artikel XIV.
 Finansielle bestemmelser.
A.
Styrelsesrådet skal forelægge generalforsamlingen forslag til det  

 årlige budget for organisationens udgifter.
For at lette rådets arbejde i så  

 henseende skal generaldirektøren først udarbejde forslag til budgettet.
Hvis  

 generalforsamlingen ikke godkender forslaget, skal den sende det tilbage til  

 rådet med sine henstillinger.
Rådet skal derpå forelægge generalforsamlingen  

 et fornyet forslag til godkendelse.
B.
Organisationens udgifter skal inddeles i følgende kategorier:
1. Administrationsudgifter.
Disse skal omfatte:
 2. Andre udgifter end de af punkt 1 i dette stykke  

 omfattede i forbindelse med materialer, faciliteter, anlæg og udstyr, der er  

 erhvervet eller tilvejebragt af organisationen under udførelsen af de  

 opgaver, hvortil den er bemyndiget, samt udgifter til materialer,  

 tjenesteydelser, udstyr og faciliteter, der er tilvejebragt af den i henhold  

 til overenskomst med et eller flere medlemmer.
C.
Ved opgørelse af udgifterne under ovenstående stykke B. 1 (b) skal  

 styrelsesrådet fradrage sådanne beløb, som kan blive refunderet i henhold til  

 overenskomster mellem organisationen og parterne i bilaterale eller  

 multilaterale ordninger angående anvendelsen af kontrolforanstaltninger.
D.
Styrelsesrådet skal fordele de i ovenstående stykke B.
I omhandlede  

 udgifter blandt medlemmerne i overensstemmelse med en skala, der fastsættes  

 af generalforsamlingen.
Ved fastsættelsen af denne skala skal  

 generalforsamlingen ledes af de principper, som anvendes af De Forenede  

 Nationer ved fastsættelsen af medlemslandenes bidrag til De Forenede  

 Nationers normale budget.
E.
Styrelsesrådet skal med mellemrum fastsætte takster for betalinger,  

 herunder rimelig ensartet betaling for oplagring og behandling, for  

 materialer, tjenesteydelser, udstyr og faciliteter, som organisationen  

 forsyner medlemmerne med.
Taksterne skal fastsættes således, at de giver  

 tilstrækkelige indtægter til organisationen til at dække de i ovenstående  

 stykke B. 2 omhandlede udgifter og omkostninger, med fradrag af ethvert  

 frivilligt bidrag, som styrelsesrådet i overensstemmelse med stykke F kan  

 anvende til dette formål.
Provenuet fra sådanne betalinger skal henlægges i  

 en særlig fond, som skal anvendes til betaling til medlemmer for materialer,  

 tjenesteydelser, udstyr eller faciliteter, de har leveret, og til at dække  

 andre af de i ovenstående stykke B. 2 omhandlede udgifter, som organisationen  

 selv måtte have afholdt.
F.
Ethvert overskud af de i stykke E omhandlede indtægter udover de  

 sammesteds omhandlede udgifter og omkostninger samt eventuelle frivillige  

 bidrag til organisationen skal henlægges i en almindelig fond, der med  

 generalforsamlingens godkendelse kan anvendes, som styrelsesrådet måtte  

 bestemme.
G.
Under iagttagelse af de af generalforsamlingen godkendte regler og  

 begrænsninger skal styrelsesrådet være bemyndiget til at optage lån på  

 organisationens vegne, uden at der dog derved pålægges organisationens  

 medlemmer noget ansvar med hensyn til lån, som er optaget i kraft af denne  

 bemyndigelse, samt til at modtage frivillige bidrag til organisationen.
H.
Generalforsamlingens beslutninger om finansielle spørgsmål og  

 styrelsesrådets beslutninger om størrelsen af organisationens budget skal  

 udkræve to trediedeles flertal af de tilstedeværende og stemmeafgivende  

 medlemmer.
 Artikel XV.
 Privilegier og immuniteter.
A.
Organisationen skal på ethvert medlems territorium have en sådan  

 retsstilling og nyde sådanne privilegier og immuniteter, som er nødvendige  

 for udøvelsen af dens opgaver.
B.
Medlemmernes delegerede tillige med disses stedfortrædere og rådgivere,  

 styrelsesrådets medlemmer tillige med deres stedfortrædere og rådgivere samt  

 organisationens generaldirektør og personale skal nyde sådanne privilegier og  

 immuniteter, som er nødvendige for den uafhængige udøvelse af deres opgaver i  

 forbindelse med organisationen.
C.
Den retsstilling samt de privilegier og immuniteter, der omhandles i  

 nærværende artikel, skal nærmere bestemmes i en eller flere særlige  

 overenskomster mellem medlemmerne og organisationen, der i dette øjemed  

 repræsenteres af generaldirektøren, som optræder efter styrelsesrådets  

 instruktion.
 Artikel XVI.
 Forholdet til andre organisationer.
A.
Styrelsesrådet er bemyndiget til med generalforsamlingens godkendelse  

 at afslutte en eller flere overenskomster, der fastlægger et hensigtsmæssigt  

 forhold mellem organisationen og De Forenede Nationer og enhver anden  

 organisation, hvis arbejde har tilknytning til organisationens arbejde.
B.
Overenskomsten eller overenskomsterne, der fastlægger forholdet mellem  

 organisationen og De Forenede Nationer, skal indeholde bestemmelser om:
 1. organisationens forelæggelse af rapporter i henhold  

 til artikel III, B. 4 og B. 5:
 2. organisationens overvejelser med hensyn til  

 resolutioner, der angår den, og som er vedtaget af De Forenede Nationers  

 plenarforsamling og ethvert af De Forenede Nationers råd, samt om  

 forelæggelsen for rette vedkommende organ under De Forenede Nationer af  

 rapporter, om hvilke der er fremsat anmodning, vedrørende de  

 foranstaltninger, der som resultat af sådanne overvejelser er truffet af  

 organisationen eller af dens medlemmer i overensstemmelse med nærværende  

 statut.
 Artikel XVII.
 Afgørelse af tvistigheder.
A.
Ethvert spørgsmål eller enhver tvistighed vedrørende nærværende statuts  

 fortolkning eller anvendelse, som ikke er afgjort ved forhandling, skal  

 henvises til Den Mellemfolkelige Domstol i overensstemmelse med Domstolens  

 statut, med mindre de pågældende parter enes om en anden afgørelsesmåde.
B.
Generalforsamlingen og styrelsesrådet har hver for sig beføjelse til,  

 med bemyndigelse fra De Forenede Nationers plenarforsamling, at anmode Den  

 Mellemfolkelige Domstol om at afgive et responsum om ethvert juridisk  

 spørgsmål, der opstår inden for organisationens virksomhedsområde.
 Artikel XVIII.
 Ændringer og udtrædelser.
 A. Ændringer af nærværende statut kan foreslås af ethvert medlem.  

 Bekræftede kopier af teksten til ethvert ændringsforslag skal udarbejdes af  

 generaldirektøren og af ham fremsendes til alle medlemmerne senest 90 dage  

 forud for dets forelæggelse for generalforsamlingen.
B.
Spørgsmålet om en almindelige gennemgang af nærværende statuts  

 bestemmelser skal optages på dagsordenen for generalforsamlingens femte  

 ordentlige samling efter nærværende statuts ikrafttræden.
Dersom et flertal  

 af de tilstedeværende og stemmeafgivende medlemmer godkender det, vil en  

 sådan gennemgang finde sted pa den derpå følgende generalforsamling.
Herefter  

 kan forslag vedrørende spørgsmålet om en almindelig gennemgang af nærværende  

 statut forelægges til beslutning på generalforsamlingen efter samme  

 procedure.
C. Ændringer træder i kraft for alle medlemmer, når de er 1. godkendt af generalforsamlingen med to trediedeles  

 flertal af de tilstedeværende og stemmeafgivende medlemmer, efter at  

 styrelsesrådets bemærkninger til hvert enkelt ændringsforslag er blevet  

 overvejet og 2. tiltrådt af to trediedele af alle medlemmerne i  

 overensstemmelse med deres respektive forfatningsmæssige fremgangsmåder.
Et  

 medlems tiltrædelse skal iværksættes ved deponering af et  

 tiltrædelsesinstrument hos den i artikel XXI, C, omhandlede  

 depositarregering.
D.
På et hvilket som helst tidspunkt fem år efter den dato, på hvilken  

 nærværende statut først træder i kraft i overensstemmelse med artikel XXI, E,  

 eller når som helst et medlem ikke ønsker at tiltræde en ændring af  

 nærværende statut, kan det udtræde af organisationen ved at afgive skriftligt  

 varsel derom til den i artikel XXI, C, omhandlede depositarregering, der  

 omgående skal underrette styrelsesrådet og alle medlemmer.
E.
Et medlems udtrædelse af organisationen berører ikke de kontraktmæssige  

 forpligtelser, det har indgået i medfør af artikel XI, eller dets  

 budgetmæssige forpligtelser for det år, hvori det udtræder.
 Artikel XIX.
 Suspension af rettigheder.
A.
Et medlem af organisationen, der er i restance med betalingen af sine  

 finansielle bidrag til organisationen, skal ikke have stemmeret i  

 organisationen, hvis størrelsen af dets restance er lig med eller overstiger  

 det beløb, det er pligtig at betale for de foregående to år.  

 Generalforsamlingen kan ikke desto mindre tillade et sådant medlem at stemme,  

 hvis det godtgøres, at undladelsen af at betale skyldes forhold, som  

 medlemmet ikke er herre over.
B.
Et medlem, som vedblivende har overtrådt bestemmelserne i nærværende  

 statut eller i overenskomster, det har indgået i overensstemmelse med  

 nærværende statut, kan, efter styrelsesrådets henstilling, suspenderes fra  

 udøvelsen af medlemsskabets privilegier og rettigheder af generalforsamlingen  

 med to trediedeles flertal af de tilstedeværende og stemmeafgivende  

 medlemmer.
 Artikel XX.
 Definitioner.
 Anvendt i nærværende statut betyder:
1. udtrykket »specielt fissilt materiale«:  

 plutonium 239: uran 233: uran beriget med isotoperne 235 eller 233: ethvert  

 materiale, der indeholder et eller flere af de forannævnte materialer: og  

 sådanne andre fissile materialer, som styrelsesrådet fra tid til anden  

 bestemmer.
Udtrykket »specielt fissilt materiale« omfatter ikke  

 kildemateriale:
 2. udtrykket »uran beriget med isotoperne 235  

 eller 233«: uran, der indeholder isotoperne 235 eller 233 eller begge i  

 en sådan mængde, at forholdet mellem summen af disse isotoper og isotop 238  

 er større end det i naturen forekommende forhold mellem isotop 235 og isotop  

 238:
 3. udtrykket »kildemateriale«: uran, der  

 indeholder den i naturen forekommende blanding af isotoper: uran med et i  

 forhold til det i naturen forekommende uran forringet indhold af isotop 235:  

 thorium: ethvert af de forannævnte materialer i form af metal, legering,  

 kemisk forbindelse eller koncentrat: ethvert andet materiale, der indeholder  

 et eller flere af de forannævnte materialer i en sådan koncentration, som  

 styrelsesrådet fra tid til anden bestemmer:
 Artikel XXI.
Undertegnelse, tiltrædelse og ikraftræden . A.
Nærværende statut er åben for undertegnelse den 26. oktober 1956 for  

 alle medlemmer af De Forenede Nationer eller af enhver af særorganisationerne  

 og forbliver åben for undertegnelse i et tidsrum af 90 dage.
B.
Signatarstaterne bliver parter i nærværende statut ved deponering af et  

 ratifikationsinstrument.
C.
Ratifikationsinstrumenter fra signatarstaterne og  

 tiltrædelsesinstrumenter fra stater, hvis medlemsskab er blevet godkendt i  

 henhold til artikel IV, B, i nærværende statut, skal deponeres hos Amerikas  

 Forenede Staters regering, der herved udpeges til depositarregering.
D.
Ratifikation eller tiltrædelse af nærværende statut skal iværksættes af  

 staterne i overensstemmelse med deres respektive forfatningsmæssige  

 fremgangsmåder.
E.
Nærværende statut skal, med undtagelse af tillægget, træde i kraft, når  

 atten stater har deponeret ratifikationsinstrumenter i overensstemmelse med  

 nærværende artikels stykke B, forudsat at disse atten stater omfatter mindst  

 tre af de følgende stater: Canada, Frankrig, De Socialistiske  

 Sovjetrepublikkers Union, Det Forenede Kongerige Storbritannien og Nordirland  

 og Amerikas Forenede Stater- Ratifikations- og tiltrædelsesinstrumenter, der  

 modtages derefter, træder i kraft på datoen for deres modtagelse.
F.
Depositarregeringen skal omgående underrette alle signatarstater til  

 nærværende statut om datoen for deponering af hver ratifikation og om datoen  

 for statutens ikrafttræden.
Depositarregeringen skal omgående underrette alle  

 signatarer og medlemmer om de datoer, hvorpå stater derefter bliver parter.
G.
Tillægget til nærværende statut træder i kraft på den første dag, hvor  

 denne statut er åben for undertegnelse.
 Artikel XXII.
 Indregistrering hos De Forenede Nationer.
A.
Nærværende statut skal af depositarregeringen indregistreres i henhold  

 til artikel 102 i De Forenede Nationers pagt.
B.
Overenskomster mellem organisationen og et eller flere medlemmer,  

 overenskomster mellem organisationen og enhver anden organisation eller  

 organisationer og overenskomster mellem medlemmer, der er indgået med  

 forbehold af organisationens godkendelse, skal indregistreres hos  

 organisationen.
Sådanne overenskomster skal af organisationen indregistreres  

 hos De Forenede Nationer, hvis sådan indregistrering kræves i henhold til  

 artikel 102 i De Forenede Nationers pagt.
 Artikel XXIII.
 Autentiske tekster og bekræftede kopier.
Nærværende statut, der er udfærdiget i det kinesiske, engelske, franske,  

 russiske og spanske sprog, hvilke tekster alle er lige autentiske, skal  

 deponeres i depositarregeringens arkiver.
Behørigt bekræftede kopier af  

 nærværende statut skal af depositarregeringen fremsendes til de andre  

 signatarstaters regeringer og til regeringerne i de stater, der optages som  

 medlemmer i henhold til artikel IV, B.
 Til bekræftelse heraf har undertegnede, dertil behørigt bemyndigede,  

 underskrevet nærværende statut:
 Udfærdiget i De Forenede Nationers hovedkvarter den seks og tyvende dag i  

 oktober, nittenhundrede og seks og halvtreds.
TILLÆG I Den forberedende kommission.
A.
En forberedende kommission skal oprettes på den første dag, hvor  

 nærværende statut er åben for undertegnelse.
Den skal sammensættes af en  

 repræsentant fra henholdsvis Australien, Belgien, Brasilien, Canada,  

 Czekoslovakiet, Frankrig, Indien, Portugal, Den Sydafrikanske Union, De  

 Socialistiske Sovjetrepublikkers Union, Det Forenede Kongerige Storbritannien  

 og Nordirland og Amerikas Forenede Stater og en repræsentant fra hver af seks  

 andre stater, som skal vælges af den internationale konference vedrørende  

 statuten for Den Internationale Atomenergi-organisation.
Den forberedende  

 kommission skal bestå, indtil nærværende statut træder i kraft, og derefter  

 indtil generalforsamlingen er samlet, og et styrelsesråd er blevet valgt i  

 overensstemmelse med artikel VI.
B.
Den forberedende kommissions udgifter kan bestrides ved et lån hos De  

 Forenede Nationer, og den forberedende kommission skal med henblik herpå  

 træffe de fornødne ordninger med de rette myndigheder inden for De Forenede  

 Nationer, herunder ordninger vedrørende organisationens tilbagebetaling af  

 lånet.
Hvis disse midler skulle være utilstrækkelige, kan den forberedende  

 kommission akceptere forskudsindbetalinger fra medlemmer.
Sådanne forskud kan  

 modregnes i de pågældende medlemmers bidrag til organisationen.
C.
Den forberedende kommission skal:
 1. vælge sine egne ledere, vedtage sin egen  

 forretningsorden, træde sammen så ofte som det er nødvendigt, fastsætte sit  

 eget mødested og oprette sådanne komiteer, som skønnes påkrævede:
 2. udnævne en eksekutivsekretær og ansætte det  

 fornødne personel, som skal have sådanne bemyndigelser og udføre sådanne  

 hverv, som kommissionen måtte bestemme:
3. træffe arrangementer vedrørende  

 generalforsamlingens første samling, herunder udarbejdelse af en foreløbig  

 dagsorden og udkast til forretningsorden.
En sådan samling skal afholdes så  

 snart som muligt efter nærværende statuts ikrafttræden:
 4. foretage udpegelse af medlemmer til det første  

 styrelsesråd i overensstemmelse med artikel VI, A. 1, A. 2 og B:
 5. foretage studier, udarbejde rapporter og  

 henstillinger til generalforsamlingens første samling samt til  

 styrelsesrådets første møde om spørgsmål vedrørende organisationen, som  

 kræver umiddelbar opmærksomhed, herunder a) organisationens finansielle  

 forhold, b) programmerne og budgettet for organisationens første år, c)  

 tekniske problemer i forbindelse med tilrettelæggelsen af organisationens  

 virksomhed, d) ansættelse af fast personale ved organisationen og e)  

 organisationens permanente hovedsædes beliggenhed:
 6. udarbejde henstillinger til styrelsesrådets første  

 møde vedrørende bestemmelserne i en hovedsædeaftale, hvori organisationens  

 status og de rettigheder og forpligtelser, der vil være i forholdet mellem  

 organisationen og værtsregeringen, defineres:
 7. a) træde i forhandlinger med De Forenede Nationer  

 med henblik på forberedelsen af et overenskomstudkast i overensstemmelse med  

 nærværende statut artikel XVI, hvilket overenskomstudkast vil være at  

 forelægge under generalforsamlingens første samling og styrelsesrådets første  

 møde, og b) udarbejde henstillinger til generalforsamlingens første samling  

 og det første møde i styrelsesrådet vedrørende forholdet mellem  

 organisationen og andre internationale organisationer, som forudset i  

 nærværende statuts artikel XVI.
For AFGHANISTAN For ALBANIEN Reis Malile For ARGENTINA Oscar A.
Quihillalt For AUSTRALIEN John Douglas Lloyd Hood For ØSTRIG Franz Matsch For KONGERIGET BELGIEN Jacques Errera For BOLIVIA German Quiroga Galdo For BRASILIEN Joao Carlos Muniz Carlos Alfredo Bernardes Joaquim Da Costa Ribeiro For BULGARIEN Peter G.
Voutov For BURMA For DEN BYELORUSSISKE SOCIALISTISKE SOVJETREPUBLIK A.
N.
Sevchenko For CAMBODIA Ly Chinly For CANADA R.
A.
Mackay M.
H.
Wershof W.
J.
Bennett For CEYLON R.
S.
S.
Gunewardene For CHILE Oscar Pinochet For KINA Tingfu F.
Tsiang Yu-Chi Hsueh Hsioh-Ren Wei For COLOMBIA Francisco Urrutia Carlos Vesga Duarte For COSTA RICA Alberto F.
Canas For CUBA Carlos Blanco For CZEKOSLOVAKIET Pavel Winkler For DANMARK Karl I.
Eskelund For DEN DOMINIKANSKE REPUBLIK Alexander Kovacs Alfredo F.
Vorshim For ECUADOR Josee V.
Trujillo For ÆGYPTEN Omar Loutfi For EL SALVADOR Miguel Rafael Urquia Roberto E.
Quiros Miguel Angel Magana For ÆTHIOPIEN Yilma Deressa For FINLAND For FRANKRIG Bernhard Cornut-Gentille For FORBUNDSREPUBLIKKEN TYSKLAND Georg von Broich-Oppert For GRÆKENLAND George V.
Melas Themistocles L.
Chrysanthopoulos For GUATEMALA J.
Mauricio Dubois Josee Rolz Bennett Ricardo Diaz Duque For HAITI Jacques Leger For HONDURAS Juan F.
Funes Tiburcio Carias Miguel Paz Paredes For UNGARN Peter Kos For ISLAND Thor Thors For INDIEN Arthur S.
Lall For INDONESIEN Sudjarwo Tjondronegoro For IRAN Djalal Abdoh For IRAK For IRLAND For ISRAEL Arthur C.
Liveran Modecai R.
Kidron Israel Dostrovsky For ITALIEN Leonardo Vitetti For JAPAN Toshikazu Kase For JORDAN For REPUBLIKKEN KOREA (SYDKOREA) Ben C.
Limb For LAOS For LIBANON Alif Gebara For LIBERIA Charles T.
O.
King For LIBYEN Fathi Alabidiyah For LUXEMBOURG For MEXICO Rafael De La Colina Luciano Joublanc-Rivas For MONACO Marcel Palmaro For MAROKKO For NEPAL For KONGERIGET NEDERLANDENE C.
W.
A.
Schurmann A.
J.
P.
Tammes For NEW ZEALAND Leslie Munro For NICARAGUA For KONGERIGET NORGE Hans Engen For PAKISTAN Nazir Ahmad For PANAMA Roberto De La Guardia For PARAGUAY Pacifico Montero De Vargas For PERU Carlos Holguin Maximo Verastegui Manuel F.
Maurtua For PHILIPPINERNE Felixberto M.
Serrano J.
H.
Elizalde For POLEN Juliusz Katz-Suchy For PORTUGAL Vasco Vieira Garin Rui Braz Mimoso Antonio De Lucena For RUMÆNIEN Silviu Brucan For SAN MARINO For SAUDI ARABIEN For SPANIEN Diego Buigas De Dalmau For SUDAN Yacoub Osman For SVERIGE Gunnar V.
Jarring For SCHWEIZ A.
R.
Lindt For SYRIEN Rafik Asha Jawdat Mufti For THAILAND Thanat Khoman For TUNIS For TYRKIET Selim Sarper For DEN UKRAINSKE SOCIALISTISKE SOVJETREPUBLIK M.V.
Pasechnik For DEN SYDAFRIKANSKE UNION Wentzel C.
Du Plessis For UNIONEN AF SOCIALISTISKE SOVJETREPUBLIKKER G.
N.
Zarubin For DET FORENEDE KONGERIGE STORBRITANNIEN OG NORDIRLAND Pierson Dixon Alec Randall For AMERIKAS FORENEDE STATER James J.
Wadsworth For URUGUAY Enrique Rodriguez-Fabregat Walter S.
Hill German Villar For VATIKANSTATEN Theodore m.
Hessburgh, C.S.C.
Marston Morse For VENEZUELA(* 2) Humberto Fernandez Moran Francisco Alfonzo-Ravard Marcel Granier For VIETNAM Nguyen-Duy-Lien For YEMEN For JUGOSLAVIEN Leo Mates Efter at nedenstående 28 lande havde tiltrådt statuten, trådte denne i  

 henhold til artikel XXI ikraft den 29. juli 1957:
Kongeriget Nederlandene Kongeriget Norge Pakistan Polen Portugal Rumænien Sverige Schweiz Tyrkiet Den ukrainske socialistiske Sovjetrepublik Den sydafrikanske Union Unionen af socialistiske Sovjetrepublikker Det Forenede Kongerige Storbritannien og Nordirland Amerikas Forenede Stater.
 Udenrigsministeriet, den 17. september  

 1957.
H.
C.
Hansen.
 (* 2) Ad referendum og på de betingelser der er angivet i den den 25.  

 oktober 1956 til konferencens præsident stillede note.
