Vejledning om tilskud til investeringer i akvakultur 1) Indledning 2) Ordningens formål 3) Administration af ordningen 4) Afsatte midler 5) Ansøgningsfrist 6) Hvem kan søge om tilskud 7) Projektperioden 8) Tilskuddets størrelse og projektets finansiering 9) Hvilke aktiviteter og projekter giver vi tilskud til 10) Afgørelse om tilsagn om tilskud eller afslag, herunder prioritering 11) Hvilke udgifter kan du få tilskud til 12) Hvilke udgifter kan du ikke få tilskud til 13) Udgifternes rimelighed 14) Udbudsregler 15) Betingelser for tilsagn om tilskud og forpligtelser 16) Særligt om information og offentlig omtale 17) Særligt om opretholdelse af projektet 18) Hvordan søger du om tilskud 19) Igangsætningstilladelse 20) Besked om afgørelse om tilsagn 21) Klageadgang 22) Ændring af projektet 23) Afslutning af projekt 24) Udbetaling af tilskud 25) Sagsbehandlingstid 26) Projektet opgives 27) Kontrol på stedet 28) Bortfald af tilsagn og tilbagebetaling eller nedsættelse af tilskud 29) Straffebestemmelser og svig 30) Force majeure 31) NaturErhvervstyrelsens brug af data 32) Lovgrundlag 33) Yderligere oplysninger 1) Indledning Denne vejledning skal du bruge, når du ønsker at søge om tilsagn om tilskud til investeringer i akvakultur.
Her finder du oplysninger om tilskudsordningens formål, hvem der kan søge, hvad du kan søge til, hvordan du gør, og om de forskellige betingelser der findes, for at få tilskud.
Der findes desuden en vejledning om udbetaling af tilskud under ordningen, som du skal bruge, når du skal søge om at få udbetalt tilskud, som du har fået tilsagn om.
Det er en god idé også at læse udbetalingsvejledningen, når du søger om tilsagn om tilskud.
 Alle vejledninger findes på NaturErhvervstyrelsens hjemmeside i Tilskudsguide under Akvakultur-ordningen http://naturerhverv.dk/tilskud-selvbetjening/tilskudsguide/etablering-og-modernisering-af-akvakulturanlaeg/.
2) Ordningens formål Akvakulturordningen er en del af det danske hav- og fiskeriudviklingsprogram 2014-20, der overordnet set har til formål medvirke til at indfri EU2020-målene om intelligent, bæredygtig og inklusiv vækst.
Det vil ske gennem fremme af en fiskeripolitik, der balancerer hensyn til miljø, natur og behov for vækst og beskæftigelse i fiskeri og akvakultur.
 Du skal allerede på ansøgningstidspunktet sandsynliggøre, at projektet vil være med til at understøtte formålet.
3) Administration af ordningen NaturErhvervstyrelsen administrerer ordningen og træffer afgørelse om tildeling af tilskud.
4) Afsatte midler Til ansøgningsrunden på ordningen i 2015 forventes der at være 55 mio. kr.
EU-andelen udgør 75 pct. af midlerne, mens den nationale andel udgør 25 pct. af midler.
5) Ansøgningsfrist Du kan indgive din ansøgning fra den 4. februar 2015.
 Din ansøgning skal være modtaget i NaturErhvervstyrelsen senest den 1. april 2015 kl. 23:59.
 Hvis vi ikke modtager din ansøgning inden for fristen, vil den ikke blive behandlet, og den vil ikke blive overført til næste ansøgningsrunde.
6) Hvem kan søge om tilskud Tilsagn om tilskud kan gives til følgende:
  Akvakulturvirksomheder = en virksomhed, der ejer eller forpagter et akvakulturanlæg.
  Iværksættere på vej ind i akvakultursektoren.
Tilsagnshaver Tilsagnshaver er den der:
 søger om tilsagn om tilskud,  modtager tilsagnet,  er ansvarlig for, at projektet gennemføres,  afholder udgifterne i projektet, dvs. modtager fakturaer fra leverandører  modtager fakturaer fra leverandører,  betaler udgifterne i projektet,  søger om udbetaling af tilskud og  modtager tilskuddet.
 Hvis du er forpagter skal du indsende kopi af din forpagtningsaftale.
7) Projektperioden Projektperioden er som udgangspunkt 2 år.
Vi fastsættet projektperioden i tilsagnet.
8) Tilskuddets størrelse og projektets finansiering NaturErhvervstyrelsen kan give tilsagn om tilskud på 40 pct. af de samlede, tilskudsberettigede udgifter til mikro-, små og mellemstore virksomheder.
For store virksomheder dog kun op til 30 pct. af de samlede tilskudsberettigede udgifter til projektet.
 Tilskuddet kan højest udgøre 12,0 mio. kr. pr. projekt.
 NaturErhvervstyrelsens tilskud til projekterne finansieres delvist af EU (75 pct.) og delvist af nationale midler fra Fødevareministeriet (25 pct.).
Det er vigtigt, at du i ansøgningen redegør for hele projektets finansiering.
Den samlede finansiering af et projekt under ordningen må ikke overstige projektets samlede udgifter.
Andre EU-tilskud De tilskudsberettigede udgifter kan ikke omfatte udgifter, hvortil der er givet andre EU-tilskud.
Anden offentlig, national støtte De tilskudsberettigede udgifter kan ikke omfatte udgifter, hvortil der er modtaget tilskud fra anden offentlig myndighed, dog undtagen særlige garantier, kautioner og lignende.
 Tilskuddet fra NaturErhvervstyrelsen kan kombineres med anden offentlig, national støtte, i form af garanti, kaution eller lignende, til udgifter, der er tilskudsberettigede under ordningen.
 Hvis du får anden offentlig, national støtte i form af garanti, kaution eller lignende til projektet til udgifter, der er tilskudsberettigede (herunder vækstkaution fra Vækstfonden), nedsætter vi tilskuddet fra NaturErhvervstyrelsen til de tilskudsberettigede udgifter, så den samlede offentlige støtte ikke overstiger henholdsvis 40 pct. og 30 pct.
Du skal anføre størrelsen af eventuelt anden offentlig, national støtte til projektet i ansøgningsskemaet.
Både når du søger om tilsagn om tilskud, og når du søger om udbetaling af tilskud.
Vækstkaution fra vækstfonden Hvis du modtager vækstkaution til projektets finansiering fra Vækstfonden, opgør vi værdien af disse garantier til 15,23 pct. af kautionens størrelse - med mindre andet fremgår af oplysninger fra Vækstfonden.
9) Hvilke aktiviteter og projekter giver vi tilskud til Aktiviteter Vi kan give tilsagn om tilskud inden for følgende 6 aktiviteter:
  Produktive investeringer i akvakultur, fx renseanlæg, nyt modeldambrug.
  Diversificering af akvakulturproduktion og opdrættede arter, fx opdræt af ny art.
  Modernisering af akvakulturenheder, herunder forbedring af arbejds- og sikkerhedsforholdene for akvakulturarbejdere.
  Forbedringer og modernisering af dyrs sundhed og velfærd, herunder indkøb af udstyr, der skal beskytte fiskebrugene mod vildtlevende rovdyr, fx afskærmning mod odder eller fugle.
  Investeringer i forbedring af kvaliteten af eller tilføjelse af værdi til akvakulturprodukter.
  Genopretning af eksisterende akvakulturdamme eller -laguner gennem fjernelse af slam eller investeringer til at forebygge slamaflejring.
Du skal placere dit projekt indenfor én af de 6 aktiviteter.
Et projekt kan ikke placeres i mere end én aktivitet.
Du skal vælge dén aktivitet, som er mest dækkende for dit projekt.
Valg af aktivitet har ikke betydning for prioriteringen mellem de projekter, der søger om støtte.
Projekttyper Vi kan give tilsagn om tilskud til:
  Investeringsprojekter.
Krav til projekterne Projektet skal opfylde følgende krav:
  De samlede tilskudsberettigede udgifter til projektet skal udgøre mindst 300.000 kr.
 Finansiering skal være tilvejebragt  Ansøger skal være antagelig  Være i overensstemmelse med akvakulturstrategien  Der skal være en bæredygtig markedsudsigt for produktionsarten  Kunne påvise teknisk og økonomisk levedygtighed.
Finansiering samt teknisk og økonomisk levedygtighed Det er et krav, at hele projektet er finansieret på ansøgningstidspunktet.
Du skal udarbejde en forretningsplan og en gennemførlighedsanalyse for at dokumentere kravet om teknisk og økonomisk levedygtighed for projektet.
 For projekter med ekstern finansiering skal der til forretningsplanen og gennemførlighedsundersøgelsen vedlægges en påtegning af disse fra finansieringsinstituttet.
 For projekter med fuld egenfinansiering skal der vedlægges en tro og love erklæring for forretningsplanen og gennemførlighedsundersøgelsen samt en bankgaranti, hvor virksomhedens bank bekræfter at virksomheden har de nødvendige likvide midler til at dække egenfinansieringen.
Antagelighed Ved manglende antagelighed forstås, at enhver ansøger, ikke antages til støtte under EHFF, hvis det er konstateret, at ansøgeren har begået en alvorlig overtrædelse.
Se mere om manglende antagelighed i Europa-Parlamentets og Rådets Forordning (EU) Nr. 508/2014, artikel 10.
 Det vil sige, at du skal oplyse NaturErhvervstyrelsen, hvis du er blevet straffet for overtrædelse af artikel 3 eller 4 i Europa-Parlamentets og Rådets direktiv 2008/99/EF af 19. november 2008 om strafferetlig beskyttelse af miljøet (Miljøstraffedirektivet). I bilaget sidst i denne vejledning kan du se en liste over de love og bekendtgørelser, der implementerer Miljøstraffedirektivets artikel 3 og 4.
 Foruden at vise antagelighed på ansøgningstidspunktet, skal du efter indsendt ansøgning og opnået tilsagn, fortsat opfylde kravene for antagelighed i hele projektperioden og i en periode på 5 år efter at den sidste betaling er foretaget.
 Det er NaturErhvervstyrelsen, der kontrollerer om tilsagnshaver viser manglende antagelighed, dvs. om ansøger har overtrådt Miljøstraffedirektivets artikel 3 og 4.
Akvakulturstrategien Ansøgninger om øgning af produktionen, modernisering af eksisterende eller opbygning af nye akvakulturvirksomheder, skal være i overensstemmelse med Akvakulturstrategien.
 Strategien har tre mål:
 At øge produktionen af fisk og skaldyr i dansk akvakultur  At øge værdien af den danske eksport at fisk og skaldyr  At øge den økologiske akvakulturproduktion Du skal som ansøger opfylde mindst ét af ovenstående krav.
 Link til strategien: http://naturerhverv.dk/fiskeri/akvakultur/strategi-for-baeredygtig-udvikling-af-akvakultursektoren-i-danmark-2014-2020/.
Produktionsart Du skal i ansøgningen angive, hvilken art du producerer.
Hvis du producerer flere forskellige arter, skal du vælge den art, der har det største volumen.
Bæredygtig markedsudsigt for produktionsarten Der skal være bæredygtige markedsudsigter for den art, der produceres/skal produceres i akvakulturvirksomheden, jf. analysen af markedsudsigter for arter opdrættet i dansk akvakultur.
Link: http://naturerhverv.dk/tilskud-selvbetjening/tilskudsguide/etablering-og-modernisering-af-akvakulturanlaeg/.
Baggrund for projekterne Du skal beskrive sammenhængen mellem de konkrete udfordringer og behov, der ligger til grund for de valgte aktiviteter i projektet, når du søger om tilsagn om tilskud til dit projekt.
10) Afgørelse om tilsagn om tilskud eller afslag, herunder prioritering Afslag og delvist afslag Vi kan give afslag eller delvist afslag til et projekt, hvis vi vurderer, at:
 ansøgningen ikke er tilstrækkeligt oplyst,  ansøgningen ikke er antagelig (se tidligere beskrivelse)  de ansøgte tilskudsberettigede udgifter ikke er rimelige, eller  du ikke har dokumenteret, at projektets finansiering er tilvejebragt (se tidligere beskrivelse).
Prioritering af projekter og pointsystem Vi skal udvælge de projekter, der giver størst effekt, uanset at der ikke er overansøgt i forhold til puljens størrelse.
 De indkomne ansøgninger prioriteres indenfor hver af de 6 aktiviteter, og vi lægger vægt på følgende:
Beskrivelse af prioriteringsmodel til investeringsstøtteordning i akvakultur Projektansøgningerne inddeles og prioriteres i de følgende kategorier:
A) Økologiske projekter, der medfører øget produktion B) Økologiske projekter, hvor der ikke er produktionsforøgelse C) Øvrige projekter, der medfører øget produktion D) Øvrige projekter, hvor der ikke er produktionsforøgelse Herefter vil ansøgningerne blive prioriteret indenfor kategorier på baggrund af størrelsen af produktionsforøgelsen i forhold til projektets samlede støtteberettigede udgifter under hensyntagen til prisen på det producerede produkt.
 Ansøgningerne i kategori A og C tildeles et grundlæggende antal point for den forventede produktionsforøgelse, mens ansøgningerne i kategori B og D tildeles point efter den samlede forventede produktion.
 Pointene for ansøgningerne i kategori A og C udregnes som:
 Point for produktion (ton pr. mio.kr.) = forventet produktionsforøgelse i ton / projektets samlede støtteberettigede udgifter i mio. kr.
 Pointene for ansøgningerne i kategori B og D udregnes som:
 Point for produktion (ton pr. mio. kr.) = forventet samlet produktion i ton / projektets samlede støtteberettigede udgifter i mio. kr.
 De grundlæggende point for projektets produktion korrigeres derefter med en værdifaktor, der tager hensyn til værdien af produktionen.
 Det samlede antal point beregnes derfor som:
Prioriteringspoint = point for produktion * værdifaktor Værdifaktoren udregnes som:
Værdifaktor = (kg. pris for projektets produktion / kg. pris for referenceart) * justeringsfaktor + 1 - justeringsfaktor Der prioriteres således på baggrund af point for den omkostningseffektive produktionsforøgelse, men under hensyntagen til værdien af det producerede produkt.
 Produktionens værdi indgår derfor i prioriteringen med en nedjusteret vægt.
 Justeringsfaktoren har til opgave at reducere påvirkningen af værdi på prioriteringen.
 Justeringsfaktoren er i indeværende tilsagnsperiode bestemt til at være 0,25. Dermed vil værdiforskellen mellem projektets produktion og referencearten kun slå igennem på ansøgningens point med en faktor 0,25. Hvis projektet angår produktion af referencearten (regnbueørred) bliver pointene ikke korrigeret og værdifaktoren vil være 1.
Priserne på referencearten og de øvrige produktionsarter/typer er beregnet på baggrund af indberetninger fra branchen til NaturErhvervstyrelsen.
De anvendte priser kan ikke offentliggøres pga. diskretioneringshensyn for flere af arterne.
Produktionsform Du skal angive, om du er økolog, i gang med at omlægge til økologi eller om du ikke er økolog.
Hvis du er økolog, skal du sende kopi af din Økologirapport.
Ved økologirapport forstås den økologirapport, som udarbejdes af Fødevarestyrelsen for erhvervsdrivende, der er underlagt Fødevarestyrelsens økologikontrol.
 Hvis du er i gang med at omlægge til økologi, skal du på ansøgningstidspunktet sende Fødevarestyrelsens skrivelse betegnet Besøgsrapport vedrørende økologisk omlægning.
11) Hvilke udgifter kan du få tilskud til Udgifterne skal være nødvendige for at gennemføre projektet, og de skal være direkte relateret til projektaktiviteterne og til gennemførelse af projektet.
Det er dit ansvar at redegøre for dette i ansøgningen.
Du skal derfor udspecificere alle udgifter, når du søger om tilsagn om tilskud.
Vi kan kun udbetale tilskud til udgifter, som er afholdt og betalt indenfor projektperioden.
En udgift er afholdt, når der er udstedt en faktura til tilsagnshaver.
Oversigt over tilskudsberettigede udgifter De tilskudsberettigede udgifter kan omfatte udgifter til:
Vi kan godkende andre udgifter end de ovennævnte som tilskudsberettigede.
Det er en betingelse for godkendelse, at vi vurderer, at udgifterne er af væsentlig betydning for at gennemføre projektet.
 Hvis der er indtægter i projektet, så fratrækkes de i de tilskudsberettigede udgifter.
Anlæg og udstyr Anlæg og udstyr er fx biofilter, pumper, rør.
Du kan kun få tilskud til køb af nyt udstyr og ikke til køb af brugt udstyr.
Du kan ikke få tilskud til reparation af udstyr.
Jord og vejarbejde Jord og vejarbejde er fx udgifter til jordbearbejdning i forbindelse med udgravning til betondamme.
Arbejdsbåde Arbejdsbåde fx til brug i havbrug.
Du kan kun få tilskud til køb af ny båd og ikke til køb af brugt båd.
Du kan ikke få tilskud til reparation af en båd.
Bure Bure er fx bure til havbrug.
Du kan kun få tilskud til køb af nye bure og ikke til køb af brugte bure.
Du kan ikke få tilskud til reparation af udstyr.
Farvandsafmærkning Farvandsafmærkning er fx mærkning i vandet omkring havbrug.
IT udstyr til produktion IT udstyr til produktion er fx IT til overvågning af, at pumperne kører.
Konsulentbistand Konsulentbistand fx ingeniørarbejde til beregning af nyt anlæg.
Vær opmærksom på at du ikke kan få tilskud til udarbejdelse af ansøgning om tilsagn om tilskud eller udbetaling af tilskud.
 Vær opmærksom på at udgiften til konsulentbistand maksimalt må udgøre 10 pct. af de samlede tilskudsberettige udgifter.
 Hvis du søger om tilskud til konsulentbistand, skal timeantallet og timeprisen fremgå af din ansøgning om tilsagn om tilskud, og du skal beskrive, hvilken opgave konsulenten skal udføre.
 Eventuelle rejseudgifter betalt af konsulenten skal være indeholdt i konsulentens timepris, da de ellers vil blive trukket ud af tilskudsgrundlaget før udbetaling.
Fakturaen for konsulentbistanden skal være tilstrækkelig detaljeret til, at vi kan afgøre, om den er i overensstemmelse med tilsagnet og projektbeskrivelsen og vedrører projektet.
Antal timer, timepris og udførte opgaver skal fremgå af fakturaen.
Indtægter 
i
 projektperioden Hvis projektet genererer indtægter i projektperioden, fx lejeindtægter, så skal indtægterne fratrækkes de samlede tilskudsberettigede udgifter.
Dette sker på udbetalingstidspunktet.
På ansøgningstidspunktet skal du oplyse, om du forventer, at projektet genererer indtægter i projektperioden.
12) Hvilke udgifter kan du ikke få tilskud til De tilskudsberettigede udgifter kan ikke omfatte (listen er ikke udtømmende):
Almindelige driftsudgifter Almindelige driftsudgifter omfatter fx husleje, forsikringer, energiforbrug, kontorholdsudgifter, abonnementer, telefon mv.
Simple genanskaffelser Udgifter til løbende vedligeholdelse, og lign.
13) Udgifternes rimelighed Du skal i ansøgningen om tilsagn udspecificere alle udgiftsposter i projektet og angive, hvilke opgaver der skal udføres, og hvilke genstande der forventes indkøbt.
Når vi modtager en ansøgning om tilskud, skal vi vurdere, om udgifterne til projektet er rimelige.
Det betyder, at du i alle tilfælde skal dokumentere, at der er tale om rimelige udgifter/priser.
 For alle udgifter gælder, at du på udbetalingstidspunktet skal kunne dokumentere udgiften ved faktura eller kvittering, som du skal sende sammen med udbetalingsanmodningen.
 Udgifter over 50.000 kr.
Ved udgifter til indkøb af materialer og udstyr over 50.000 kr. skal du sende to direkte sammenlignelige tilbud, der viser, at du skal betale, hvad der svarer til markedspris for den pågældende vare eller ydelse.
Kravet gælder ikke for udgifter til konsulentbistand.
Du kan kun opnå tilskud til det billigste tilbud.
Du må gerne vælge det dyre tilbud, men det er det billigste, som tilskuddet bliver beregnet ud fra.
På tidspunktet for ansøgning om tilsagn skal tilbuddene anvendes til at fastsætte et godkendt budget for projektet.
På udbetalingstidspunktet kan alene faktiske udgifter, som fremgår af fakturaer fra leverandør, indgå ved beregning af tilskuddet.
Hvis en budgetpost vedrører en vare, der er så speciel, at der kun er én udbyder/leverandør, skal du vedlægge det indhentede tilbud sammen med din forklaring med tilhørende dokumentation på, hvorfor du kun har indhentet ét tilbud.
Vi vurderer, om vi kan godkende din forklaring og dokumentation.
 Det er vigtigt, at vi kan identificere beløbene fra tilbuddene i budgettet i ansøgningen.
 Udgifter på og under 50.000 kr.
Ved udgifter til indkøb af varer og ydelser under 50.000 kr. er det ikke nødvendigt at sende tilbud.
Vi skal dog stadig vurdere, om priserne er rimelige, og vi kan efterspørge dokumentation på udgifter under 50.000 kr. ved vurdering af ansøgningen.
Du skal efterfølgende kunne dokumentere udgiften ved faktura, kvittering eller lignende.
Udgifter til konsulentbistand For udgifter til konsulentbistand er der ikke krav om, at du sender to tilbud, når du søger om tilsagn om tilskud, hvis du har angivet timeprisen og timeantallet i ansøgningen.
Du skal dog kunne redegøre detaljeret for, hvilken opgave konsulenten skal udføre i projektet og for prisen for opgaven, når du søger om tilsagn om tilskud.
På udbetalingstidspunktet skal du sende en detaljeret faktura for konsulentydelsen, idet fakturaen skal indeholde timeantallet, timeprisen og beskrivelse af opgaven.
Handel mellem afhængige parter/armslængdeprincippet Er tilbuddet afgivet af en af ansøger afhængig virksomhed, kan du kun få tilskud til kostprisen af varen/ydelsen.
Kostprisen er den faktiske afholdte og betalte nettoudgift hos den part, som leverer varen/ydelsen.
Du skal vedlægge dokumentation for kostprisen.
Prisen for en given ydelse må ikke være påvirket af sammenfald af interesser mellem sælger og køber, dvs. at udvekslingen af varer og tjenesteydelser sker fuldt ud som på det frie marked under fuld konkurrence.
Med interesseforbunden/afhængig part menes, at der mellem to parter er et indbyrdes ejerforhold, en bestemmende eller betydelig indflydelse, familiemæssige relationer eller en fælles tilknytning til samme større organisatoriske enhed.
 Eksempel på parter, som altid anses for interesseforbundne/afhængige, er:
  Ægtefæller eller anden familie, hvor den ene er støttemodtager, og den anden driver den virksomhed, der leverer varen eller tjenesteydelser til projektet.
  Virksomheder ejet af sammen person.
  En virksomhed, der ejer en anden virksomhed (fx moder- og datterselskab).
  Øvrige koncernforbundne virksomheder.
Er tilbuddet afgivet af en af ansøger afhængig virksomhed, kan du kun få tilskud til kostprisen af varen/ydelsen.
Kostprisen er den faktiske afholdte og betalte nettoudgift hos den part, som leverer varen/ydelsen.
Du skal vedlægge dokumentation for kostprisen.
Hvis du ikke kan dokumentere kostprisen, vil styrelsen nedsætte prisen ud fra en skønsmæssig vurdering.
Hvis det ikke er muligt for styrelsen at vurdere kostprisen skønsmæssigt, vil vi nedsætte prisen med 25 %.
Krav til et tilbud Et tilbud fra en leverandør skal indeholde:
  Leverandørens CVR nr.
  Leverandørens brevhoved/logo.
  Dato.
  Beskrivelse af, hvad der leveres (hvilket udstyr (herunder model), hvilke materialer, hvilken opgave).
  Oplysning om mængden af det leverede.
  Beskrivelse af, hvad der evt. er inkluderet i leverancen og prisen, fx installering, levering, oplæring af personale i brug af maskinen mm.
  Prisen for det leverede.
  Eventuelle rabatter og generelle prisnedslag.
  Angivelse af, om prisen er med eller uden moms.
 Der skal være tale om reelle tilbud fra en leverandør, dvs. at leverandøren har til hensigt at sælge den pågældende vare til den oplyste pris.
 Vi kan ikke godkende prisliste, prisoverslag eller anden form for dokumentation som et tilbud.
Sammenlignelige tilbud For at to tilbud er direkte sammenlignelige, skal følgende være opfyldt:
  Leverandørerne skal have forskellige CVR nr.
 Leverandørerne skal være uafhængige (se punktet Handel mellem afhængige parter i afsnittet Udgifternes rimelighed)  Tilbuddene skal omfatte det samme, så prisen kan sammenlignes.
Det ene tilbud må fx ikke være på en Fiat 500 og det andet på en Lamborghini, da det ikke er samme kategori af køretøj.
 Hvis det ene tilbud indeholder poster/elementer, som det andet tilbud ikke gør, skal det være muligt at trække udgiften for disse poster fra, så priserne kan sammenlignes.
Hvis fx det ene tilbud indeholder udstyr og installering af dette udstyr, og det andet tilbud kun indeholder selve udstyret uden installering, skal prisen for installering kunne fratrækkes, så det er muligt at sammenligne prisen på selve udstyret.
 Tilbuddene skal være tilstrækkeligt detaljerede til, at vi kan vurdere, om de er direkte sammenlignelige.
14) Udbudsregler Udbud skal både sikre effektiv konkurrence, så alle virksomheder har lige adgang til offentlige støttede kontrakter, og sikre, at der indkøbes bedst og billigst.
 Som tilsagnshaver efter denne ordning, kan du være omfattet af EUs udbudsregler eller reglerne i den danske tilbudslov (bekendtgørelse af lov nr. 1410 af 07/12/2007 om indhentning af tilbud på visse offentlige og offentligt støttede kontrakter).
 Hvis dit projekt er omfattet af en kontrakt, der er omfattet af EUs udbudsregler eller tilbudslovens regler, skal du oplyse om det allerede i ansøgningen.
 Vær opmærksom på, hvis du vil tilføje noget til et projekt eller udvide et projekt, som allerede har været i udbud, skal den nye del også i udbud.
 Hvis de projektaktiviteter, vi kan give tilskud til, indgår som del af et større projekt, er det det samlede projekts kontraktsum, der afgør, om du er omfattet af udbudsreglerne, og om det er tilbudsloven eller EU's udbudsdirektiv, som gælder.
Du skal senest, ved anmodning om udbetaling dokumentere, at du har opfyldt reglerne.
Det betyder også, at du kan komme til at skulle sende dokumentation for, at du har gennemført udbud for dele af dit projekt, som ikke er omfattet af NaturErhvervstyrelsens tilsagn.
Du skal opbevare al dokumentation for, at reglerne er overholdt, dvs. ikke kun det, som skal indsendes, i mindst 5 år fra datoen for slutudbetaling.
Det betyder blandt andet, at du også skal opbevare de tilbud, du ikke har accepteret.
Vi kan på ethvert tidspunkt forlange at se materialet.
Hvis det senere viser sig, at du ikke har holdt dokumenterne tilgængelige, kan det medføre, at vi nedsætter tilskuddet.
Du skal også være opmærksom på, at vi kan nedsætte den samlede værdi af de tilskudsberettigede projektudgifter for et projekt, hvis vi konstaterer, at EUs udbudsregler eller reglerne i tilbudsloven ikke er overholdt.
Det nedsatte tilskud vil blive fastsat ud fra en vurdering af art og grovhed af overtrædelsen, og ud fra en vurdering af det økonomiske tab for Den Europæiske Hav- og Fiskerifond (EHFF), der vurderes at være forbundet hermed.
Det er vigtigt, at du selv orienterer dig om udbuds- og tilbudsreglerne.
Du finder informationen på Konkurrence- og Forbrugerstyrelsens hjemmeside:
http://www.kfst.dk/Offentlig-konkurrence/Regler-og-vejledninger-mm/Regler http://www.kfst.dk/Offentlig-konkurrence/Regler-og -vejledninger-mm/Vejledninger 15) Betingelser for tilsagn om tilskud og forpligtelser Betingelser Vi kan træffe afgørelse om bortfald af tilsagn og tilbagebetaling af tilskud, hvis betingelserne for tilsagn om tilskud ikke er opfyldt.
 Det er en betingelse for tilsagn om tilskud, at:
 De samlede tilskudsberettigede udgifter til projektet skal udgøre mindst 300.000 kr.
Dette gælder både på ansøgnings- og udbetalingstidspunktet.
  Ansøgere, der er iværksættere på vej ind i sektoren, skal indsende en forretningsplan, og hvis udgifterne til det samlede projekt overstiger 375.000 kr., og en gennemførlighedsundersøgelse, herunder en miljøvurdering af investeringerne.
  Ansøgninger, der indebærer teknologiske og markedsmæssige risici, skal også vedlægges en gennemførlighedsundersøgelse.
  Ansøgninger om øgning i produktionen, modernisering af eksisterende eller opbygning af nye akvakulturvirksomheder, skal være i overensstemmelse med Akvakulturstrategien.
  Du skal som ansøger påvise teknisk og økonomisk levedygtighed for virksomheden og projektet, efter projektet er gennemført.
  Der skal være bæredygtige markedsudsigter for den art, der produceres/skal produceres i akvakulturvirksomheden, jf. analysen af markedsudsigter for arter opdrættet i dansk akvakultur.
  Du skal som tilsagnshaver have et særskilt regnskabssystem eller en passende regnskabskode for alle transaktioner med tilknytning til projektet.
  De nødvendige tilladelser fra offentlige myndigheder skal være opnået inden anmodning om første udbetaling.
  Du skal som ansøger afgiver de oplysninger, NaturErhvervstyrelsen anmoder om til brug for sagsbehandlingen.
  Projektet skal afsluttes senest den dato, der er anført i tilsagnet.
  Du skal som tilsagnshaver indsende udbetalingsanmodning, opgørelse over betalte tilskudsberettigede udgifter, alle udgiftsbilag, dokumentation for betaling og slutrapport rettidigt til NaturErhvervstyrelsen.
  Du skal som tilsagnshaver sikre, at kontrolmyndigheden har adgang til at kontrollere projektet.
Forpligtelser I nogle tilfælde medfører en overtrædelse ikke, at tilsagnet om tilskud bortfalder, og at hele tilskuddet skal tilbagebetales, men vi foretager en konkret vurdering og en proportional nedsættelse af tilskuddet.
Vi vurderer ud fra overtrædelsens art og grovhed, og ud fra en vurdering af det eventuelle tab, der måtte være for Den Europæiske Hav- og Fiskerifond.
 De krav, der vil medføre en vurdering og eventuel proportional nedsættelse af tilskuddet, kalder vi forpligtelser.
 Du er forpligtet til, at:
  Gennemføre projektet i overensstemmelse med tilsagnet.
  Overholde krav om opretholdelse af projektet (se nedenstående afsnit).
  Overholde EU´s udbudsregler og tilbudslovens regler.
  Holde dokumenter, som dokumenterer, at EU´s udbudsregler eller tilbudslovens regler er overholdt, tilgængelige mindst fem år fra datoen for slutudbetaling, hvis dit projekt eller dele heraf er omfattet af EU´s udbudsregler eller tilbudslovens regler.
  Overholde din underretningspligt (se nedenstående beskrivelse).
  Overholde reglerne om information og offentlig omtale (skiltning).
  Indsende en projektbeskrivelse/forretningsplan samt en gennemførlighedsundersøgelse.
  Overholde krav om opbevaring af udbetalingsanmodning med tilhørende originale bilag i overensstemmelse med Europa-Parlamentets og Rådets forordning (EU) nr. 508/2014.
  Afgive erklæring til NaturErhvervstyrelsen om, hvorvidt betingelserne for støtte er opfyldte.
  Underrette NaturErhvervstyrelsen, hvis betingelserne for støtte ikke længere er opfyldt.
  Give NaturErhvervstyrelsen alle oplysninger, herunder om økonomiske og regnskabsmæssige forhold, som har betydning for kontrollens gennemførelse, og vederlagsfrit yde fornøden vejledning og hjælp ved kontrol, prøvetagning, kopiering og udlevering af skriftligt materiale og udskrifter af oplysninger, som opbevares i elektronisk form.
  Efter modtagelsen af tilsagn om tilskud og inden fem år efter udbetaling, ikke at overtræde artikel 10 om antagelighed i Europa-Parlamentets og Rådets forordning (EU) nr. 508/2014.
 Vi vil derudover foretage en vurdering og en eventuel proportional nedsættelse af tilskuddet, hvis:
  Du har givet urigtige eller vildledende oplysninger eller har fortiet oplysninger af betydning for sagens afgørelse.
Opretholdelse af projektet Investeringer, der indgår i projektet, må ikke ændres væsentligt, ophøre eller flyttes uden for programområdet, i fem år fra slutudbetaling af tilskud.
Se afsnittet Særligt om opretholdelse af projektet.
Underretningspligt Hvis vi forlanger det, skal du i hele perioden, hvor betingelser for tilsagn om tilskud skal opfyldes, afgive en erklæring til os om, hvorvidt betingelserne for tilsagn om tilskud fortsat opfyldes.
Du har også pligt til at give os skriftlig meddelelse om forhold, der kan medføre bortfald eller tilbagebetaling af tilskuddet.
Særskilt regnskabssystem Du skal sikre, at de projektrelaterede udgifter og indtægter enten bogføres med en særlig kode i dit regnskabssystem eller på særskilte konti i et separat regnskabssystem, der omfatter samtlige transaktioner vedrørende projektet.
Samtlige fakturaer skal kunne genfindes entydigt på denne konto.
Tilladelser fra offentlige myndigheder Hvis projektet kræver offentlige tilladelser, skal du oplyse dette i ansøgningsskemaet, og du skal oplyse, hvilke tilladelser det drejer sig om.
På udbetalingstidspunktet skal du sammen med udbetalingsanmodningen sende de nødvendige tilladelser til projektet fra offentlige myndigheder.
Det kan være i form af kopi af de nødvendige dele af tilladelsen, fx miljøgodkendelsen, eller en erklæring fra kommunen om, at de nødvendige tilladelser er opnået.
Tilskuddet kan ikke udbetales, før denne dokumentation foreligger.
Det gælder også ved anmodning om rateudbetaling.
Forretningsplan og gennemførlighedsanalyse Både nystartede og etablerede virksomheder skal indsende en projektbeskrivelse/forretningsplan og en gennemførlighedsanalyse.
Du skal kunne påvise teknisk og økonomisk levedygtighed for virksomheden og projektet.
NaturErhvervstyrelsen anser dette som påvist, hvis du indsender en gennemførlighedsanalyse samt en forretningsplan.
 Forretningsplanen sammenholdt med gennemførlighedsundersøgelsen skal give et billede af hvor levedygtig virksomheden eller projektet vil være, og vil derfor ligge til grund for NaturErhvervstyrelsens endelige godkendelse af ansøgningen.
Forretningsplan: For en nystartet virksomhed har forretningsplanen til formål at give en beskrivelse af etableringen af virksomheden og udarbejde en plan for hvordan den skal drives og udvikles.
Forretningsplanen vil bl.a. kunne samle trådene fra øvrige forberedelser og derved gøre opstarten af virksomheden mere overskuelig.
 For en etableret virksomhed vil forretningsplanens formål være at give et billede af virksomhedens levedygtighed og det ansøgte projekts påvirkning af virksomhedens situation.
Gennemførlighedsanalyse: En gennemførlighedsundersøgelse skal ses om en proces, der identificerer problemer/barrierer for gennemførelsen af et investeringsprojekt og som beskriver de mulige løsninger på problemerne.
Undersøgelsen opridser hermed, om et projekt kan gennemføres, men også hvilke mulige strategier, der er til gennemførslen.
 Gennemførlighedsundersøgelsen er således en vurdering af, om projektet kan gennemføres og i givet fald, hvilke problemer der skal adresseres, førend projektet er levedygtigt.
 Der er et vist overlap mellem gennemførlighedsundersøgelsen og forretningsplanen, idet forretningsplanen bl.a. identificerer styrker og svagheder ved virksomhedens valgte plan, mens en gennemførlighedsundersøgelse går skridtet videre og objektivt og rationelt afdækker især svaghederne og forhindringerne ved opstart af virksomheden eller gennemførelsen af projektet.
 Vedlæg information om finansiering: For projekter med ekstern finansiering skal der til forretningsplanen og gennemførlighedsundersøgelsen vedlægges en påtegning af disse fra finansieringsinstituttet.
 For projekter med fuld egenfinansiering skal der vedlægges en tro og love erklæring for forretningsplanen og gennemførlighedsundersøgelsen samt en bankgaranti, hvor virksomhedens bank bekræfter at virksomheden har de nødvendige likvide midler til at dække egenfinansieringen.
16) Særligt om information og offentlig omtale Det er et krav i EU-reglerne, at modtagerne af tilskud skal oplyse offentligheden om projekter, der finansieres under Hav- og Fiskerifondsprogrammet.
Kravene er beskrevet i KOMMISSIONENS GENNEMFØRELSESFORORDNING (EU) Nr. 763/2014 af 11. juli 2014 om gennemførelsesbestemmelser til Europa-Parlamentets og Rådets forordning (EU) nr. 508/2014 om Den Europæiske Hav- og Fiskerifond med hensyn til tekniske karakteristika for oplysnings- og offentlighedsforanstaltninger og vejledning i udformning af det europæiske logo I tilsagnet fastsætter vi nærmere betingelser om tilsagnshavers forpligtelse til at informere om den offentlige medfinansiering af projektet, herunder krav om skiltning.
17) Særligt om opretholdelse af projektet Investeringen skal opretholdes i fem år fra slutudbetaling.
Hvis du er i tvivl, skal du kontakte NaturErhvervstyrelsen.
Hvis dette udstyr går i stykker inden for projektperioden, skal det repareres for din regning.
Er det ikke er muligt at reparere det pågældende udstyr, skal du erstatte det for egen regning.
 Hvis udstyret går i stykker efter projektperioden, men inden for 5-årsperioden, og der ikke længere er brug for genstanden, vil vi normalt ikke forlange, at genstanden erstattes, men den skal stadig opbevares.
 Du skal opbevare faktura og dokumentation for betaling af den nyindkøbte genstand, indtil den oprindelige 5-årige periode udløber.
 Du skal endvidere opbevare faktura og dokumentation for betaling af den defekte genstand, indtil den oprindelige 5-årige periode udløber.
18) Hvordan søger du om tilskud Du skal sende din ansøgning om tilsagn om tilskud på et særligt skema, som du finder på vores hjemmeside www.naturerhverv.dk i Tilskudsguide under Akvakultur-ordningen.
 Vi kvitterer med kvitteringsbrev for at have modtaget din ansøgning.
Din ansøgning skal indeholde  Ansøgningsskema.
  Aktivitetsbeskrivelse for konsulentbistanden i projektet.
 To direkte sammenlignelige tilbud fra leverandører vedrørende udgifter over 50.000 kr. til alle udgifter undtagen til konsulenter.
Tilbuddene skal vise, at du skal betale, hvad der svarer til markedspris for den pågældende vare eller tjenesteydelse.
  Nødvendige tilladelser fra offentlige myndigheder, hvis tilladelserne er opnået på det tidspunkt, hvor du søger om tilsagn om tilskud.
Det er vigtigt, at dit ansøgningsskema er fyldestgørende, og at du har sendt alle relevante bilag med.
Hvis ansøgningsskemaet er mangelfuldt, fx hvis du ikke har beskrevet projektet tilstrækkeligt fyldestgørende - eller ikke har indhentet to tilbud på udgifter til udstyr, materialer og anlæg over 50.000 kr., kan det betyde, at du får et afslag eller nedsat tilskudsbeløb.
19) Igangsætningstilladelse Vi kvitterer for at have modtaget din ansøgning, og i den forbindelse kan vi give tilladelse til, at du på egen regning og risiko går i gang med projektet.
Hvis din ansøgning senere resulterer i et tilsagn, kan projektudgifter, du har afholdt fra datoen for igangsætningstilladelsen, indgå i tilskudsgrundlaget.
Hvis ansøgningen ikke resulterer i et tilsagn, må du selv betale alle projektudgifter.
En igangsættelsestilladelse er derfor ikke en garanti for, at du får tilskud til projektet.
Datoen for igangsættelse kan tidligst være datoen for vores kvitteringsbrev.
20) Besked om afgørelse om tilsagn Når vi har behandlet din ansøgning og truffet beslutning om, hvorvidt du får tilsagn om tilskud eller afslag til dit projekt, sender vi afgørelsen til dig.
Hvis du får tilsagn om tilskud til dit projekt, sender vi et tilsagnsbrev.
Tilsagnet indeholder et budget over de godkendte, tilskudsberettigede udgifter samt en oversigt over betingelser og forpligtelser.
 Hvis du får delvist tilsagn om tilskud til dit projekt, indeholder tilsagnet desuden begrundelser (inkl. henvisning til lovgrundlag) for de dele af projektet, som vi ikke har fundet tilskudsberettiget, samt en klagevejledning.
 Hvis du får afslag til dit projekt, sender vi et afslagsbrev med begrundelser (inkl. henvisning til lovgrundlag) for afslaget og klagevejledning.
21) Klageadgang Du kan klage skriftligt over NaturErhvervstyrelsens afgørelser under ordningen om tilskud til investeringer i akvakultur senest 4 uger fra den dag, du modtog afgørelsen.
 Du sender klagen til NaturErhvervstyrelsen med e-mail til: erhverv@naturerhverv.dk eller med almindelig post til: NaturErhvervstyrelsen, Nyropsgade 30, 1780 København V.
 Du kan bruge klageskemaet, som du finder på vores hjemmeside www.naturerhverv.dk/klageskema.
 Med mindre, vi finder grundlag for at genoptage sagen og træffe ny afgørelse, sender vi klagen sammen med vores kommentarer videre til Fødevareministeriets Klagecenter, som træffer afgørelse i sagen.
 Modtager vi klagen for sent, vil den som udgangspunkt ikke blive behandlet.
22) Ændring af projektet Du kan søge om ændring af et projekt vedrørende:
  Forlængelse af projektperioden.
  Ændring af projektindholdet.
  Ændring af budgettet.
  Overdragelse af tilsagnet.
Du skal søge om ændring af projektet hos NaturErhvervstyrelsen for alle fire ændringstyper.
Alle ændringer skal godkendes af NaturErhvervstyrelsen, inden du sætter ændringen i gang.
Det betyder også, at vi ikke kan godkende ændringer med tilbagevirkende kraft.
Du skal derfor hele tiden være opmærksom på, om projektet forløber, som det skal, eller om du har behov for at søge om at ændre projektet, så ændringerne kan iværksættes fremadrettet efter vores godkendelse.
Din ansøgning om ændring skal være modtaget i NaturErhvervstyrelsen senest to måneder før den dato, hvor projektet senest skal være afsluttet, og din ansøgning om ændring skal være begrundet.
Du kan derfor ikke få godkendt en ændring, som vi modtager efter projektperiodens udløb.
Vi kan godkende dit ønske om at ændre projektet på betingelse af, at ændringen efter vores vurdering er i overensstemmelse med projektets formål.
Tilsagnsbeløbet kan ikke forhøjes i forbindelse med ændring af projektet.
 Når vi har behandlet din ansøgning om ændring og truffet afgørelse, meddeler vi dig den endelige afgørelse.
 Du finder skemaer til ansøgning om ændring af projektet på vores hjemmeside www.naturerhverv.dk i Tilskudsguide under tilskud til investeringer i akvakultur.
Forlængelse af projektperioden Din ansøgning om forlængelse af projektperioden skal indeholde følgende oplysninger:
  Kort redegørelse for årsagen til, at projektet er forsinket og ikke kan gennemføres inden for fristen i tilsagnsbrevet.
  Angivelse af dato for, hvornår projektet kan afsluttes.
  Begrundet redegørelse for, hvordan projektet realistisk kan gennemføres inden for den forlængede periode.
Ændring af projektindholdet Din ansøgning om at ændre projektets indhold, skal indeholde følgende oplysninger:
  Begrundelse for ændringen.
  Beskrivelse af ændringen.
  Beskrivelse af, hvad ændringen betyder for projektet.
Ændring af budgettet Du kan - uden at søge om budgetændring - forhøje de enkelte omkostningsarter med maksimalt 10 %, således at fordelingen mellem de enkelte omkostningsarter ændres.
Men tilsagnsbeløbet kan som tidligere nævnt ikke forhøjes.
 Ved en omkostningsart forstås:
  Anlæg og udstyrs posten - indeholdende alle udgifter til anlæg og udstyr  er én omkostningsart.
  Jord og vejarbejde - indeholdende alle udgifter til jord og vejarbejde  er én omkostningsart.
  Materialer - indeholdende alle udgifter til materialer  er én omkostningsart.
  Arbejdsbåde - indeholdende alle udgifter til arbejdsbåde - er én omkostningsart.
  Vækstdamme - indeholdende alle udgifter til vækstdamme  er én omkostningsart.
  Bure - indeholdende alle udgifter til bure  er én omkostningsart.
  Farvandsafmærkning - indeholdende alle udgifter til farvandsafmærkning  er én omkostningsart.
  Underleverandørydelser - indeholdende alle udgifter til underleverandører  er én omkostningsart.
  IT udstyr til produktion - indeholdende alle udgifter til IT udstyr  er én omkostningsart.
  Hver udgift til konsulentbistand er hver især én omkostningsart.
  Hver udgift under posten andet er hver især én omkostningsart.
 Hvis du ønsker at forhøje den enkelte omkostningsart med mere end 10 %, skal du søge om budgetændring.
 Din ansøgning om budgetændring skal indeholde følgende oplysninger:
  Begrundelse for ændringen.
  Et nyt budget.
  Eventuelt nye tilbud, hvis budgetændringen omfatter indkøb af nyt udstyr, materialer eller anlæg med en pris over 50.000 kr.
 Du skal være opmærksom på, at hvis timesatsen for konsulentbistand forhøjes i forhold til den godkendte timesats i tilsagnet, skal du altid anmode om en budgetændring, uanset størrelsen af ændringen.
Overdragelse af tilsagn Vi kan efter ansøgning tillade, at tilsagnet overdrages til en anden virksomhed, organisation eller forening, der indtræder i de rettigheder og forpligtelser, der fremgår af tilsagnet.
Det er en betingelse, at den nye ansøger selvstændigt ville kunne opnå tilsagn efter den pågældende bekendtgørelse.
Den oprindelige tilsagnshaver skal sende et udfyldt overdragelsesskema, og en begrundet ansøgning om tilladelse til at overdrage tilsagnet til en anden.
Skemaet skal sendes til NaturErhvervstyrelsen.
Din ansøgning om ændring af tilsagnshaver skal sendes hurtigst muligt og skal være modtaget i NaturErhvervstyrelsen straks efter, den kommende, nye tilsagnshaver har underskrevet overdragelsesskemaet.
Vi kan ikke godkende overdragelsen med tilbagevirkende kraft.
23) Afslutning af projekt Når projektets aktiviteter er gennemført i overensstemmelse med betingelserne i tilsagnet, kan du søge om slutudbetaling af tilskuddet.
Slutrapport Når projektet er gennemført, skal du aflevere en slutrapport til os samtidig med din ansøgning om slutudbetaling.
 Det er en betingelse for slutudbetaling, at vi har modtaget og godkendt din slutrapport.
 Din slutrapport skal udarbejdes på et særligt skema, som findes på vores hjemmeside www.naturerhverv.dk i Tilskudsguide under http://naturerhverv.dk/tilskuds-selvbetjening/tilskudsguide/etablering-og-modernisering-af-akvakulturanlaeg/.
 I slutrapporten skal du bl.a. oplyse 1) de effekter, du forventede på ansøgningstidspunktet (se ansøgningsskemaet), 2) de effekter, der reelt er skabt ved afslutning af projektet, og 3) de effekter, der yderligere forventes fremadrettet efter afslutning af projektet, som følge af projektet.
24) Udbetaling af tilskud I dette afsnit beskrives nogle få emner vedrørende udbetaling af tilskud.
Du kan læse mere om udbetaling af tilskud i vejledningen, som findes på vores hjemmeside www.naturerhverv.dk i Tilskudsguide under Akvakultur-ordningen.
Det er vigtigt at læse udbetalingsvejledningen allerede i forbindelse med, at du søger om tilsagn om tilskud.
Rater Du kan få udbetalt tilskuddet i to rater (en rate- og en slutudbetaling), hvor anden rate udgør slutudbetalingen.
Den enkelte rate skal udgøre mindst 20 pct. af det samlede tilsagnsbeløb.
Du bestemmer selv, om du vil have udbetalt tilskuddet i én eller to rater.
Den procentvise beregning sker ud fra de tilskudsberettigede udgifter for raten.
Hvis du fx i første rate søger om at få udbetalt 25 pct. af det samlede tilskud, og vi kun kan godkende udgifter svarende til, at rateudbetalingen udgør 15 pct. af tilskuddet, vil du få afslag på din ansøgning om rateudbetaling, da raten ikke udgør mindst 20 pct. af tilskuddet.
 Hvis du ønsker udbetaling i to rater, betyder kravet også, at den første rate højest må udgøre 80 pct. af det samlede tilskud, så slutudbetalingen kan udgøre mindst 20 pct. af det samlede tilskud.
Udbetalingsskema Når du søger om udbetaling af tilskud, skal du bruge et særligt skema, som findes på vores hjemmeside www.naturerhverv.dk i Tilskudsguide under http://naturerhverv. dk/tilskud-selvbetjening/tilskudsguide/etablering-og-modernisering-af-akvakulturanlaeg/.
Fuld bilagskontrol Når du søger om udbetaling af tilskud, skal du vedlægge alle udgiftsbilag og dokumentation for betaling.
Krav til faktura En faktura skal indeholde:
  Tilsagnshavers navn og adresse.
  Fakturaudsteders navn, adresse og CVR-nr. (eller CPR-nr. hvis CVR-NR. ikke findes).
  Fakturadato.
  Beskrivelse af leverancen, inkl. mængde og art af de leverede varer, så det er muligt at se sammenhængen til projektet, der er givet tilsagn til.
  Betalingsdato og betalingsinformation.
  Momsgrundlaget, dvs. beløb ekskl. moms, momsbeløbet, beløb inkl. moms.
  Eventuelle rabatter og prisnedslag.
Nemkonto Vi overfører tilskuddet til din Nemkonto.
Indberetning af tilskud til SKAT Vi indberetter det udbetalte tilskud til skattemyndighederne.
Med hensyn til afklaring af skattemæssige konsekvenser anbefaler vi, at du selv tager kontakt til SKAT.
25) Sagsbehandlingstid Vores tværgående mål for projektstøtteordningerne er, at vi meddeler svar (tilsagn eller afslag) til 90 pct. af ansøgningerne om tilsagn om tilskud senest tre måneder fra ansøgningsfristens udløb, hvis sagen er fuldt oplyst.
 Vi oplyser yderligere om den forventede sagsbehandlingstid på den konkrete ordning på vores hjemmeside www.naturerhverv.dk i Tilskudsguide under Akvakultur-ordningen.
26) Projektet opgives Hvis du ikke gennemfører projektet, skal du hurtigst muligt oplyse NaturErhvervstyrelsen om det.
Hvis projektet opgives, efter at første rate er udbetalt, vil det udbetalte beløb blive krævet tilbagebetalt.
Ved opgørelse af tilbagebetalingskrav tillægges der renter i overensstemmelse med renteloven.
Rentetillægget udgør dog mindst 50 kr.
27) Kontrol på stedet NaturErhvervstyrelsen foretager kontrol på stedet i forbindelse med administration af ordningen.
 Vi udfører den fysiske kontrol og den efterfølgende kontrol.
 Vi kan til brug for kontrollen indhente oplysninger fra andre offentlige myndigheder i nødvendigt omfang i overensstemmelse med Hav- og Fiskerifondslovens § 10.
For at kunne gennemføre kontrollen har vi eller andre personer med bemyndigelse dertil, mod behørig legitimation og uden retskendelse adgang til lokaliteter, der ejes eller drives af dig som tilsagnshaver.
Dette gælder også adgang til regnskaber, forretningsbøger, udbudsmateriale m.v., herunder også materiale, der opbevares i elektronisk form, og anden relevant dokumentation.
Du skal yde den nødvendige vejledning og hjælp ved kontrollens gennemførelse.
Du skal sikre, at kontrolmyndigheden har adgang til at besigtige projektet i forbindelse med kontrol.
28) Bortfald af tilsagn og tilbagebetaling eller nedsættelse af tilskud Bortfald af tilsagn og tilbagebetaling af tilskud Vi kan træffe afgørelse om bortfald af tilsagn og tilbagebetaling af tilskud, hvis:
 ansøger har afgivet urigtige eller vildledende oplysninger eller har fortiet oplysninger af betydning for sagens afgørelse,  ansøger tilsidesætter sin oplysningspligt,  ansøger forhindrer NaturErhvervstyrelsen i at udføre administrativ eller fysisk kontrol,  betingelserne for tilsagn om tilskud ikke er opfyldt.
 NaturErhvervstyrelsen kan endvidere træffe afgørelse om bortfald af tilsagn og tilbagebetaling af tilskud, hvis projektet ikke gennemføres i overensstemmelse med tilsagnet.
 I tilfælde af tilbagebetalingskrav vil der blive pålagt renter, som beregnes fra tidspunktet for meddelelse af tilbagebetalingskravet med den rentesats, der er fastsat i renteloven.
 I tilfælde af grove misligholdelser kan straf komme på tale.
Nedsættelse af tilskud Vi kan opretholde tilsagnet og foretage en proportional nedsættelse af den samlede værdi af de tilskudsberettigede omkostninger for et projekt, hvis du ikke overholder følgende:
 hvis projektet ændres væsentligt, ophører eller flyttes uden for programområdet, i fem år fra slutudbetaling,  hvis projektet eller dele heraf er omfattet af EUs udbudsregler eller tilbudslovens regler, skal du holde dokumenter, som dokumenterer, at EUs udbudsregler eller tilbudslovens regler er overholdt, tilgængelige i mindst fem år fra slutudbetaling,  hvis du ikke indsender en projektbeskrivelse/forretningsplan og en gennemførlighedsundersøgelse, herunder en miljøvurdering af investeringerne,  hvis projektet falder ind under indsatsområderne om øgning i produktionen, modernisering af eksisterende eller opbygning af nye akvakulturvirksomheder, så skal det være i overensstemmelse med Akvakulturstrategien,  afgive erklæring til NaturErhvervstyrelsen om, hvorvidt betingelserne for støtte er opfyldte,  underrette NaturErhvervstyrelsen, hvis betingelserne for støtte ikke længere er opfyldt,  give NaturErhvervstyrelsen alle oplysninger, herunder om økonomiske og regnskabsmæssige forhold, som har betydning for kontrollens gennemførelse, og vederlagsfrit yde fornøden vejledning og hjælp ved kontrol, prøvetagning, kopiering og udlevering af skriftligt materiale og udskrifter af oplysninger, som opbevares i elektronisk form,  EUs udbudsregler eller reglerne i tilbudsloven eller  hvis du efter modtagelsen af tilsagn om tilskud og inden fem år efter udbetaling, overtræder artikel 10 om antagelighed i Europa-Parlamentets og Rådets forordning (EU) nr. 508/2014.
 Ved overtrædelse af reglerne vil tilskuddet blive nedsat forholdsmæssigt ud fra en vurdering af art og grovhed af overtrædelsen, og det eventuelle tab for Den Europæiske Hav- og Fiskerifond.
 Ved overtrædelse af kravet om antagelighed vil tilskuddet desuden blive nedsat forholdsmæssigt ud fra en vurdering af varighed og hyppighed af overtrædelsen og betydningen af tilskuddet for tilsagnshavers økonomiske aktivitet.
29) Straffebestemmelser og svig Straffebestemmelser Hvis reglerne i bekendtgørelsen ikke overholdes, kan du efter Lov om Hav- og Fiskerifondens § 12, stk. 1 straffes med bøde.
Du kan straffes med bøde, hvis du  afgiver urigtige eller vildledende oplysninger eller fortier oplysninger af betydning for sagens afgørelse,  handler i strid med vilkår, der er fastsat i afgørelser truffet i henhold til bekendtgørelsen,  undlader at afgive den dokumentation og de oplysninger, som du har pligt til at afgive,  afgiver urigtige eller vildledende oplysninger eller fortier oplysninger, som du har pligt til at afgive,  undlader at give NaturErhvervstyrelsen adgang til at kontrollere projektet,  undlader at udlevere eller indsende materiale eller yde NaturErhvervstyrelsen bistand i forbindelse med kontrol.
 Der kan pålægges selskaber m.v. (juridiske personer) straffeansvar efter reglerne i straffelovens 5. kapitel.
Svindel med støtteberettigelse eller brug af tilskud NaturErhvervstyrelsen kontrollerer ansøgninger om tilskud for svig.
 Svig er den betegnelse, EU-kommissionen bruger for bevidst misbrug af EU-midler.
Svig defineres i denne sammenhæng som en bevidst handling, der påvirker retten til støtte eller omfanget af støtte.
Det kan være ukorrekte erklæringer eller dokumenter, tilsidesættelse af en oplysningspligt eller anvendelse af midler eller investeringer til andet formål, end de var bevilget til.
 Omgåelse af støttebetingelserne - herunder når ansøgeren kunstigt opdeler sin virksomhed for at få adgang til tilskud - betragtes også som svig.
 Svig medfører, at støtten helt bortfalder og kan desuden medføre støtteudelukkelse1, bøde eller i alvorlige tilfælde fængselsstraf2.
30) Force majeure NaturErhvervstyrelsen kan anerkende tilfælde af force majeure og andre ekstraordinære omstændigheder, der forhindrer tilsagnshaver i at gennemføre projektet, og dermed ikke medfører bortfald af tilsagn og tilbagebetaling eller nedsættelse af tilskud.
Hvis tilsagnshaver eller dennes dødsbo ønsker at påberåbe sig force majeure eller andre ekstraordinære omstændigheder, skal dette meddeles NaturErhvervstyrelsen skriftligt senest 15 arbejdsdage efter det tidspunkt, hvor tilsagnshaver eller dennes dødsbo er i stand til at gøre det.
Meddelelsen skal være vedlagt fyldestgørende dokumentationsmateriale.
 Det er en betingelse for anerkendelse af force majeure eller andre ekstraordinære omstændigheder i konkrete tilfælde, at de indtrufne begivenheder forhindrer tilsagnshaver i at opfylde sine forpligtelser, og at tilsagnshaver ikke ved en forholdsmæssig indsats kunne have sikret sig herimod.
31) NaturErhvervstyrelsens brug af data Oplysninger om projektet vil blive brugt af NaturErhvervstyrelsen til sagsbehandling, administration, tilskudsudbetaling og kontrol.
NaturErhvervstyrelsen har i forbindelse med kontrol mulighed for at indhente oplysninger hos andre offentlige myndigheder i fornødent omfang, herunder med henblik på samkøring og sammenstilling af oplysningerne.
Behandlingen af oplysningerne vil ske i overensstemmelse med persondatalovens regler.
Offentliggørelse, bl.a. på internettet Vi er dataansvarlig, og oplysninger om projektet vil blive brugt til bl.a. sagsbehandling, administration, tilskudsudbetaling og kontrol.
Derfor skal du være opmærksom på følgende:
 Oplysningerne kan behandles af danske og europæiske revisions- og undersøgelsesorganer for at værne om EUs finansielle interesser.
Endvidere kan de blive brugt til statistik, forskning, planlægning og evaluering.
  At oplysninger om navn, evt. firmanavn, adresse, projekttitel samt størrelse af det modtagne tilsagnsbeløb og det udbetalte tilskudsbeløb vil blive offentliggjort på vores hjemmeside.
  At der er mulighed for alle at anmode om aktindsigt i sager, der behandles af den offentlige forvaltning efter offentlighedsloven, og at der kun er få oplysninger/dokumenter, som er undtaget fra pligten til udlevering efter offentlighedsloven.
 Efter Persondataloven har du mulighed for:
 At bede om indsigt i, hvilke oplysninger der behandles i forbindelse med projektet, jf.
Persondatalovens § 31.
 At kræve at få rettet, slettet eller blokeret oplysninger, der er urigtige eller vildledende, eller på anden måde er behandlet i strid med lovgivningen, jf.
Persondatalovens § 37.
32) Lovgrundlag De gældende regler for Akvakultur-ordningen fremgår af:
Danske regler (love og bekendtgørelser)  Lov om Hav- og Fiskerifonden, lov nr. 1361 af 16. december 2014.
  Bekendtgørelse nr. 105 af 29. januar 2015 om tilskud til investeringer i akvakultur.
EU-regler (forordninger)  Europa-Parlamentets og Rådets forordning (EU) nr. 508/2014 15. maj 2014 om Den Europæiske Hav- og Fiskerifond og om ophævelse af Rådets forordning (EF) nr. 2328/2003, (EF) nr. 861/2006, (EF) nr. 1198/2006 og (EF) nr. 791/2007 samt Europa-Parlamentets og Rådets forordning nr. 1255/2011, EU-Tidende 2014, nr.
L 149, side 1,  Europa-Parlamentets og Rådets forordning nr. 1303/2013/EU af 17. december 2013 om fælles bestemmelser for Den Europæiske Fond for Regionaludvikling, Den Europæiske Socialfond, Samhørighedsfonden, Den Europæiske Landbrugsfond for Udvikling af Landdistrikterne og Den Europæiske Hav- og Fiskerifond og om generelle bestemmelser for Den Europæiske Fond for Regionaludvikling, Den Europæiske Socialfond, Samhørighedsfonden og Den Europæiske Hav- og Fiskerifond og om ophævelse af Rådets forordning nr. 1082/2006, EU-Tidende 2013, nr.
L 347, side 320.
33) Yderligere oplysninger Denne vejledning, udbetalingsanmodning, m.m. findes på vores hjemmeside www.naturerhver.dk i Tilskudsguide under Akvakultur-ordningen.
 Du er velkommen til at kontakte os, hvis du har spørgsmål på tlf. 33 95 80 00 eller på erhverv@naturerhverv.dk.
NaturErhvervstyrelsen, den 19. februar 2015 Lone Pinnerup Frederiksen / Susanne Kamstrup-Braad Bilag 1 Love og bekendtgørelser til vurdering af ansøgers antagelighed Love og lovbekendtgørelser  Lov nr. 1392 af 27. december 2009 om fremme af vedvarende energi  Lovbekendtgørelse nr. 1101 af 18. november 2005 om kontinentalsoklen  Lovbekendtgørelse nr. 1115 af 8. november 2006 om elforsyning  Lovbekendtgørelse nr. 889 af 4. juli 2007 om anvendelse af Danmarks undergrund  Lovbekendtgørelse nr. 224 af 16. marts 2009 om Energinet.dk  Lovbekendtgørelse nr. 929 af 24. september 2009 om beskyttelse af havmiljøet  Lovbekendtgørelse nr. 930 af 24. september 2009 om jagt- og vildtforvaltning  Lovbekendtgørelse nr. 933 af 24. september 2009 om naturbeskyttelse  Lovbekendtgørelse nr. 945 af 24. september 2009 om skove  Lovbekendtgørelse nr. 950 af 24. september 2009 om råstoffer  Lovbekendtgørelse nr. 1427 af 4. december 2009 om jordforurening  Lovbekendtgørelse nr. 1486 af 4. december 2009 om husdyrgodkendelse  Lovbekendtgørelse nr. 635 af 7. juni 2010 om vandforsyning m.v.
 Lovbekendtgørelse nr. 869 af 26. juni 2010 om miljø og genteknologi  Lovbekendtgørelse nr. 878 af 26. juni 2010 om kemiske stoffer og produkter  Lovbekendtgørelse nr. 879 af 26. juni 2010 om miljøbeskyttelse Bekendtgørelser  Bekendtgørelse nr. 181 af 25. marts 1986 om grænseværdier for udledning af cadmium med processpildevand fra visse industrianlæg  Bekendtgørelse nr. 520 af 8. august 1986 om grænseværdier for udledning af hexachlorcyklohexan til vandmiljøet  Bekendtgørelse nr. 736 af 27. oktober 1986 om grænseværdier for kviksølv i spildevand fra visse industrianlæg  Bekendtgørelse nr. 600 af 18. september 1987 om mærkning af genanvendelsesemballager  Bekendtgørelse nr. 792 af 15. december 1988 om begrænsning af udledning af asbest til luften fra industrielle anlæg  Bekendtgørelse nr. 75 af 30. januar 1992 om grænseværdier for udledning af visse farlige stoffer til vandløb, søer og havet  Bekendtgørelse nr. 665 af 4. juli 1996 om begrænsning og salg og anvendelse af creosot  Bekendtgørelse nr. 925 af 13. december 1998 om PCB, PCT og erstatningsstoffer herfor  Bekendtgørelse nr. 784 af 21. august 2000 om forbudte fiskemetoder i saltvand  Bekendtgørelse nr. 84 af 23. januar 2002 om beskyttelse af vilde dyr og planter og ved kontrol af handel hermed  Bekendtgørelse nr. 243 af 19. april 2002 om visse ozonlagsnedbrydende stoffer  Bekendtgørelse nr. 350 af 29. maj 2002 om begrænsning af emissionen af flygtige organiske forbindelser fra anvendelse af organiske opløsningsmidler i visse aktiviteter og anlæg  Bekendtgørelse nr. 162 af 11. marts 2003 om anlæg, der forbrænder affald  Bekendtgørelse nr. 533 af 18. juni 2003 om bekæmpelsesmidler  Bekendtgørelse nr. 808 af 25. september 2003 om begrænsning af visse luftforurenende emissioner fra store fyringsanlæg  Bekendtgørelse nr. 1535 af 22. december 2004 om regulering af støj og luftemissioner fra fritidsfartøjer  Bekendtgørelse nr. 339 af 10. maj 2005 om begrænsning af luftforurening fra mobile ikke-vejgående maskiner mv.
 Bekendtgørelse nr. 1049 af 27. oktober 2005 om markedsføring og mørkning af flygtige organiske forbindelser i visse malinger og lakker samt produkter til autoreparationslakering  Bekendtgørelse nr. 873 af 11. august 2006 om begrænsning af import og salg af elektrisk og elektronisk udstyr, der indeholder visse farlige stoffer  Bekendtgørelse nr. 1517 af 14. december 2006 om miljøregulering af visse aktiviteter  Bekendtgørelse nr. 1640 af 13. december 2006 om godkendelse af listevirksomhed  Bekendtgørelse nr. 1650 af 13. december 2006 om anvendelse af affald til jordbrugsformål  Bekendtgørelse nr. 1670 af 14. december 2006 om begrænsning af udslip af dampe ved oplagring og distribution af benzin  Bekendtgørelse nr. 1666 af 14. december 2006 om kontrol med risikoen for større uheld med farlige stoffer  Bekendtgørelse nr. 1695 af 19. december 2006 om husdyrbrug og dyrehold for mere end 3 dyreenheder, husdyrgødning, ensilage m.v.
 Bekendtgørelse nr. 1708 af 20. december 2006 om håndtering af affald i form af motordrevne køretøjer og affaldsfraktioner herfra  Bekendtgørelse nr. 870 af 4. juli 2007 om udsætning af vildt, jagtmåder og jagtredskaber  Bekendtgørelse nr. 901 af 11. juli 2007 om fredning af visse dyre- og plantearter mv., indfangning af og handel med vildt og pleje af tilskadekommet vildt  Bekendtgørelse nr. 1010 af 9. august 2007 om skydevåben og ammunition, der må anvendes til jagt m.v.
