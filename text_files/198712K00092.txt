Nr LSF 92 Forslag til Lov om ændring af våbenloven (Knive, slangebøsser m.v.) Fremsat af justitsministeren (Ninn-Hansen) Ændringsforslag stillet den  

 16.decembe den 17. december 1987 Vedtaget ved tredjebehandling den 17. december 1987 § 1 I våbenloven, jf. lovbekendtgørelse nr. 529 af 11. december 1985, foretages følgende ændringer:
 1. I § 1, stk. 1, indsættes som nr. 6:
»6. armbrøster og slangebøsser.« 2. § 1, stk. 2, litra a, affattes således:
»a) Luft- og fjederbøsser, bortset fra de i stk. 1, nr. 6, nævnte, og ammunition hertil,».
 3. § 1, stk. 3, affattes således:
» Stk. 3. Justitsministeren kan fastsætte regler om, at våben, bortset fra bagladevåben til enhedspatroner, er undtaget fra forbudet i stk. 1, nr. 1.« 4. I § 1 indsættes som stk. 4:
»Stk. 4. Justitsministeren kan endvidere fastsætte bestemmelser om, at forbudet i stk. 1 også skal gælde for andre luft- og fjederbøsser end armbrøster og slangebøsser.
Justitsministeren kan samtidig fastsætte særlige bestemmelser for medlemmer af skytteforeninger og andre foreninger og for foreningerne som sådan.« 5. § 2, stk. 1 og 2, affattes således:
»Det er forbudt uden tilladelse fra justitsministeren eller den, ministeren bemyndiger dertil, ved overdragelse at erhverve genstande eller stoffer, der er omfattet af forbudet i § 1, eller at besidde, bære eller anvende sådanne genstande eller stoffer.
Det samme gælder for personer under 18 år med hensyn til de genstande, der er omfattet af § 1, stk. 2, litra a og b.
Stk. 2. I tilfælde, hvor der efter stk. 1 gælder krav om tilladelse eller alder for at erhverve eller besidde genstande eller stoffer, er det forbudt at overdrage eller overlade andre besiddelsen af disse, medmindre erhververen eller modtageren foreviser den fornødne tilladelse eller godtgør at være fyldt 18 år.
Justitsministeren fastsætter nærmere bestemmelser herom.« 6. I § 2 a, stk. 1, indsættes efter »våbenpåtegning«:  

 »til glatløbede haglgeværer«.
7. I § 2 a, stk. 2, 3 og 5, indsættes efter  

 »våbenpåtegning«: »efter stk. 1«.
 8. Efter § 2 b indsættes:
» § 2 c.
Justitsministeren kan fastsætte regler om, at skytteforeninger under De Danske Skytte-, Gymnastik- og Idrætsforeningers Skyttegruppe og skytteforeninger under Dansk Skytte Union kan give våbenpåtegning på foreningens medlemsbeviser til skydevåben, der er optaget på Skyttegruppens eller Unionens skydeprogrammer.
Stk. 2. Medlemmer af skytteforeninger, der har våbenpåtegning på medlemsbeviset efter stk. 1, kan uanset forbudet i § 2, stk. 1, til eget brug erhverve, besidde, bære og anvende de skydevåben, der er nævnt i våbenpåtegningen, samt piber og låsestole til de nævnte skydevåben og ammunition dertil.
Stk. 3. De genstande, der er nævnt i stk. 2, må ikke overdrages eller overlades til andre, medmindre erhververen eller modtageren foreviser fornøden tilladelse eller medlemsbevis til en skytteforening med en våbenpåtegning efter stk. 1 og godtgør, at det tilhører den pågældende.
Justitsministeren fastsætter nærmere regler herom.« § 2 c bliver herefter § 2 d.
 9. I § 2 c, som bliver § 2 d, indsættes efter »§ 2 a, stk.  

 1,»:
 »eller § 2 c,».
 10. Efter § 2 c, der bliver § 2 d, indsættes:
» § 2 e.
Det er forbudt uden tilladelse fra justitsministeren  

 eller den, ministeren bemyndiger dertil, at bære eller anvende signalvåben og kombinerede gas- og signalvåben.
Stk. 2. Uanset forbudet i stk. 1 kan signalvåben og kombinerede gas- og signalvåben bæres og anvendes, såfremt den pågældende af politiet har fået tilladelse til indkøb af ammunition til våbenet efter loven om fyrværkeri og våbenet anvendes til det i tilladelsen anførte formål.« § 2 d bliver herefter § 2 f.
 11. § 3, stk. 3, 2. pkt., affattes således:
»Forinden der fastsættes sådanne bestemmelser vedrørende skytteforeninger under De Danske Skytte-, Gymnastik- og Idrætsforeningers Skyttegruppe og skytteforeninger under Dansk Skytte Union, skal der så vidt muligt forhandles med Skyttegruppen og Unionen.« 12. I § 4 indsættes før stk. 1 som nyt stykke:
»På steder, hvortil der er almindelig adgang, er det forbudt at bære kniv eller dolk, medmindre det sker som led i erhvervsudøvelse, til brug ved jagt, lystfiskeri eller sportsudøvelse eller har et andet lignende anerkendelsesværdigt formål.
Forbudet omfatter dog ikke foldeknive med en klinge på højst 7 cm.« Stk. 1 bliver herefter stk. 2.
 13. I § 4, stk. 1, der bliver stk. 2, affattes nr. 1  

 således:
»1. Skarpe våben, hvis klinge overstiger 12 cm, springknive, springstiletter, faldknive, faldstiletter og lignende samt kårdestokke og andre tilsvarende skjulte våben.« 14. I § 4, stk. 1, der bliver stk. 2, indsættes efter nr. 2 som nyt nummer:
»3. Kastestjerner, kasteknive og lignende.« Nr. 3 og 4 bliver herefter nr. 4 og 5.
 15. Efter § 4 indsættes som ny paragraf:
» § 4 a.
Justitsministeren kan fastsætte regler om forbud mod annoncering med salg af våben, som ikke må besiddes uden tilladelse.
Dette gælder dog ikke jagt- og konkurrencevåben.« 16. § 8 affattes således:
» § 8. § 1, § 2, stk. 1, § 2 e og §§ 3, 4, 5 og 7 gælder ikke  

 for militære myndigheder.« 17. § 9, stk. 1, 1. pkt., affattes således:
»§ 2, stk. 1, § 2 e, § 3, stk.1, og § 4 gælder ikke for civile statsmyndigheder.« 18. § 9, stk. 1, 3. pkt., ophæves.
 19. I § 9 indsættes efter stk. 1 som nyt stykke:
» Stk. 2. Skytteforeninger under De Danske Skytte-, Gymnastik-  

 og Idrætsforeningers Skyttegruppe og skytteforeninger under Dansk Skytte Union kan uanset § 2, stk. 1, anskaffe og besidde våben, der er optaget på Skyttegruppens eller Unionens skydeprogrammer, samt piber, låsestole og baskyler til de nævnte våben og ammunition dertil.
Justitsministeren kan fastsætte regler herom samt om registrering af de nævnte våben m.v.« Stk. 2 bliver herefter stk. 3.
 20. I § 9, stk. 2, som bliver stk. 3, indsættes efter »ophæve  

 stk.
 1«: »og stk. 2«.
 21. § 10 affattes således:
» § 10. Med bøde, hæfte eller under skærpende omstændigheder  

 fængsel indtil 2 år straffes den, der overtræder §§ 1-2 a, §§ 2 c-e, § 4, stk. 1, § 5, § 6, stk. 1, og § 7.
Stk. 2. I forskrifter, der udfærdiges efter loven, kan der fastsættes straf af bøde, hæfte eller under skærpende omstændigheder fængsel indtil 2 år for overtrædelse af bestemmelser i forskrifterne.
Stk. 3. Er en overtrædelse begået af et aktieselskab, andelsselskab, anpartsselskab eller lignende, kan der pålægges selskabet som sådant bødeansvar.
Stk. 4. Sagerne behandles som politisager.
Retsmidlerne i retsplejelovens § 73 om ransagning kan anvendes i samme omfang som i statsadvokatsager.« § 2 Stk. 1. Loven træder i kraft den 1. februar 1988. Samtidig ophæves plakat af 24. december 1823 angående forbud mod at bære kårdestokke og andre deslige skjulte våben.
Stk. 2. I de regler, der fastsættes i medfør af § 1, nr. 3, kan det bestemmes, at personer, der ved reglernes ikrafttræden besidder våben, hvortil der efter de ændrede regler kræves tilladelse til besiddelse, har ret til fortsat at besidde disse våben, hvis besiddelsen anmeldes til politimesteren eller politidirektøren senest 1 år efter reglernes ikrafttræden.
Oprindeligt fremsat forslag § 1 I våbenloven, jf. lovbekendtgørelse nr. 529 af 11. december 1985, foretages følgende ændringer:
 1. I § 1, stk. 1, indsættes som nr. 6:
»6. armbrøster og slangebøsser.« 2. »§ 1, stk. 2, litra a, affattes således:
»a) Luft- og fjederbøsser, bortset fra de i stk. 1, nr. 6, nævnte, og ammunition hertil,» 3. § 1, stk. 3, affattes således:
» Stk. 3. Justitsministeren kan fastsætte regler om, at våben, bortset fra bagladevåben til enhedspatroner, er undtaget fra forbudet i stk. 1, nr. 1.« 4. I § 1 indsættes som stk. 4:
»Stk. 4. Justitsministeren kan endvidere fastsætte bestemmelser om, at forbudet i stk. 1 også skal gælde for andre luft- og fjederbøsser end armbrøster og slangebøsser.
Justitsministeren kan samtidig fastsætte særlige bestemmelser for medlemmer af skytteforeninger og andre foreninger og for foreningerne som sådan.« 5. § 2, stk. 1 og 2, affattes således:
»Det er forbudt uden tilladelse fra justitsministeren eller den, ministeren bemyndiger dertil, ved overdragelse at erhverve genstande eller stoffer, der er omfattet af forbudet i § 1, eller at besidde, bære eller anvende sådanne genstande eller stoffer.
Det samme gælder for personer under 18 år med hensyn til de genstande, der er omfattet af § 1, stk. 2, litra a og b.
Stk. 2. I tilfælde, hvor der efter stk. 1 gælder krav om tilladelse eller alder for at erhverve eller besidde genstande eller stoffer, er det forbudt at overdrage eller overlade andre besiddelsen af disse, medmindre erhververen eller modtageren foreviser den fornødne tilladelse eller godtgør at være fyldt 18 år.
Justitsministeren fastsætter nærmere bestemmelser herom.« 6. I § 2 a, stk. 1, indsættes efter »våbenpåtegning«:  

 »til glatløbede haglgeværer«.
7. I § 2 a, stk. 2, 3 og 5, indsættes efter  

 »våbenpåtegning«: »efter stk. 1«.
 8. Efter § 2 b indsættes:
» § 2 c.
Justitsministeren kan fastsætte regler om, at skytteforeninger under De Danske Skytte-, Gymnastik- og Idrætsforeningers Skyttegruppe og skytteforeninger under Dansk Skytte Union kan give våbenpåtegning på foreningens medlemsbeviser til skydevåben, der er optaget på Skyttegruppens eller Unionens skydeprogrammer.
Stk. 2. Medlemmer af skytteforeninger, der har våbenpåtegning på medlemsbeviset efter stk. 1, kan uanset forbudet i § 2, stk. 1, til eget brug erhverve, besidde, bære og anvende de skydevåben, der er nævnt i våbenpåtegningen, samt piber og låsestole til de nævnte skydevåben og ammunition dertil.
Stk. 3. De genstande, der er nævnt i stk. 2, må ikke overdrages eller overlades til andre, medmindre erhververen eller modtageren foreviser fornøden tilladelse eller medlemsbevis til en skytteforening med en våbenpåtegning efter stk. 1 og godtgør, at det tilhører den pågældende.
Justitsministeren fastsætter nærmere regler herom.« § 2 c bliver herefter § 2 d.
 9. I § 2 c, som bliver § 2 d, indsættes efter »§ 2 a, stk.  

 1,»:
 »eller § 2 c,».
 10. Efter § 2 c, der bliver § 2 d, indsættes:
» § 2 e.
Det er forbudt uden tilladelse fra justitsministeren  

 eller den, ministeren bemyndiger dertil, at bære eller anvende signalvåben og kombinerede gas- og signalvåben.
Stk. 2. Uanset forbudet i stk. 1 kan signalvåben og kombinerede gas- og signalvåben bæres og anvendes, såfremt den pågældende af politiet har fået tilladelse til indkøb af ammunition til våbnet efter loven om fyrværkeri, og våbnet anvendes til det i tilladelsen anførte formål.« § 2 d bliver herefter § 2 f.
 11. § 3, stk. 3, 2. pkt., affattes således:
»Forinden der fastsættes sådanne bestemmelser vedrørende skytteforeninger under De Danske Skytte-, Gymnastik- og Idrætsforeningers Skyttegruppe og skytteforeninger under Dansk Skytte Union, skal der så vidt muligt forhandles med Skyttegruppen og Unionen«.
 12. I § 4 indsættes før stk. 1 som nyt stykke:
»På steder, hvortil der er almindelig adgang, er det forbudt at bære kniv eller dolk, medmindre det sker som led i erhvervsudøvelse, til brug ved jagt, lystfiskeri eller sportsudøvelse eller har et andet lignende anerkendelsesværdigt formål.
Forbudet omfatter dog ikke foldeknive med en klinge på højst 7 cm.« Stk. 1 bliver herefter stk. 2.
 13. I § 4, stk. 1, der bliver stk. 2, affattes nr. 1 således:
»1. Skarpe våben, hvis klinge overstiger 12 cm, springknive, springstiletter, faldknive, faldstiletter og lignende samt kårdestokke og andre tilsvarende skjulte våben.« 14. I § 4, stk. 1, der bliver stk. 2, indsættes efter nr. 2 som nyt nummer:
 »3. Kastestjerner, kasteknive og lignende«.
 Nr. 3 og 4 bliver herefter nr. 4 og 5.
 15. § 8 affattes således:
» 8. § 1, § 2, stk. 1, § 2 e og §§ 3, 4, 5 og 7 gælder ikke  

 for militære myndigheder.« 16. § 9, stk. 1, 1. pkt., affattes således:
»§ 2, stk. 1, § 2 e, § 3, stk.1, og § 4 gælder ikke for civile statsmyndigheder.« 17. § 9, stk. 1, 3. pkt., ophæves.
 18. I § 9 indsættes efter stk. 1 som nyt stykke:
» Stk. 2. Skytteforeninger under De Danske Skytte-, Gymnastik-  

 og Idrætsforeningers Skyttegruppe og skytteforeninger under Dansk Skytte Union kan uanset § 2, stk. 1, anskaffe og besidde våben, der er optaget på Skyttegruppens eller Unionens skydeprogrammer, samt piber, låsestole og baskyler til de nævnte våben og ammunition dertil.
Justitsministeren kan fastsætte regler herom samt om registrering af de nævnte våben m.v.« Stk. 2 bliver herefter stk. 3.
 19. I § 9, stk. 2, som bliver stk. 3, indsættes efter »ophæve  

 stk.
 1«: »og stk. 2«.
 20. § 10 affattes således:
» § 10. Med bøde, hæfte eller under skærpende omstændigheder  

 fængsel indtil 2 år straffes den, der overtræder §§ 1-2 a, §§ 2 c-e, § 4, stk. 1, § 5, § 6, stk. 1, og § 7.
Stk. 2. I forskrifter, der udfærdiges efter loven, kan der fastsættes straf af bøde, hæfte eller under skærpende omstændigheder fængsel indtil 2 år for overtrædelse af bestemmelser i forskrifterne.
Stk. 3. Er en overtrædelse begået af et aktieselskab, andelsselskab, anpartsselskab eller lignende, kan der pålægges selskabet som sådant bødeansvar.
Stk. 4. Sagerne behandles som politisager.
Retsmidlerne i retsplejelovens § 73 om ransagning kan anvendes i samme omfang som i statsadvokatsager.« § 2 Stk. 1. Loven træder i kraft den 1. februar 1988. Samtidig ophæves plakat af 24. december 1823 angående forbud mod at bære kårdestokke og andre deslige skjulte våben.
Stk. 2. I de regler, der fastsættes i medfør af § 1, nr. 3, kan det bestemmes, at personer, der ved reglernes ikrafttræden besidder våben, hvortil der efter de ændrede regler kræves tilladelse til besiddelse, har ret til fortsat at besidde disse våben, hvis besiddelsen anmeldes til politimesteren eller politidirektøren senest 1 år efter reglernes ikrafttræden.
Bemærkninger til lovforslaget 1. Indledning Formålet med lovforslaget er at skærpe våbenlovgivningen.
Dette skal efter forslaget primært ske ved at indføre betydelige begrænsninger i adgangen til at bære kniv på offentligt sted og ved at inddrage slangebøsser, armbrøster, kastestjerner og visse farlige knive under våbenlovens kontrolordning, dvs., at besiddelse og anvendelse m.v. af disse våben vil kræve politiets tilladelse.
Endvidere foreslås der indført skærpede regler vedrørende gas- og signalvåben og en adgang til at forbyde visse luft- og fjederbøsser.
Dele af lovforslaget bygger på den afsluttende beretning om ændringer i våbenlovgivningen fra våbenarbejdsgruppen (betænkning nr. 1082/1986).
2. Baggrunden for forslaget I de senere år er det blevet stadig mere almindeligt, at især yngre personer bærer våben.
Samtidig er antallet af overtrædelser af våbenloven steget kraftigt.
I 1974 og 1976 blev der anmeldt henholdsvis 831 og 1312 overtrædelser af våbenloven mod 4.649 anmeldelser i 1984 og 4.927 anmeldelser i 1986. I de sidste 10-12 år er antallet af anmeldelser således blevet 4-5 doblet.
Politiet støder ofte på våben i sit arbejde.
I den forbindelse kan oplyses, at i 162 tilfælde i 1986, hvor polititjenestemanden anvendte eller truede med sin tjenestepistol, var gerningsmanden bevæbnet, herunder i 90 tilfælde med skydevåben og 40 tilfælde med stikvåben.
I 1986 blev 22 ud af de 51 drab forøvet med kniv.
Endvidere kan nævnes, at politiet i flere tilfælde er blevet beskudt med stålkugler eller møtrikker fra slangebøsser, og at der stadig dukker nye farlige typer af knive op på markedet, som ikke er omfattet af våbenlovgivningen.
På denne baggrund er det efter Justitsministeriets opfattelse nødvendigt, at der gennemføres en række stramninger af våbenloven med henblik på at formindske udbredelsen og anvendelsen af våben.
3. Knivforbud på offentligt sted Arbejdsgruppen vedrørende våbenlovgivningen har i sin afsluttende beretning foreslået, at der indsættes en bestemmelse i våbenloven, hvorefter politiet kan forbyde personer, der har gjort sig skyldige i overtrædelse af straffeloven ved anvendelse af skarpt våben, at færdes offentligt med sådanne genstande i et bestemt tidsrum, normalt 2 år.
En sådan bestemmelse er efter Justitsministeriets opfattelse ikke tilstrækkelig til at begrænse besiddelsen af kniv på offentligt sted, bl.a. fordi reglen alene vil kunne finde anvendelse i de tilfælde, hvor en person allerede har begået en straffelovsovertrædelse, dvs., når skaden er sket.
Det foreslås derfor at gøre forbudet mere generelt, således at det for alle personer bliver forbudt at bære kniv og dolk (bortset fra visse lommeknive) på offentligt sted, medmindre besiddelsen har et nærmere angivet konkret formål, der i lovteksten foreslås afgrænset således, at det sker som led i erhvervsudøvelse, til brug ved jagt, lystfiskeri eller sportsudøvelse eller har et andet lignende anerkendelsesværdigt formål (lovforslagets § 1, nr. 12).
Bag denne afgrænsning ligger, at det kun skal være tilladt at bære kniv på offentligt sted, såfremt der er en særlig, acceptabel grund til det.
Efter bestemmelsen vil det således være forbudt at gå med kniv, hvis den bæres blot til pynt eller lignende, eller den ikke skal bruges til noget bestemt.
Det vil heller ikke være tilladt at bære kniv f.eks. med henblik på at kunne forsvare sig eller andre, hvis der eventuelt skulle opstå en truende situation.
Efter Justitsministeriets opfattelse er det ud fra de hidtidige erfaringer navnlig i de her nævnte tilfælde, hvor kniven ikke bæres med et forud fastlagt bestemt formål, at der kan opstå farlige situationer med risiko for, at der tilføjes andre personer legemsskade.
Skal kniven derimod anvendes som værktøj i (lovligt) erhverv eller bruges i forbindelse med jagt, lystfiskeri og sportsudøvelse, er det tilladt at bære den på offentligt sted.
Det gælder også, når kniven bæres, mens den pågældende person er på vej direkte til eller fra den pågældende aktivitet.
Opregningen i lovteksten er ikke udtømmende, jf. ordene »eller andet lignende anerkendelsesværdigt formål«.
Således vil kniv også kunne bæres som led i anden lovlig fritidsaktivitet.
Dette vil f.eks. gælde for spejdere og andre, der dyrker friluftsvirksomhed og i den forbindelse anvender kniv.
Herudover vil der være en række andre tilfælde, hvor det ud fra formålet med bestemmelsen vil være tilladt at bære kniv på offentligt sted.
Her tænkes navnlig på situationer, hvor det i forbindelse med transport af en kniv fra eet sted til et andet ikke kan undgås, at kniven medbringes på (passerer) offentligt område.
Kniven er f.eks. købt i en forretning og skal bringes hjem til bopælen.
Med hensyn til beviset for, om bestemmelsen er overtrådt, må udgangspunktet tages i den almindelige processuelle grundsætning, at anklagemyndigheden har bevisbyrden.
Det er således ikke tiltalte, der selv skal bevise, at kniven bæres som led i erhverv m.v.
Noget andet er, at sigtede/tiltalte for at kunne unddrage sig strafansvar i praksis i almindelighed ikke vil kunne nøjes med at hævde, at kniven skal bruges til et af de formål, der fritager for straf, hvis der ikke samtidig foreligger omstændigheder f.eks. med hensyn til påklædning, tid og sted, måden kniven bæres på, knivens art m.v., der underbygger denne påstand.
Denne samlede bedømmelse vil medføre, at der forekommer en række situationer, hvor personer normalt aldrig lovligt vil kunne bære kniv.
Det vil f.eks. gælde tilskuere til sportskampe, gæster på værtshuse og personer, der går »i byen for at more  

 sig«.
Offentligt sted beskrives i loven som steder, hvortil der er almindelig adgang, dvs. veje, parker og f.eks. jernbanestationer, offentlige befordringsmidler, herunder hyrevogne, forlystelsessteder samt i åbningstiden butikker, butikscentre og offentlige kontorer.
Området svarer til det område, der er omfattet af normalpolitivedtægtens § 3.
Ordet » bære » omfatter - som i våbenlovgivningen i  

 øvrigt - også det tilfælde, hvor kniven medbringes i en taske eller anden håndbagage.
Forbudet omfatter ikke foldeknive ( lommeknive ) med en klinge på højst 7 cm.
Som begrundelse for at undtage (visse) lommeknive kan anføres, at disse bruges af et stort antal mennesker til helt dagligdags og fredelige, praktiske gøremål.
Et forbud, der omfatter alle lommeknive, ville således indebære et indgreb i mange borgeres almindelige vaner.
Jutitsministeriet finder det ikke muligt at undtage alle lommeknive uanset klingelængde fra forbudet, idet formålet med forbudet hermed ville gå tabt.
Skulle de tilladte lommeknives klingelængde fastlægges udelukkende under hensyn til den skade (livsfare), som et knivstik i halsregionen og brystregionen kan forårsage, måtte klingelængden i følge oplysninger fra Retsmedicinsk Institut i København fastsættes til 1-2 henholdsvis 3-4 cm.
Heroverfor står det nævnte hensyn til ikke at gøre for vidtrækkende indgreb i den hidtidige brug af sædvanlige lommeknive.
Ved en afvejning af disse - i sig selv usammenlignelige - hensyn har Justitsministeriet valgt at foreslå en tilladt klingelængde på indtil (højst) 7,0 cm.
Justitsministeriet er opmærksom på, at forbudet mod knive og dolke ikke udelukker, at der på offentlige steder bæres andre genstande, der vil kunne være farlige, såfremt de anvendes som stikvåben, f.eks. skruetrækkere og andet håndværktøj.
Justitsministeriet har imidlertid ikke fundet at burde udstrække forbudet til disse genstande, der hidtil ikke har givet anledning til problemer.
Et forbud ville blot kunne lægge hindringer i vejen for den sædvanlige og naturlige brug af disse genstande.
Efter Justitsministeriets opfattelse bør normaltaksten for overtrædelse af knivforbudet være en bøde på 1.000 kr. i førstegangstilfælde.
Samtidig forudsættes det, at der i almindelighed sker konfiskation af kniven i medfør af straffelovens § 75, stk. 2.
I øvrigt kan det nævnes, at den gældende våbenlovgivnings forbud mod knive med en klingelængde på over 12 cm vil blive opretholdt.
Det samme gælder undtagelsen for knive og dolke, der almindeligt anvendes som værktøj i et erhverv eller til brug ved jagt, lystfiskeri eller sportsdykning.
Der henvises herom til våbenbekendtgørelsens § 7. Disse regler gælder både på privat og offentligt område og vil således i visse tilfælde supplere det generelle knivforbud på offentligt sted.
F.eks. vil en spejder ikke på offentligt område kunne bære en kniv, hvis klinge overstiger 12 cm.
Vedrørende reglerne i de andre nordiske lande kan det oplyses, at der i Finland efter en lov fra 1977 er et strafbelagt forbud mod at bære kniv på offentligt sted, medmindre besiddelsen er nødvendig for den pågældendes arbejde, eller der foreligger anden »godtagbar« grund til besiddelsen.
Hverken i Sverige eller Norge findes der et sådant forbud, men i Sverige vil der i løbet af meget kort tid efter opdrag fra den svenske justitsminister blive offentliggjort en udredning vedrørende spørgsmålet om at indføre visse begrænsninger i adgangen til at bære våben, herunder kniv, på offentligt sted.
4. Slangebøsser Våbenarbejdsgruppens flertal (12 ud af 14 medlemmer) giver i betænkningen udtryk for, at den fabriksfremstillede slangebøsse er et farligt våben, dels fordi stålkuglerne kan ramme med betydelig kraft, og dels fordi der er mulighed for at affyre kuglerne med en betydelig grad af præcision.
Hertil kommer, at det kan være vanskeligt at se noget rimeligt formål med at anskaffe et sådant våben, og at det har vist sig, at de faktisk anvendes mod mennesker.
Flertallet kan på den baggrund anbefale, at der sker en stramning af reglerne for disse våben, således at der indføres et principielt forbud suppleret med en tilladelsesordning for det tilfælde, at der skulle vise sig en seriøs anvendelsesmulighed (f.eks. konkurrenceskydning).
Selv om de simple slangebøsser må betegnes som knapt så farlige som de avancerede, finder flertallet, at det foreslåede forbud bør udstrækkes til at gælde også disse.
Der lægges herved vægt på, at slangebøsser ikke har nogen seriøs anvendelse, samt at det vil give problemer at fastlægge et nogenlunde anvendeligt kriterium for en sondring.
Med hensyn til de slangebøsser, der i dag er i omløb, foreslås det, at der ikke laves nogen særlig overgangsordning.
Ved den foreslåede regels ikrafttræden bliver de hermed ulovlige at besidde m.v. uden tilladelse.
Justitsministeriet kan tiltræde, at der er et behov for at forbyde slangebøsser som foreslået, og lovforslaget er derfor udarbejdet i overensstemmelse hermed (§ 1, nr. 1).
Forslaget medfører bl.a., at forretninger ikke må forhandle slangebøsser uden tilladelse fra politiet, og at private ikke må købe eller besidde slangebøsser uden tilladelse.
5. Armbrøster Våbenarbejdsgruppens flertal (11 ud af 14 medlemmer) er af den opfattelse, at armbrøster, der kan affyre pile med stor kraft, må anses for farlige våben.
Det oplyses, at der må antages kun at være et fåtal af sådanne våben i Danmark, og indførelsen af et principielt forbud vil derfor næppe give større overgangsproblemer.
På den baggrund foreslås det, at der indføres en kontrolordning for armbrøster svarende til kontrolordningen for egentlige skydevåben.
Det vil betyde, at der skal våbentilladelse til hver enkelt armbrøst.
Antikke armbrøster foreslås undtaget fra kontrolordningen.
Med hensyn til de formentlig få armbrøster, der i øvrigt er i omløb, foreslås det, at de ved den foreslåede regels ikrafttræden bliver ulovlige at besidde m.v. uden tilladelse.
Justitsministeriet er enig i, at armbrøster bør inddrages under kontrolordningen på samme måde som slangebøsser.
Justitsministeriet finder dog ikke, at antikke armbrøster bør undtages, da disse også vil kunne være farlige våben.
Hertil kommer vanskeligheder med at afgøre, om der er tale om en antik armbrøst.
Herved skulle i givet fald formentlig forstås en armbrøst, der er over 100 år gammel eller f.eks. fremstillet før 1850, idet armbrøster op til dette tidspunkt i følge oplysninger fra Tøjhusmuseet blev fremstillet som egentlige krigsvåben.
Endelig vil en tilladelsesordning for de få antikke armbrøster, der findes hos eventuelle private samlere, ikke give problemer.
 Den foreslåede regel findes i lovforslagets § 1, nr. 1.
6. Kastestjerner, kasteknive, faldknive og lignende Kastestjerner er hidtil kendt som metalskiver formet som stjerner, hvor takkerne eventuelt er skarpslebne.
Det er arbejdsgruppens opfattelse, at kastestjerner er farlige våben, der savner fornuftigt formål.
Arbejdsgruppen - og Justitsministeriet - foreslår derfor, at der indføres den fornødne lovhjemmel til, at der administrativt kan indføres et forbud mod kastestjerner og lignende på linie med det gældende forbud mod springknive og springstiletter (lovforslagets § 1, nr.
 14).
I våbenarbejdsgruppens betænkning (side 68) oplyses, at visse knive med en særlig udformning markedsføres som kasteknive.
Arbejdsgruppen har ikke i betænkningen fundet tilstrækkelig grund til at indføre særlige regler for disse såkaldte kasteknive og anfører i den forbindelse, at enhver kniv kan anvendes som kastekniv.
Efter Justitsministeriets opfattelse bør der indføres en mulighed for at kunne forbyde kasteknive, jf. lovforslagets § 1, nr. 14.
Der er herved lagt vægt på, at en kniv, som er udformet med henblik på at være særlig egnet til at kunne kastes, må anses for et farligt våben, der ikke har et anerkendelsesværdigt formål.
 Hertil kommer, at disse kasteknive har vundet en vis udbredelse.
En faldknivs klinge kan skjules i skæftet.
Ved at holde skæftets åbning nedad og samtidig aktivere en mekanisme, kommer klingen frem.
Forskellen i forhold til en springkniv er, at springknivens blad kommer frem som følge af en fjederpåvirkning, mens faldknivens blad kommer frem ved tyngdekraftens hjælp.
Det er arbejdsgruppens opfattelse, som Justitsministeriet kan tiltræde, at der er en sådan parallellitet imellem de to typer af våben, at det gældende forbud mod springknive og springstiletter bør udvides til også at omfatte faldknive og faldstiletter (lovforslagets § 1, nr. 13).
Samtidig foreslås i overensstemmelse med arbejdsgruppens indstiling, at forbudet mod kårdestokke og lignende skjulte våben indsættes i våbenloven og våbenbekendtgørelsen, således at en plakat fra 1823 om forbud mod sådanne våben kan ophæves (lovforslagets § 1, nr.
 13, og § 2, stk. 1).
Der er i den senere tid dukket en ny type knive op, de såkaldte butterfly-knive, Batanga-knive eller Balisong-knive.
Disse knive er kendetegnet ved, at klingen er anbragt i et todelt skæfte, der ved at blive foldet til hver side - eventuelt ved en hurtig håndbevægelse - bringer klingen frem.
Disse knive findes derfor at have en sådan lighed med springknive, faldknive m.v., at de tillige bør forbydes - således som det i øvrigt er sket i Norge i juli 1987. Det foreslås derfor at indsætte ordene »og lignende« i våbenlovens regel om adgangen til at forbyde bl.a.
 springknive, jf. lovforslagets § 1, nr. 13.
7. Gas- og signalvåben Rene gasvåben er - ligesom gaspatroner - omfattet af våbenlovgivningens almindelige kontrolordning.
Derimod er rene signalvåben og våben, der kan anvendes til affyring af såvel gas- og signalpatroner, i dag ikke omfattet af våbenlovgivningen.
Efter arbejdsgruppens opfattelse bør der fastsættes regler for disse våben.
Arbejdsgruppen har herved især lagt vægt på, at våbnene ofte fremtræder som efterligninger af egentlige skydevåben, således at de er egnede til forskellige former for kriminalitet, hvori trusler indgår.
Arbejdsgruppen har overvejet forskellige muligheder for, hvordan sådanne regler mest hensigtsmæssigt kan udformes.
Arbejdsgruppen foreslår, at der indføres et principielt forbud mod at bære og anvende signalvåben og kombinerede gas- og signalvåben, medmindre det sker med henblik på nødsignalafgivelse, i forbindelse med sportsarrangementer, hundetræning eller i landbrug, fiskeri og lignende som skræmmemiddel over for skadevoldende vildt.
Justitsministeriet kan tiltræde arbejdsgruppens opfattelse, men foreslår en anden lovteknisk udformning af undtagelsesbestemmelsen.
Da indkøb af ammunition til signalvåben og kombinerede gas- og signalvåben efter loven om fyrværkeri kræver tilladelse fra politiet, der gives til en bestemt person, et bestemt våben og til et bestemt formål, foreslås det at affatte bestemmelsen således, at de nævnte våben kan bæres og anvendes, såfremt den pågældende af politiet har fået tilladelse til indkøb af ammunition til våbnet efter loven om fyrværkeri, og våbnet anvendes til det i tilladelsen anførte formål.
 Der henvises til lovforslagets § 1, nr. 10.
8. Luft- og fjederbøsser Luft- og fjederbøsser kan efter våbenlovens § 2, stk. 1, jf. § 1, stk. 2, litra a, frit erhverves, besiddes, bæres og anvendes af personer over 18 år.
Personer under 18 år skal derimod have tilladelse til disse våben.
Arbejdsgruppen har overvejet, om man som i Sverige og Vesttyskland bør lave restriktioner for de kraftigste luftbøsser, idet disse har en ikke ubetydelig farlighed.
På den anden side har arbejdsgruppen ikke kendskab til, at de kraftige luftbøsser, der er ganske kostbare, hidtil har givet anledning til misbrug af betydning.
De luftbøsser, der bruges til forskellige former for hærværk, f.eks. mod gadebelysning, er typisk billige, ikke særlig kraftige våben.
At indføre en ordning som den tyske eller svenske på nuværende tidspunkt ville derfor fortrinsvis være begrundet i hensynet til at forebygge et eventuelt fremtidigt misbrug, og en sådan ordning ville give anledning til en del meradministration.
På den baggrund finder arbejdsgruppen, at den rette løsning er en bemyndigelsesregel, hvorefter justitsministeren kan fastsætte regler om, at visse luftbøsser ikke skal være omfattet af undtagelsesreglen i våbenlovens § 1, stk. 2, litra a, men af hovedreglen i § 1, stk. 1, nr. 1. Det vil herved være muligt administrativt at gribe ind over for et eventuelt opstået misbrug.
Arbejdsgruppen kan anbefale, at der i en sådan situation indføres regler, der ligesom de tyske og svenske regler bygger på en vurdering af, hvor kraftigt det pågældende våben er.
Med hensyn til de våben, der i så fald bliver omfattet af den almindelige kontrolordning, foreslås samtidig en hjemmel til, at der fastsættes generelle lempelser for skytteforeninger og skytteforeningsmedlemmer, der har en våbenpåtegning.
Justitsministeriet kan tiltræde våbenarbejdsgruppens forslag, og lovforslaget er udarbejdet i overensstemmelse hermed, jf. §1, nr.
 4.
9. Kontrolordningens rækkevidde med hensyn til ældre skydevåben Siden 1973 har våben med model- eller fremstillingsår senest 1890, for geværer dog senest 1870, været undtaget fra våbenlovens kontrolordning.
Det samme gælder 6 danske pistolmodeller af nyere dato.
Undtagelsen gælder dog ikke for efterligninger af de pågældende våben, jf. i det hele våbenbekendtgørelsens § 1.
Våbenarbejdsgruppen oplyser i betænkningen, at politiet siden lovændringen i 1973 i adskillige tilfælde i kriminelle miljøer har fundet især kortløbede skydevåben, som på grund af deres alder/modelår ikke er omfattet af kontrolordningen, men frit kan indføres, erhverves, besiddes og bæres, uanset at våbnene fortsat er funktionsdygtige og kan lades med moderne ammunition.
Arbejdsgruppen finder, at den gældende retstilstand, hvorefter disse skydevåben lovligt kan besiddes m.v. uden tilladelse, er utilfredsstillende.
I den forbindelse anføres, at det ikke kan afvises, at disse våben i et vist omfang strømmer til Danmark som en følge af reglernes udformning.
Arbejdsgruppen er derfor af den opfattelse, at der bør ske en skærpelse af de gældende regler.
Med hensyn til den nærmere udformning af en ændring har arbejdsgruppen overvejet to mulige løsninger.
Efter den ene vil det være afgørende, hvorledes våbnet er konstrueret.
Den anden løsning bibeholder model-/fremstillingsåret som det afgørende.
Der er ikke i arbejdsgruppen opnået enighed om, hvilken af de to løsninger der bør foretrækkes.
En del af arbejdsgruppen finder, at våbenloven bør ændres, således at kontrolordningen kommer til at omfatte alle bagladevåben til metalpatroner.
Dette kriterium vil være lettere at operere med i den daglige administration af våbenlovgivningen end et kriterium, der bygger på våbnets model-/fremstillingsår.
Fastlæggelsen heraf kræver som regel en nærmere undersøgelse af våbnet.
Vælges i stedet det foreslåede kriterium, vil enhver med et minimum af kendskab til våben kunne fastslå, om våbnet er omfattet af våbenlovgivningen eller ej.
Dette vil være af stor praktisk betydning i det daglige politiarbejde.
Som en overgangsordning for de personer, der ved ordningens ikrafttræden er i besiddelse af våben, der i den forbindelse inddrages under kontrolordningen, foreslås, at der ikke kræves tilladelse, men blot inden et år sker anmeldelse til politiet om, at de er i besiddelse af de pågældende våben.
En sådan overgangsordning svarer til den overgangsordning, der blev fastsat i forbindelse med ikrafttrædelsen den 1. januar 1986 af de nye regler for glatløbede haglgeværer.
En anden del af arbejdsgruppen finder, at der bør ske en ændring af våbenbekendtgørelsen, således at kortløbede våben ligesom langløbede våben kun undtages fra våbenlovens kontrolordning, såfremt deres model-/fremstillingsår er senest 1870. Med en sådan grænse vil alle våben af praktisk betydning, der kan lades med moderne ammunition, efter disse medlemmers mening være omfattet af kontrolordningen.
Efter Justitsministeriets opfattelse bør kontrolordningen - bl.a. af hensyn til mulighederne for en hensigtsmæssig administration af reglerne - omfatte alle bagladevåben uanset model-/fremstillingsår.
Dette forslag har i forbindelse med høringen over våbenarbejdsgruppens betænkning fået tilslutning fra Politimesterforeningen, rigspolitichefen, rigsadvokaten, politidirektøren i København, Politifuldmægtigforeningen, Dansk Politiforbund og Dansk Kriminalpolitiforening.
Det foreslås derfor, at adgangen til at undtage våben fra kontrolordningen ikke skal gælde for bagladevåben til enhedspatroner, jf. lovforslagets § 1, nr. 3. Endvidere foreslås der en adgang til i forbindelse med de nye reglers ikrafttræden at fastsætte en overgangsordning som nævnt ovenfor, jf.
 lovforslagets § 2, stk. 2.
Våbenarbejdsgruppen foreslår i øvrigt, at der i tilknytning til udvidelsen af kontrolordningen gennemføres en bestemt praksis for samleres adgang til at opnå våbentilladelser til skydevåben, jf.
 nærmere betænkningen side 22-28.
Justitsministeriet kan tiltræde disse forslag, der således vil blive fulgt i forbindelse med den fremtidige administration af reglerne på dette område.
Arbejdsgruppen giver endelig udtryk for (betænkningen side 29), at det vil være til stor nytte for det daglige politiarbejde, såfremt der foretages en central registrering af skydevåben eller personer, der har tilladelse til skydevåben.
Justitsministeriet kan hertil oplyse, at spørgsmålet om en eventuel oprettelse af et centralt våben- eller våbenbesidderregister vil blive taget op i de kommende år i forbindelse med færdiggørelsen af andre omlægninger inden for edb-området.
 10. Våbentilladelser til skytteforeningsmedlemmer m.v.
a.
Efter våbenlovens § 2, stk. 1, er det forbudt uden tilladelse fra justitsministeren eller den, ministeren bemyndiger dertil, at erhverve, besidde, bære eller anvende de våben, der er omfattet af lovens kontrolordning, jf. våbenlovens § 1.
Efter praksis udstedes der våbentilladelse til personer, der har et anerkendelsesværdigt behov for våben, såfremt de opfylder visse krav til de personlige forhold og hidtidig vandel.
Aktive medlemmer af skytteforeninger har efter praksis et anerkendelsesværdigt behov for våben og kan således få våbentilladelse, hvis de øvrige betingelser er opfyldt.
Kun med hensyn til pistoler og revolvere er der indført specielle begrænsninger på grund af disse våbens særlige farlighed.
Våbentilladelser udstedes som nævnt af politiet, der hermed påføres et væsentligt administrativt arbejde.
Ved våbenlovens § 2 a, stk. 1, er det dog bestemt, at indehavere af jagttegn og medlemmer af skytteforeninger, der har våbenpåtegning på medlemsbeviset, uanset forbudet i § 2, stk. 1, til eget brug kan erhverve, besidde, bære eller anvende glatløbede haglgeværer med en pibelængde på mindst 55 cm og ammunition dertil.
Ved våbenlovens § 2 a, stk. 5, er det endvidere bestemt, at justitsministeren kan fastsætte regler om, at skytteforeninger kan meddele våbenpåtegning på medlemsbeviser.
Denne bemyndigelse blev indsat i våbenloven ved lov nr. 297 af 6. juni 1984 om ændring af våbenloven og om ændring af lov om jagt og vildtforvaltning.
Forslaget til denne lov blev fremsat den 15.
 april 1983 (Folketingstidende 1982-83, sp. 9338, og Tillæg A, sp.
3881) og genfremsat den 6. oktober 1983 (Folketingstidende 1983-84, 1. samling, sp. 115, og Tillæg A, sp. 223).
Bemyndigelsen er udnyttet ved bekendtgørelse nr. 530 af 11. december 1985 (våbenbekendtgørelsen). Efter denne bekendtgørelse kan personer, der dyrker flugtskydning i en skytteforening, få våbenpåtegning på medlemsbeviset.
Foreningen skal dog være godkendt af politiet til at meddele våbenpåtegning.
Våbenpåtegning kan kun meddeles med samtykke fra politiet i hvert enkelt tilfælde.
Denne ordning har efter Justitsministeriets opfattelse fungeret tilfredsstillende.
Reglerne om, at våbenpåtegning på et medlemsbevis til en skytteforening eller et jagttegn kan danne grundlag for besiddelse m.v. af våben, er ikke udtryk for, at de almindelige betingelser for våbenbesiddelse fraviges.
Behovet for våben er godtgjort gennem det aktive medlemsskab af en skytteforening eller besiddelsen af jagttegn.
Kravene til besidderens personlige forhold og vandel undersøges i forbindelse med politiets meddelelse af samtykke til, at våbenpåtegning må gives, eller jagttegn udstedes.
Ordningen er således blot udtryk for, at administrationen af ordningen er tilrettelagt på en særlig måde, der bl.a. betyder en arbejdsmæssig lettelse for politiet.
Efter lovforslaget (§ 1, nr. 8) åbnes der mulighed for, at ordningen med våbenpåtegninger udvides til også at omfatte andre våben end glatløbede haglgeværer, således at skytteforeningerne under De Danske Skytte-, Gymnastik- og Idrætsforeningers Skyttegruppe og skytteforeningerne under Dansk Skytte Union får adgang til at give våbenpåtegning på medlemsbeviset til skydevåben, der er optaget på Skyttegruppens eller Unionens skydeprogrammer.
Forslaget indebærer, at arbejdet med ekspeditionen af våbentilladelser til medlemmer af skytteforeninger under De Danske Skytte-, Gymnastik- og Idrætsforeningers Skyttegruppe og skytteforeninger under Dansk Skytte Union i et vist omfang overføres fra politiet til de nævnte foreninger.
Ud fra et politimæssigt synspunkt er der ikke betænkeligheder herved.
Det vil således fortsat være en betingelse, at ansøgeren har et anerkendelsesværdigt behov for våben, og ansøgerens personlige forhold og hidtidige vandel vil fortsat blive undersøgt af politiet.
Ordningen vil snarere betyde en styrkelse af kontrollen med våben, idet skytteforeningen, der igennem foreningsarbejdet har en løbende kontakt med ansøgeren, skal bede om politiets tilladelse til at give våbenpåtegning.
Hertil kommer, at forslaget vil betyde, at der frigøres ressourcer fra det rent administrative arbejde.
Disse ressourcer vil herefter kunne anvendes til den egentlige kontrolvirksomhed.
Forslaget indebærer endvidere, at der ikke længere skal betales gebyr efter de gældende regler for de våben, hvortil skytteforeningerne giver våbenpåtegning.
Da formålet med de gældende gebyrregler er at få dækning for udgifterne ved politiets ekspedition af våbentilladelser, og da ekspeditionen nu i vidt omfang overtages af skytteforeningerne, hvilket vil medføre øgede udgifter for skytteforeningerne til registrering m.v., er det ikke rimeligt at opkræve gebyrer for politiets samtykke til en våbenpåtegning efter samme sats, som anvendes ved våbentilladelser.
Efter våbenlovens § 6b kan der opkræves gebyrer for politiets samtykke til våbenpåtegninger.
Denne hjemmel er ikke udnyttet med hensyn til våbenpåtegninger om glatløbede haglgeværer.
Det indgår ikke på nuværende tidspunkt i Justitsministeriets overvejelser at opkræve gebyrer for samtykke til våbenpåtegninger.
De nærmere regler for skytteforeningernes adgang til at give våbenpåtegning på medlemsbeviser vil blive fastsat administrativt.
Der henvises herom til bemærkningerne til lovforslagets § 1, nr. 8.
b.
Ved våbenlovens § 9, stk. 1, 3. pkt., er det bestemt, at reglen i § 2, stk. 1 - hvorefter det er forbudt uden tilladelse fra Justitsministeriet eller den, ministeren bemyndiger dertil, at erhverve, besidde, bære eller anvende de våben, der er omfattet af lovens kontrolordning - ikke er til hinder for, at de under Overbestyrelsen for De Danske Skytte-, Gymnastik- og Idrætsforeninger stående skytteforeninger, nu De Danske Skytte-, Gymnastik- og Idrætsforeningers Skyttegruppe, anskaffer og besidder øvelsesvåben og ammunition dertil.
Denne bestemmelse betyder en forskelsbehandling mellem Dansk Skytte Union og De Danske Skytte-, Gymnastik- og Idrætsforeninger, hvilket ikke forekommer velbegrundet.
Ved lovforslaget (§ 1, nr. 18) foreslås det derfor, at Dansk Skytte Union sidestilles med De Danske Skytte-, Gymnastik- og Idrætsforeninger.
Efter forslaget bemyndiges justitsministeren endvidere til at fastsætte regler om registrering af skytteforeningernes øvelsesvåben og ammunition.
Forslaget indebærer også, at der ikke længere skal betales gebyr for de våben, der ejes af skytteforeningerne under Dansk Skytte Union, på samme måde som der heller ikke i dag betales gebyr af skytteforeningerne under De Danske Skytte-, Gymnastik- og Idrætsforeninger for de foreningsejede våben.
11. Transportregler for våben og attrapper I betænkningen foreslår arbejdsgruppen (side 57-62), at skydevåben og gas- og signalvåben ikke på offentlige steder må transporteres til stedet for anvendelsen eller i øvrigt medbringes, medmindre våbnet er uladt og forsvarligt emballeret, således at det ikke umiddelbart fremtræder som et våben eller en våbenlignende genstand, og således at det ikke er umiddelbart tilgængeligt.
Rifler, geværer og lignende langløbede våben skal dog lovligt kunne transporteres i dertil særligt fremstillede lukkede hylstre, etuier og lignende.
For attrapper, dvs. genstande med en betydelig lighed med skydevåben og genstande med en betydelig lighed med håndgranater, foreslås tilsvarende regler.
Arbejdsgruppen anfører bl.a., at den foreslåede ordning navnlig tager sigte på at forebygge, at personer rutinemæssigt medfører de nævnte genstande i den hensigt i en given situation at kunne true med dem.
Bl.a. på baggrund af, at Justitsministeriet finder det tvivlsomt, hvorvidt de foreslåede regler vil have den tilsigtede virkning, har Justitsministeriet ikke medtaget disse i lovforslaget.
12. Lovforslagets økonomiske og administrative konsekvenser Lovforslaget åbner mulighed for en udvidelse af den gældende ordning, hvorefter medlemmer af skytteforeninger i et vist omfang kan opnå våbentilladelse ved foreningens påtegning på medlemsbeviset.
Da opnåelse af våbentilladelse efter denne ordning ikke er gebyrbelagt, vil en udvidelse af ordningen medføre en nedgang i provenuet fra politiets udstedelse af våbentilladelser.
Vurderingen af provenutabet er forbundet med betydelig usikkerhed.
På baggrund af det nuværende årlige provenu på 8-10 mio. kr. skønner Justitsministeriet imidlertid, at provenutabet vil ligge i størrelsesordenen ca. 4 mio. kr.
Justitsministeriet vil endvidere anvende 100.000- 200.000 kr. til information om de nye reglers ikrafttræden, herunder særligt forbudet mod at bære kniv på offentligt sted.
Samtidig vil Justitsministeriet opfordre til, at ulovlige våben (slangebøsser, armbrøster m.v.) afleveres til politiet.
Forslaget skønnes i øvrigt ikke at medføre økonomiske eller administrative konsekvenser af betydning for det offentlige.
 13. Hørte myndigheder m.v.
Våbenarbejdsgruppens betænkning nr. 1082/86 om ændringer i våbenlovgivningen har været sendt til høring hos Den Danske Dommerforening, Dommerfuldmægtigforeningen, Foreningen af Politimestre i Danmark, rigsadvokaten, rigspolitichefen, politidirektøren i København, Politifuldmægtigforeningen, Dansk Politiforbund, Dansk Kriminalpolitiforening, Advokatrådet, Landbrugsministeriet, Dansk Skytte Union, De Danske Skytte-, Gymnastik- og Idrætsforeninger, Dansk Jagtforening, Landsjagtforeningen af 1923, Dansk Bøssemager- og Våbenhandlerforening, Dansk Strandjagtforening og Våbenhistorisk Selskab.
Lovforslaget er endvidere i forbindelse med fremsættelsen sendt til høring hos de samme myndigheder og organisationer.
Bemærkninger til lovforslagets enkelte bestemmelser Til § 1 I bilaget til lovforslaget er bestemmelserne i våbenloven gengivet, som de vil fremtræde, hvis lovforslaget vedtages uændret.
I øvrigt er den gældende våbenlov, våbenbekendtgørelsen og våbencirkulæret optaget som bilag til våbenarbejdsgruppens betænkning nr. 1082/1986.
Til nr. 1 og 2 Bestemmelserne indebærer, at armbrøster og slangebøsser inddrages under våbenlovens kontrolordning, dvs. at indførsel, erhvervelse, besiddelse, anvendelse m.v. af disse våben kræver politiets tilladelse.
Om baggrunden herfor henvises til de almindelige bemærkninger pkt. 4 og 5 og våbenarbejdsgruppens betænkning side 45-46 og 48-50.
Til nr. 3 Forslaget giver justitsministeren hjemmel til at fastsætte regler om, at alle bagladevåben til enhedspatroner omfattes af våbenlovens kontrolordning.
Lovforslagets § 2, stk. 2, giver samtidig adgang til at fastsætte overgangsregler i forbindelse med sådanne bestemmelsers ikrafttræden.
Der henvises herom til de almindelige bemærkninger pkt. 9 og til betænkningen side 13-28.
Til nr. 4 Efter bestemmelsen kan justitsministeren fastsætte regler om, at andre luft- og fjederbøsser end armbrøster og slangebøsser inddrages under våbenlovens kontrolordning.
Om baggrunden herfor henvises til de almindelige bemærkninger pkt. 8 og til betænkningen side 39-44.
Til nr. 5 Efter våbenlovens § 2, stk. 1, 2. pkt., er visse skydevåben (luft- og fjederbøsser) undtaget fra kontrolordningen, såfremt erhververen/besidderen er fyldt 18 år.
Personer under 18 år kan kun lovligt erhverve våbnene med politiets tilladelse.
Efter indstilling fra våbenarbejdsgruppen (betænkningen side 73) foreslås, at det i våbenlovens § 2, stk. 2, præciseres, at overdrageren af et sådant våben har pligt til at sikre sig, at erhververen har den fornødne alder.
Dette skal gælde ved alle former for salg.
Herudover foreslås en rent redaktionel ændring af våbenlovens § 2, stk. 1, 2. pkt., som en konsekvens af ændringen under nr. 4.
Til nr. 6 og 7 Da våbenpåtegninger efter den foreslåede nye bestemmelse under nr. 8 ( § 2 c) skal vedrøre andre våben end glatløbede haglgeværer, foreslås det at præcisere, at våbenpåtegninger efter § 2 a (alene) vedrører glatløbede haglgeværer.
Til nr. 8 Bestemmelsen indeholder hjemmel til, at den gældende ordning med våbenpåtegning på medlemsbeviser til skytteforeninger udvides til også at omfatte andre våben end glatløbede haglgeværer efter den gældende § 2 a.
 Om baggrunden herfor henvises til de almindelige bemærkninger pkt.
 10 a.
Bestemmelsen er affattet på samme måde som de tilsvarende regler i § 2 a, stk. 1-3.
Vedrørende de regler, der vil blive udstedt i medfør af bestemmelsen, kan det oplyses, at der på samme måde som med hensyn til våbenpåtegninger på medlemsbeviser til foreninger, der dyrker flugtskydning (§ 2 a), vil blive fastsat regler om, at våbenpåtegning kun kan gives med samtykke fra politiet i hvert enkelt tilfælde, og at skytteforeningen skal være godkendt af politiet til at give våbenpåtegning.
En sådan godkendelse vil kun blive meddelt, hvis der i foreningens vedtægter er en bestemmelse om, at foreningens bestyrelse skal gribe ind, såfremt man bliver opmærksom på, at forholdene for et medlem udvikler sig i en betænkelig retning.
Derimod skal foreningen ikke have pligt til at undersøge medlemmets forhold.
Indgriben kan f.eks. ske ved, at foreningen tilbagekalder våbenpåtegningen, eller ved at foreningen orienterer politiet om problemerne.
Der vil endvidere blive fastsat regler om, at skytteforeningen skal foretage registrering af de våben, hvortil der meddeles våbenpåtegning, og meddelelse herom skal tilgå politiet.
Skytteforeningernes medvirken ved administrationen af våbenpåtegningerne berører ikke politiets kontrol med området.
Politiet kan således fortsat give våbentilladelse til personer, der søger herom, og politiet kan fortsat tilbagekalde våbentilladelser, herunder våbenpåtegninger, såfremt forholdene tilsiger det.
Reglerne skal også gælde for pistoler og revolvere.
Der vil dog blive fastsat særlige regler om adgangen til erhvervelse m.v af disse våben.
Reglerne vil blive fastsat med udgangspunkt i de retningslinier, der hidtil er fulgt.
Efter disse retningslinier er det i almindelighed en betingelse for at opnå tilladelse til at erhverve pistoler og revolvere, at ansøgeren bl.a. er medlem af en skytteforening, der dyrker pistol- eller revolverskydning, ligesom den pågældende skal opfylde et særligt alderskrav, for tiden 20 år.
Det er desuden en betingelse, at ansøgeren i en længere periode har deltaget i skydning i skytteforeningsregi.
Endelig er der fastsat særlige krav til størrelsen af våbnet, ligesom der er fastsat en begrænsning i antallet af grovpistoler.
I forbindelse med udarbejdelsen af reglerne vil der blive fastsat bestemmelser om de oplysninger, som en ansøgning om samtykke fra politiet til en våbenpåtegning skal indeholde.
Bl.a. vil det blive fastsat, at ansøgningen skal angive ansøgerens cpr-nummer.
Politiet vil herefter på grundlag af politiets registre undersøge, om samtykke kan gives.
Denne undersøgelse forudsætter, at ansøgeren har givet tilladelse hertil efter bestemmelsen i forvaltningslovens § 29, stk. 2, nr. 1.
Til nr. 9 Ved bestemmelsen foreslås, at medlemsbeviser til en skytteforening med våbenpåtegning efter den nye regel i § 2 c - på samme måde som andre tilladelser efter våbenloven, jagttegn og medlemsbeviser efter § 2 a - skal medbringes, når våbnet bæres, og på forlangende forevises for politiet.
Til nr. 10 Bestemmelsen indebærer, at der med nærmere angivne undtagelser indføres et forbud mod at bære eller anvende signalvåben og kombinerede gas- og signalvåben.
Om baggrunden herfor henvises til de almindelige bemærkninger pkt. 7 og betænkningen side 31-38.
Til nr. 11 Forslaget indebærer, at skytteforeninger under Dansk Skytte Union sidestilles med De Danske Skytte-, Gymnastik- og Idrætsforeningers Skyttegruppe, således at der så vidt muligt også skal forhandles med Unionen, forinden der i medfør af bestemmelsens 1. pkt. af justitsministeren af hensyn til den offentlige sikkerhed træffes bestemmelse om, at genstande eller stoffer, der er omfattet af forbudet i § 1, skal afstås til det offentlige mod fuld erstatning eller deponeres.
Til nr. 12 Bestemmelsen indeholder de foreslåede begrænsninger i adgangen til at bære kniv eller dolk på offentligt sted.
 Der henvises herom nærmere til de almindelige bemærkninger pkt. 3.
Til nr. 13 og 14 Ved forslaget indføres der en adgang til at forbyde kastestjerner, kasteknive, faldknive, faldstiletter, butterfly-knive og lignende.
Om baggrunden herfor henvises til de almindelige bemærkninger pkt. 6 og betænkningen side 67-68.
Til nr. 15 og 16 Ved bestemmelserne foreslås de nye regler i § 2 e (jf. nr. 10) og § 4 (jf. nr. 12) indsat i § 8 og § 9, således at bestemmelserne ikke gælder for militære myndigheder og civile statsmyndigheder.
Til nr. 17-19 Forslaget under nr. 18 går ud på, at skytteforeninger under Dansk Skytte Union på samme måde som skytteforeninger under De Danske Skytte-, Gymnastik- og Idrætsforeninger kan anskaffe og besidde våben og ammunition til foreningens brug, jf. den gældende lovs § 9, stk. 1, 3. pkt.
Der henvises herom til de almindelige bemærkninger pkt. 10 b.
Bestemmelsen herom foreslås fastsat i et nyt stk. 2 i § 9, således at § 9, stk. 1, 3. pkt., ophæves, jf. nr. 17.
Endvidere foreslås der indsat en adgang til at fastsætte regler om foreningernes adgang til at have våben til eget brug, herunder om registrering af våbnene.
Efter bestemmelsen kan justitsministeren i givet fald tillige fastsætte regler om, at visse våben ikke kan besiddes af foreningerne.
Endvidere kan der bl.a. fastsættes regler om, at kun personer, der er godkendt dertil af politiet, må bære våben på steder, hvortil der er almindelig adgang (offentligt sted).
I øvrigt kan der efter den gældende lovs § 3, stk. 2, fastsættes bestemmelser om opbevaring af våben, herunder våben, der ejes af skytteforeningerne.
Ændringen under nr. 19 er en konsekvens af, at der er indsat et nyt stk. 2 i § 9.
Til nr. 20 Ved bestemmelsen foreslås våbenlovens straffebestemmelse affattet i overensstemmelse med principperne i nyere lovgivning.
Til § 2 Det foreslås, at loven træder i kraft den 1. februar 1988 for bl.a.
at gøre det muligt at udstede de fornødne administrative forskrifter i forbindelse med lovens ikrafttræden.
Vedrørende stk. 1, 2. pkt., og stk. 2, henvises til de almindelige bemærkninger pkt. 6, henholdsvis pkt. 9.
Bilag I dette bilag er bestemmelserne i våbenloven gengivet, som de vil fremtræde, hvis Folketinget vedtager lovforslaget uændret.
Med mindre skrift er indsat den gældende formulering af de bestemmelser, der berøres af lovforslaget § 1. Det er forbudt uden tilladelse af justitsministeren eller den, han dertil bemyndiger, at indføre eller tilvirke:
1. Skydevåben samt piber, låsestole og baskyler til skydevåben, 2. ammunition til skydevåben, derunder også patronhylstre, tændskruer, fænghætter, brandrør og projektiler, 3. håndgranater, bomber og lignende våben, der virker ved en gennem eksplosion fremkaldt udslyngning af smålegemer, 4. håndgranater, bomber, patroner og lignende som våben eller ammunition fremtrædende genstande, der indeholder eller er beregnede til at indeholde faste stoffer, væsker eller luftarter, som ved spredning virker skadevoldende, bedøvende eller irriterende, såvel som dele af sådanne våben eller ammunitionsgenstande, samt redskaber til at bringe dem i virksomhed, 5. sprængstoffer, herunder alle eksplosive stoffer, der kan anvendes som spræng- eller skydemiddel, 6. armbrøster og slangebøsser.
 Stk. 2. Undtaget fra forbudet er:
a) Luft- og fjederbøsser, bortset fra de i stk. 1, nr. 6, nævnte, og ammunition hertil, b) indstikningspatroner af kaliber ikke over 4,5 mm og dertil hørende ammunition med kugleformet projektil og patronlængde ikke over 12 mm, c) slagteapparater, der udelukkende kan anvendes til slagtning, og ammunition, der udelukkende kan anvendes dertil.
Stk. 3. Justitsministeren kan fastsætte regler om, at våben, bortset fra bagladevåben til enhedspatroner, er undtaget fra forbudet i stk. 1, nr. 1.
Stk. 4. Justitsministeren kan endvidere fastsætte bestemmelser om, at forbudet i stk. 1 også skal gælde for andre luft- og fjederbøsser end armbrøster og slangebøsser.
Justitsministeren kan samtidig fastsætte særlige bestemmelser for medlemmer af skytteforeninger og andre foreninger og for foreningerne som sådan.
§ 1. - - - 1. - - - 2. - - - 3. - - - 4. - - - 5. - - - Stk. 2. Undtaget fra forbuddet er:
a) Luft- og fjederbøsser samt ammunition dertil, b) - - - c) - - - Stk. 3. Justitsministeren kan fastsætte regler om, at våben over en bestemt alder eller af en bestemt model er undtaget fra forbudet i stk. 1, nr. 1.
§ 2. Det er forbudt uden tilladelse fra justitsministeren eller den, ministeren bemyndiger dertil, ved overdragelse at erhverve genstande eller stoffer, der er omfattet af forbudet i § 1, eller at besidde, bære eller anvende sådanne genstande eller stoffer.
Det samme gælder for personer under 18 år med hensyn til de genstande, der er omfattet af § 1, stk. 2, litra a og b.
Stk. 2. I tilfælde, hvor der efter stk. 1 gælder krav om tilladelse eller alder for at erhverve eller besidde genstande eller stoffer, er det forbudt at overdrage eller overlade andre besiddelsen af disse, medmindre erhververen eller modtageren foreviser den fornødne tilladelse eller godtgør at være fyldt 18 år.
Justitsministeren fastsætter nærmere bestemmelser herom.
Stk. 3. Foranstående bestemmelser skal dog ikke være til hinder for, at et skydevåbens pibe- eller låsedele eller dele af baskyler ved istandsættelse fornys.
§ 2. Det er forbudt uden tilladelse fra justitsministeren eller den, han dertil bemyndiger, ved overdragelse at erhverve genstande eller stoffer, der er omfattet af forbudet i § 1, eller at besidde, bære eller anvende sådanne genstande eller stoffer.
Det samme gælder for personer under 18 år med hensyn til de i § 1, stk. 2, a-b, nævnte genstande.
Stk. 2. I tilfælde, hvor der efter stk. 1 kræves tilladelse til at erhverve eller besidde genstande eller stoffer, er det forbudt at overdrage eller overlade andre besiddelsen af disse, medmindre erhververen eller modtageren foreviser den fornødne tilladelse.
 Justitsministeren fastsætter nærmere regler herom.
Stk. 3. - - - § 2 a.
Indehavere af jagttegn og medlemmer af skytteforeninger, der har en våbenpåtegning til glatløbede haglgeværer på medlemsbeviset, kan uanset forbudet i § 2, stk. 1, til eget brug erhverve, besidde, bære og anvende følgende genstande:
1. Glatløbede haglgeværer med en pibelængde på mindst 55 cm, der højst er af kaliber 12, og som ikke kan indeholde mere end 2 haglpatroner, 2. piber og baskyler til de haglgeværer, der er nævnt i nr. 1, 3. færdigladede haglpatroner til de haglgeværer, der er nævnt i nr.
1, såfremt haglene er løstliggende og har en diameter på højst 3,5 mm, samt omladehætter og halvladte eller tomme patronhylstre til de nævnte haglpatroner.
Stk. 2. Indehavere af jagttegn og medlemmer af skytteforeninger, der har en våbenpåtegning efter stk. 1 på medlemsbeviset, kan endvidere til eget brug erhverve og besidde andre glatløbede haglgeværer med en pibelængde på mindst 55 cm.
Stk. 3. De genstande, der er nævnt i stk. 1 eller stk. 2, må ikke overdrages eller overlades til andre, medmindre erhververen eller modtageren foreviser fornøden tilladelse, jagttegn eller medlemsbevis til en skytteforening med en våbenpåtegning efter stk. 1 og godtgør, at det tilhører den pågældende.
 Justitsministeren fastsætter nærmere regler herom.
Stk. 4. Tidligere indehavere af jagttegn, der opfylder betingelserne for at erhverve jagttegn, kan fortsat besidde de genstande, der er nævnt i stk. 1, nr. 1 og 2, og stk. 2.
Stk. 5. Efter regler, der fastsættes af justitsministeren, kan skytteforeningerne give våbenpåtegning efter stk. 1 på medlemsbeviser.
§ 2 a.
Indehavere af jagttegn og medlemmer af skytteforeninger, der har en våbenpåtegning på medlemsbeviset, kan uanset forbudet i § 2, stk. 1, til eget brug erhverve, besidde, bære og anvende følgende genstande:
1. - - - 2. - - - 3. - - - Stk. 2. Indehavere af jagttegn og medlemmer af skytteforeninger, der har en våbenpåtegning på medlemsbeviset, kan endvidere til eget brug erhverve og besidde andre glatløbede haglgeværer med en pibelængde på mindst 55 cm.
Stk. 3. De genstande, der er nævnt i stk. 1 eller stk. 2, må ikke overdrages eller overlades til andre, medmindre erhververen eller modtageren foreviser fornøden tilladelse, jagttegn eller medlemsbevis til en skytteforening med en våbenpåtegning og godtgør, at det tilhører den pågældende.
Justitsministeren fastsætter nærmere regler herom.
Stk. 4. - - - Stk. 5. Efter regler, der fastsættes af justitsministeren, kan skytteforeninger give våbenpåtegning på medlemsbeviser.
§ 2 c.
Justitsministeren kan fastsætte regler om, at skytteforeninger under De Danske Skytte-, Gymnastik- og Idrætsforeningers Skyttegruppe og skytteforeninger under Dansk Skytte Union kan give våbenpåtegning på foreningens medlemsbeviser til skydevåben, der er optaget på Skyttegruppens eller Unionens skydeprogrammer.
Stk. 2. Medlemmer af skytteforeninger, der har våbenpåtegning på medlemsbeviset efter stk. 1, kan uanset forbudet i § 2, stk. 1, til eget brug erhverve, besidde, bære og anvende de skydevåben, der er nævnt i våbenpåtegningen, samt piber og låsestole til de nævnte skydevåben og ammunition dertil.
Stk. 3. De genstande, der er nævnt i stk. 2, må ikke overdrages eller overlades til andre, medmindre erhververen eller modtageren foreviser fornøden tilladelse eller medlemsbevis til en skytteforening med en våbenpåtegning efter stk. 1 og godtgør, at det tilhører den pågældende.
Justitsministeren fastsætter nærmere regler herom.
 Bestemmelsen er ny.
§ 2 d.
Den tilladelse, der er nævnt i § 2, stk. 1, jagttegn eller medlemsbevis til en skytteforening med våbenpåtegning, jf. § 2 a, stk. 1, eller § 2 c, skal medbringes, når våbenet bæres, og på forlangende forevises for politiet.
Sammen med jagttegn eller et medlemsbevis som nævnt i 1. pkt. skal indehaveren endvidere medbringe yderligere legitimation, f.eks. kørekort eller ID-kort, og på forlangende forevise den for politiet.
§ 2 c.
Den tilladelse, der er nævnt i § 2, stk. 1, jagttegn eller medlemsbevis til en skytteforening med våbenpåtegning, jf. § 2 a, stk. 1, skal medbringes, når våbenet bæres, og på forlangende forevises for politiet.
Sammen med jagttegn eller et medlemsbevis som nævnt i 1. pkt. skal indehaveren endvidere medbringe yderligere legitimation, f.eks. kørekort eller ID-kort, og på forlangende forevise den for politiet.
§ 2 e.
Det er forbudt uden tilladelse fra justitsministeren eller den, ministeren bemyndiger dertil, at bære eller anvende signalvåben og kombinerede gas- og signalvåben.
Stk. 2. Uanset forbudet i stk. 1 kan signalvåben og kombinerede gas- og signalvåben bæres og anvendes, såfremt den pågældende af politiet har fået tilladelse til indkøb af ammunition til våbnet efter loven om fyrværkeri, og våbnet anvendes til det i tilladelsen anførte formål.
 Bestemmelsen er ny.
 § 2 d bliver § 2 f.
§ 3. Justitsministeren kan, såfremt han finder det påkrævet, påbyde, at enhver, der er i besiddelse af genstande, der omfattes af forbudet i § 1, skal gøre anmeldelse derom efter nærmere af justitsministeren fastsatte regler.
Stk. 2. Justitsministeren kan fastsætte sådanne bestemmelser vedrørende opbevaringen af og rådigheden over de i § 1 nævnte genstande og stoffer, som er påkrævet af hensyn til sikkerheden.
Stk. 3. Såfremt det under særlige omstændigheder er påkrævet af hensyn til den offentlige sikkerhed, kan justitsministeren bestemme, at genstande eller stoffer, der er omfattet af forbudet i § 1, skal afstås til det offentlige mod fuld erstatning eller deponeres.
Forinden der fastsættes sådanne bestemmelser vedrørende skytteforeninger under De Danske Skytte-, Gymnastik- og Idrætsforeningers Skyttegruppe og skytteforeninger under Dansk Skytte Union, skal der så vidt muligt forhandles med Skyttegruppen og Unionen.
Stk. 4. I tilfælde, hvor der skal ydes erstatning i anledning af foranstaltninger efter stk. 3, fastsættes erstatningen i mangel af mindelig overenskomst af en for hele landet nedsat vurderingskommission, bestående af 4 medlemmer, nemlig et af Præsidenten for Københavns byret udpeget medlem af nævnte ret som formand og tre våbenkyndige medlemmer, hvoraf et udnævnes af justitsministeren, et udpeges af »De danske Handelsforeningers Fællesorganisation« og et udpeges af »Dansk Jagtforening«  

 og »Landsjagtforeningen af 1923« i forening.
I tilfælde af stemmelighed er formandens stemme afgørende.
§ 3. - - - Stk. 2. - - - Stk. 3. Såfremt det under særlige omstændigheder er påkrævet af hensyn til den offentlige sikkerhed, kan justitsministeren bestemme, at genstande eller stoffer, der er omfattet af forbudet i § 1, skal afstås til det offentlige mod fuld erstatning eller deponeres.
Forinden der fastsættes sådanne bestemmelser vedrørende skytteforeninger, som hører under overbestyrelsen for De Danske Skytte-, Gymnastik- og Idrætsforeninger, skal der så vidt muligt forhandles med overbestyrelsen.
Stk. 4. - - - § 4. På steder, hvortil der er almindelig adgang, er det forbudt at bære kniv eller dolk, medmindre det sker som led i erhvervsudøvelse, til brug ved jagt, lystfiskeri eller sportsudøvelse eller har et andet lignende anerkendelsesværdigt formål.
Forbudet omfatter dog ikke foldeknive med en klinge på højst 7 cm.
Stk. 2. Justitsministeren kan udstede forbud mod at indføre, ved overdragelse at erhverve, at besidde, bære eller anvende, at overdrage eller at overlade andre besiddelsen af:
1. Skarpe våben, hvis klinge overstiger 12 cm, springknive, springstiletter, faldknive, faldstiletter og lignende samt kårdestokke og andre tilsvarende skjulte våben.
2. Slag- eller stødvåben, derunder knojern, totenschlægere, gummiknipler o.lign.
 3. Kastestjerner, kasteknive og lignende.
4. Genstande, der uden at fremtræde som våben eller ammunition er egnede til at anvendes på lignende måde som de i § 1, nr. 4, nævnte genstande.
5. Stoffer, der kan anvendes til fremstilling af sprængstoffer eller til indfyldning i de i § 1, nr. 4, nævnte genstande.
§ 4. Justitsministeren kan udstede forbud mod at indføre, ved overdragelse at erhverve, at besidde, bære eller anvende, at overdrage eller at overlade andre besiddelsen af:
1. Skarpe våben, hvis klinge overstiger 12 cm, springknive og springstiletter.
2. Slag- eller stødvåben, derunder knojern, totenschlægere, gummiknipler og lignende.
3. Genstande, der uden at fremtræde som våben eller ammunition er egnede til at anvendes på lignende måde som de i § 1, nr. 4, nævnte genstande.
4. Stoffer, der kan anvendes til fremstilling af sprængstoffer eller til indfyldning i de i § 1, nr. 4, nævnte genstande.
§ 8. § 1, § 2, stk. 1, § 2 e og §§ 3, 4, 5 og 7 gælder ikke for militære myndigheder.
§ 8. De i § 1, § 2, stk. 1, og §§ 3, 4, 5 og 7 indeholdte bestemmelser kommer ikke til anvendelse på militære myndigheder.
§ 9. § 2, stk. 1, § 2 e, § 3, stk. 1, og § 4 gælder ikke for civile statsmyndigheder.
For kommunale myndigheders vedkommende skal der ikke søges om tilladelse, for så vidt angår indkøb og benyttelse af sprængstoffer til anvendelse ved vejarbejder og lignende.
Stk. 2. Skytteforeninger under De Danske Skytte-, Gymnastik- og Idrætsforeningers Skyttegruppe og skytteforeninger under Dansk Skytte Union kan uanset § 2, stk. 1, anskaffe og besidde våben, der er optaget på Skyttegruppens eller Unionens skydeprogrammer, samt piber, låsestole og baskyler til de nævnte våben og ammunition dertil.
Justitsministeren kan fastsætte regler herom samt om registrering af de nævnte våben m.v.
Stk. 3. Under særlige omstændigheder kan justitsministeren midlertidigt ophæve stk. 1 og stk. 2 og træffe bestemmelse om, at forbudet i § 1 og reglerne i § 2 og § 3, stk. 1 og 3-4, tillige skal omfatte de i § 1, stk. 2, nævnte våben m.v.
§ 9. De i § 2, stk. 1, og § 3, stk. 1, indeholdte bestemmelser kommer ikke til anvendelse på civile statsmyndigheder.
For kommunale myndigheders vedkommende skal der ikke søges om tilladelse, for så vidt angår indkøb og benyttelse af sprængstoffer til anvendelse ved vejarbejder og lignende.
Bestemmelsen i § 2, stk. 1, skal ikke være til hinder for, at de under Overbestyrelsen for de Danske Skytte-, Gymnastik- og Idrætsforeninger stående skytteforeninger anskaffer og besidder øvelsesvåben og ammunition dertil.
Stk. 2. Under særlige omstændigheder kan justitsministeren midlertidigt ophæve stk. 1 og træffe bestemmelse om, at forbudet i § 1 og reglerne i § 2 og § 3, stk. 1 og 3-4, tillige skal omfatte de i § 1, stk. 2, nævnte våben m.v.
§ 10. Med bøde, hæfte eller under skærpende omstændigheder fængsel indtil 2 år straffes den, der overtræder §§ 1-2 a, §§ 2 c-e, § 4, stk. 1, § 5, § 6, stk. 1, og § 7.
Stk. 2. I forskrifter, der udfærdiges efter loven, kan der fastsættes straf af bøde, hæfte eller under skærpende omstændigheder fængsel indtil 2 år for overtrædelse af bestemmelser i forskrifterne.
Stk. 3. Er en overtrædelse begået af et aktieselskab, andelsselskab, anpartsselskab eller lignende, kan der pålægges selskabet som sådant bødeansvar.
Stk. 4. Sagerne behandles som politisager.
Retsmidlerne i retsplejelovens § 73 om ransagning kan anvendes i samme omfang som i statsadvokatsager.
§ 10. Overtrædelse af de i denne lov indeholdte eller i medfør af samme givne bestemmelser straffes med bøde eller hæfte eller under skærpende omstændigheder med fængsel indtil 2 år.
Stk. 2. Sagerne behandles som politisager.
De i lov om rettens pleje kap. 68 (beslaglæggelse), kap. 69 (ransagning), kap. 71 (anholdelse) og kap. 72 (fængsling) omhandlede retsmidler finder dog anvendelse i samme omfang som i sager, som det efter de almindelige regler i lov om rettens pleje tilkommer statsadvokaten at forfølge.
Ændringsforslag stillet den 16. december 1987 Til § 1 1) Efter nr. 14 indsættes som nyt nummer:
 » 01. Efter § 4 indsættes som ny paragraf:
» § 4 a.
Justitsministeren kan fastsætte regler om forbud mod annoncering med salg af våben, som ikke må besiddes uden tilladelse.
Dette gælder dog ikke jagt- og konkurrencevåben.« Til nr. 1 Ændringsforslaget giver justitsministeren bemyndigelse til at fastsætte regler om forbud mod annoncering med salg af våben, som ikke må besiddes uden tilladelse.
Jagt- og konkurrencevåben er dog undtaget.
Det bemærkes, at ved jagtvåben må forstås glatløbede haglgeværer med en pibelængde på mindst 55 cm og jagtrifler.
Ved konkurrencevåben må i første række forstås skydevåben, herunder pistoler, der er optaget på skydeprogrammer for De Danske Skytte-, Gymnastik- og Idrætsforeninger og Dansk Skytte Union.
Endvidere må betegnelsen omfatte andre skydevåben, der i foreningsregi anvendes som konkurrencevåben.
