Nr LSF 42 Forslag til Lov om indendørs hold af drægtige søer og gylte Fremsat af justitsministeren (Frank Jensen) den 1. april 1998 Vedtaget ved tredjebehandling den 19. juni 1998 Lov nr. 404 af 26/06/1998 Kapitel 1 Anvendelsesområde m.v.
 § 1. Reglerne i denne lov finder anvendelse på bedrifter med  

 drægtige søer og gylte, der holdes indendørs til landbrugsmæssigt formål.
 § 2. Ved so forstås et hundyr efter første faring.
 Stk. 2. Ved gylt forstås et hundyr efter kønsmodning og inden  

 faring.
 § 3. Justitsministeren kan fastsætte regler med henblik på  

 opfyldelse af De Europæiske Fællesskabers direktiver om forsvarlig behandling  

 af drægtige søer og gylte og om beskyttelse af disse dyrs velfærd.
 § 4. Reglerne i dyreværnsloven og i forskrifter, der udfærdiges  

 med hjemmel i dyreværnsloven, finder desuden anvendelse på indendørs hold af  

 drægtige søer og gylte.
Kapitel 2 Almindelige bestemmelser § 5. Søer og gylte skal senest 4 uger efter løbning og indtil 7  

 dage før forventet faring være løsgående i løsdriftssystemer i større eller  

 mindre grupper.
Enkelte dyr kan dog undtagelsesvis anbringes i  

 enkeltdyrsbokse eller aflastningsstier, hvis det er nødvendigt af hensyn til  

 dyrenes velfærd.
 § 6. Løsdriftssystemer skal opfylde følgende arealkrav med hensyn  

 til frit tilgængeligt stiareal:
 1) For de første 4 søer skal der være mindst 2,8 (m2) pr. so.
 2) For de næstfølgende 6 søer skal der være mindst 2,2 (m2) pr. so.
 3) For de efterfølgende 10 søer skal der være mindst 2,0 (m2) pr. so.
 4) For hver yderligere so skal der være mindst 1,8 (m2).
 5) For de første 10 gylte skal der være mindst 1,9 (m2) pr. gylt.
 6) For de næstfølgende 10 gylte skal der være mindst 1,7 (m2) pr. gylt.
 7) For hver yderligere gylt skal der være mindst 1,5 (m2).
 Stk. 2. I løsdriftssystemer må den enkelte sti ikke på noget sted  

 være smallere end 3 m.
Stk. 3. I en aflastningssti må anbringes indtil tre dyr.
I en  

 aflastningssti skal der være mindst 2,8 (m2) tilgængeligt stiareal pr. dyr,  

 dog skal den enkelte sti være mindst 3,5 (m2).
 Stk. 4. I de i stk. 1-3 nævnte stier skal mindst 1,3 (m2) pr. so  

 og 0,95 (m2) pr. gylt være areal med fast gulv og strøelse.
§ 7. Hvor drægtige søer og gylte holdes i enkeltdyrsbokse, jf. §  

 5, skal der være mindst 90 cm fast gulv målt fra krybbens bagkant.
Boksene  

 skal være indrettet således, at hvert svin kan lægge sig samt hvile og rejse  

 sig uden besvær.
 § 8. For drægtige søer og gylte i løsdriftssystemer skal der være  

 installeret et overbrusningsanlæg eller en tilsvarende anordning, hvorved  

 dyrenes kropstemperatur kan reguleres.
 § 9. Drægtige søer og gylte skal have adgang til halm eller andet,  

 der kan give mæthedsfølelse og opfylde deres behov for rodemateriale.
Kapitel 3 Straf § 10. Med bøde eller hæfte straffes den, der overtræder §§ 5-9.
 Stk. 2. I forskrifter, der udfærdiges efter loven, kan der  

 fastsættes straf af bøde eller hæfte for overtrædelse af bestemmelser i  

 forskrifterne.
 Stk. 3. Der kan pålægges selskaber m.v. (juridiske personer)  

 strafansvar efter straffelovens 5. kapitel.
Kapitel 4 Ikrafttræden, overgangsbestemmelser m.v.
 § 11. Loven træder i kraft den 1. januar 1999.
 Stk. 2. Ved hold af drægtige søer og gylte i bygninger, der er  

 taget i brug før lovens ikrafttræden, skal de i §§ 5-9 nævnte krav dog senest  

 være opfyldt den 1. januar 2014.
§ 12. Loven gælder ikke for Færøerne og Grønland.
Loven kan sættes  

 i kraft for Færøerne og Grønland med de afvigelser, som landsdelenes særlige  

 forhold tilsiger.
Oprindeligt fremsat forslag Kapitel 1 Anvendelsesområde m.v.
 § 1. Reglerne i denne lov finder anvendelse på bedrifter med  

 drægtige søer og gylte, der holdes indendørs til landbrugsmæssigt formål.
 § 2. Ved so forstås et hundyr efter første faring.
 Stk. 2. Ved gylt forstås et hundyr efter kønsmodning og inden  

 faring.
 § 3. Justitsministeren kan fastsætte regler med henblik på  

 opfyldelse af De Europæiske Fællesskabers direktiver om forsvarlig behandling  

 af drægtige søer og gylte og om beskyttelse af disse dyrs velfærd.
 § 4. Reglerne i dyreværnsloven og i forskrifter, der udfærdiges  

 med hjemmel i dyreværnsloven, finder desuden anvendelse på indendørs hold af  

 drægtige søer og gylte.
Kapitel 2 Almindelige bestemmelser § 5. Søer og gylte skal senest 4 uger efter løbning og indtil 7  

 dage før forventet faring være løsgående i løsdriftssystemer i større eller  

 mindre grupper.
Enkelte dyr kan dog undtagelsesvis anbringes i  

 enkeltdyrsbokse eller aflastningsstier, hvis det er nødvendigt af hensyn til  

 dyrenes velfærd.
 § 6. Løsdriftssystemer skal opfylde følgende arealkrav med hensyn  

 til frit tilgængeligt stiareal:
 - For de første 4 søer skal der være mindst 2,8 (m2) pr. so.
 - For de næstfølgende 6 søer skal der være mindst 2,2 (m2) pr. so.
 - For de efterfølgende 10 søer skal der være mindst 2,0 (m2) pr. so.
 - For hver yderligere so skal der være mindst 1,8 (m2).
 - For de første 10 gylte skal der være mindst 1,9 (m2) pr. gylt.
 - For de næstfølgende 10 gylte skal der være mindst 1,7 (m2) pr.
 gylt.
 - For hver yderligere gylt skal der være mindst 1,5 (m2).
 Stk. 2. I løsdriftssystemer må den enkelte sti ikke på noget sted  

 være smallere end 3 m.
Stk. 3. I en aflastningssti må anbringes indtil tre dyr.
I en  

 aflastningssti skal der være mindst 2,8 (m2) tilgængeligt stiareal pr. dyr,  

 dog skal den enkelte sti være mindst 3,5 (m2).
Stk. 4. I de i stk. 1 - 3 nævnte stier skal mindst 1,3 (m2) pr. so og 0,95 (m2) pr. gylt være areal med fast gulv og strøelse.
§ 7. Hvor drægtige søer og gylte holdes i enkeltdyrsbokse, jf. §  

 5, skal der være mindst 90 cm fast gulv målt fra krybbens bagkant.
Boksene  

 skal være indrettet således, at hvert svin kan lægge sig samt hvile og rejse  

 sig uden besvær.
 § 8. For drægtige søer og gylte i løsdriftssystemer skal der være  

 installeret et overbrusningsanlæg eller en tilsvarende anordning, hvorved  

 dyrenes kropstemperatur kan reguleres.
 § 9. Drægtige søer og gylte skal have adgang til halm eller andet,  

 der kan give mæthedsfølelse og opfylde deres behov for rodemateriale.
Kapitel 3 Straf § 10. Med bøde eller hæfte straffes den, der overtræder §§ 5 - 9.
 Stk. 2. I forskrifter, der udfærdiges efter loven, kan der  

 fastsættes straf af bøde eller hæfte for overtrædelse af bestemmelser i  

 forskrifterne.
 Stk. 3. Der kan pålægges selskaber m.v. (juridiske personer)  

 strafansvar efter straffelovens 5. kapitel.
Kapitel 4 Ikrafttræden, overgangsbestemmelser m.v.
 § 11. Loven træder i kraft den 1. januar 1999.
 Stk. 2. Ved hold af drægtige søer og gylte i bygninger, der er  

 taget i brug før lovens ikrafttræden, skal de i §§ 5 - 9 nævnte krav dog  

 senest være opfyldt den 1. januar 2014.
§ 12. Loven gælder ikke for Færøerne og Grønland.
Loven kan sættes  

 i kraft for Færøerne og Grønland med de afvigelser, som landsdelenes særlige  

 forhold tilsiger.
Bemærkninger til lovforslaget Almindelige bemærkninger 1. Indledning Formålet med lovforslaget er at sikre en bedre velfærd for drægtige søer  

 og gylte, der holdes indendørs.
Det foreslås, at disse dyr fremover som udgangspunkt alene må holdes i  

 løsdriftssystemer, hvor der stilles visse minimumskrav til stiarealerne.
Hvis  

 dyrene mere undtagelsesvis holdes i enkeltdyrsbokse, foreslås det tillige, at  

 boksen har fast gulv på et vist minimumsareal.
 Endvidere foreslås det, at dyrene skal have adgang til  

 temperaturregulerende foranstaltninger i form af overbrusningsanlæg eller  

 lignende samt til halm eller andet, der kan give dyrene en mæthedsfølelse og  

 noget rodemateriale.
 Forslaget skal sikre, at væsentlige adfærdsmæssige og fysiologiske behov  

 hos dyrene opfyldes, idet de bl.a. får mulighed for at bevæge sig frit  

 omkring og for at regulere deres kropstemperatur og få opfyldt deres behov  

 for at rode.
2. De gældende regler De gældende regler om svins velfærd er fastsat i Justitsministeriets  

 bekendtgørelse nr. 998 af 14. december 1993 om beskyttelse af svin.
 Bekendtgørelsen gennemfører rådets direktiv 91/630/EØF af 19. november  

 1991 om fastsættelse af mindstekrav med hensyn til beskyttelse af svin.
Bekendtgørelsen indeholder bl.a. en regel om, at opbinding af svin er  

 forbudt.
Bekendtgørelsen trådte i kraft den 1. januar 1994.  

 Opbindingsforbudet gjaldt dog først fra den 1. januar 1996, og ved hold af  

 svin i bygninger, der er taget i brug inden denne dato, er der fastsat en  

 overgangsperiode, idet opbindingsforbudet i disse tilfælde senest skal være  

 opfyldt den 31. december 2005.
 Bekendtgørelsen er optrykt som bilag til lovforslaget.
3. Lovforslagets baggrund Det fremgår af dyreværnslovens § 4, stk. 1, at justitsministeren kan  

 fastsætte regler om dyrs opholdsarealer og opholdsrum og om inventaret heri.  

 Efter § 4, stk. 2, kan regler vedrørende dyr i landbruget, der ikke beror på  

 en forpligtelse af international karakter, alene fastsættes efter stk. 1, når  

 reglerne er af mindre indgribende betydning.
 Nærværende forslag beror ikke på en international forpligtelse, og  

 forslaget indeholder regler af mere indgribende betydning, så det skønnes  

 ikke muligt inden for rammerne af den givne bemyndigelsesbestemmelse i  

 dyreværnslovens § 4, stk. 1, jf. stk. 2, at fastsætte forslagets regler om  

 indendørs hold af drægtige søer og gylte i form af administrative  

 forskrifter.
3.1. Det Dyreetiske Råds udtalelse om svineproduktion Det Dyreetiske Råd afgav i oktober 1993 en udtalelse om svineproduktion.  

 Rådet udtalte bl.a., at man anser det for etisk betænkeligt, at man i de  

 moderne intensive produktionssystemer holder svin under forhold, hvor dyrene  

 har meget ringe bevægelsesfrihed og få muligheder for at få opfyldt en række  

 væsentlige behov.
Sådanne systemer omfatter fikserede søer og slagtesvin på  

 fuldspaltegulv.
Det Dyreetiske Råd udtalte desuden sin støtte til de igangværende  

 initiativer fra den offentligt finansierede forskning, fra erhvervet og fra  

 en række initiativrige producenter med henblik på at udvikle mindre  

 restriktive og mere stimulusrige staldsystemer, f.eks. systemer, hvor søer  

 kan gå løse i flok.
Rådet opfordrede til, at disse initiativer på lidt  

 længere sigt følges op af regler, som med passende overgangsordninger  

 forbyder de mere restriktive og stimulusfattige staldsystemer.
3.2. Regeringens fødevarepolitiske redegørelse I efteråret 1997 blev forholdene for svin i de intensive  

 produktionssystemer genstand for en intensiv debat, og statsministeren gav i  

 Folketingets spørgetime udtryk for, at dyrevelfærden på dette område skulle  

 tages op til drøftelse.
 I regeringens fødevarepolitiske redegørelse fra januar 1998 tilkendegav  

 regeringen, at der i særdeleshed inden for den moderne svine- og  

 fjerkræproduktion kan være grundlag for at tilvejebringe nye regler, hvor der  

 i højere grad bør fokuseres på etiske hensyn, herunder hensynet til dyrenes  

 behov, frem for i så vidt omfang som hidtil at fokusere på  

 produktionsøkonomien.
 Navnlig for så vidt angår svineproduktionen påpegede regeringen, at man  

 allerede i indeværende samling agtede at fremkomme med forslag til en ny lov  

 om hold af svin, der i videre omfang end hidtil inddrager den etiske  

 dimension.
3.3. Arbejdsgruppen om hold af svin Justitsministeren og fødevareministeren nedsatte den 22. januar 1998 en  

 arbejdsgruppe bestående af repræsentanter for de to ministerier og  

 Landbrugsraadet, samt forskningsprofessor Peter Sandøe, formand for Det  

 Dyreetiske Råd, og dr. med. vet.
H.
B.
Simonsen, præsident for Foreningen til  

 Dyrenes Beskyttelse.
 Arbejdsgruppen fik følgende kommissorium:
 »Der nedsættes en arbejdsgruppe, der har til opgave at komme med  

 forslag til danske minimumsregler for hold af svin.
 Disse regler skal sikre, at dyrene får opfyldt deres adfærdsmæssige behov.  

 Dette indebærer bl.a., at dyrene som hovedregel skal have mulighed for at  

 kunne bevæge sig frit omkring, have mulighed for temperaturregulering og have  

 adgang til grovfoder/rodemateriale.
 Arbejdsgruppen skal inddrage resultaterne af forskning og afprøvning på  

 området og i videst muligt omfang tage hensyn hertil ved udformning af  

 reglerne.
Reglerne skal endvidere indeholde overgangsordninger, som giver en  

 passende tid til tilpasning af eksisterende staldsystemer, således at  

 producenterne får rimelig tid til at omstille sig.« Det blev tilkendegivet over for arbejdsgruppen, at gruppen forventedes  

 medio februar 1998 at aflevere et udkast til regler, som allerede i  

 indeværende samling kunne danne grundlag for gennemførelse af nye  

 forskrifter, der øger dyrevelfærden for svin.
 Arbejdsgruppen afleverede den 6. februar 1998 et forslag til lov om  

 indendørs hold af drægtige søer og gylte.
 Arbejdsgruppens lovforslag begrænser sig til hold af søer og gylte, der er  

 drægtige, og indeholder på fire hovedområder bestemmelser, der må antages at  

 fremme dyrenes velfærd betydeligt:
 For det første stilles der krav om, at dyrene skal gå i løsdriftssystemer  

 en stor del af drægtighedsperioden, ligesom der stilles minimumskrav til  

 arealet i sådanne systemer, jf. §§ 5 og 6. Herved sikres det, at dyrene får  

 mulighed for at bevæge sig frit omkring i stedet for, at de står fikseret i  

 enkeltdyrsbokse eller står bundet.
 For det andet stilles der krav om installering af overbrusningsanlæg eller  

 lignende i løsdriftssystemerne, så dyrene har mulighed for at regulere deres  

 kropstemperatur, jf. § 8.
 For det tredje stilles der krav om, at dyrene skal have adgang til halm  

 eller andet, der kan give dyrene en mæthedsfølelse, jf. § 9. Hos drægtige  

 søer kan sult udgøre et væsentligt velfærdsproblem, og ved at stille et  

 sådant krav sikres, at dyrene får et supplement til det traditionelle  

 koncentrerede foder, således at sultfornemmelsen mindskes, og eventuelle  

 aggressioner derved dæmpes.
 For det fjerde stilles der krav om, at dyrene skal have adgang til halm  

 eller andet, der kan opfylde deres behov for at rode, jf. § 9.
Arbejdsgruppen foreslår, at reglerne træder i kraft den 1. januar 1999, og  

 at der indføres en overgangsperiode på 15 år for hold af drægtige søer og  

 gylte i bygninger, der er taget i brug inden lovens ikrafttræden.
Herved  

 gives der landmændene en rimelig periode til tilpasning af bygningerne og  

 omstilling af produktionen.
 Arbejdsgruppen har tillige afgivet en afsluttende erklæring, hvori  

 arbejdsgruppen bl.a. udtaler følgende:
»Arbejdsgruppen mener også, at der er grund til at se nærmere på  

 andre dele af svineproduktionen.
Det gælder bl.a. hold af slagtesvin.
Inden for den givne meget korte tidsramme mener gruppen dog ikke, at det  

 er muligt at komme med forslag, som i tilstrækkelig grad baserer sig på  

 resultaterne af forskning og afprøvning.
Når det f.eks. drejer sig om  

 slagtesvin, er de foreliggende afprøvningsresultater langt mindre entydige,  

 end de er for hold af gylte og drægtige søer.
 Arbejdsgruppen foreslår derfor, at arbejdsgruppen fortsætter sit arbejde  

 og ser nærmere på de øvrige aspekter af svineproduktionen.
Det foreslås endvidere, at arbejdsgruppen ikke blot skal have til opgave  

 at foreslå nye nationale regler på området, men også kan komme med forslag  

 vedrørende den danske holdning i EU ved den forestående revision af Rådets  

 direktiv 91/630/EØF om fastsættelse af mindstekrav med hensyn til beskyttelse  

 af svin.« 3.4. Justitsministeriets overvejelser Det er Justitsministeriets opfattelse, at der i den moderne  

 svineproduktion er grund til at udarbejde nye regler, der i højere grad  

 fokuserer på de dyreetiske hensyn og dyrenes behov.
 Justitsministeriet deler Det Dyreetiske Råds opfattelse af, at de udbredte  

 produktionssystemer med fikserede søer udgør et særligt problem.
Justitsministeriet er endvidere enig med arbejdsgruppen i, at det på  

 baggrund af de nyeste forskningsresultater og den praktiske erfaring, der  

 efterhånden er opnået, er muligt at lave regler om løsdrift for drægtige søer  

 og gylte.
Det vil være et betydeligt dyrevelfærdsmæssigt fremskridt at give  

 dyrene mulighed for at bevæge sig frit omkring i stedet for som nu, hvor  

 dyrene i vidt omfang er fikserede i enkeltdyrsbokse.
 Forslaget til lov om indendørs hold af drægtige søer og gylte er i  

 overensstemmelse med arbejdsgruppens udkast til regler herom, idet der dog i  

 relation til arealkravene på grundlag af efterfølgende forhandlinger med  

 arbejdsgruppens medlemmer er sondret mellem søer og gylte.
 Justitsministeriet finder det tillige påkrævet, at arbejdsgruppen  

 fortsætter sit arbejde med henblik på at lave regler for hold af andre svin  

 end drægtige søer og gylte, herunder slagtesvin, og at dette arbejde kan  

 finde sted over en rimelig tidshorisont, så alle muligheder og alternativer  

 kan gennemgås nøje.
 Justitsministeren agter derfor at lade arbejdsgruppen fortsætte sit  

 arbejde, så velfærden også for disse dyr kan forbedres.
4. Lovforslagets økonomiske og administrative konsekvenser Lovforslaget skønnes ikke at have økonomiske og administrative  

 konsekvenser af betydning for det offentlige.
5. Lovforslagets miljømæssige og erhvervsøkonomiske konsekvenser Lovforslaget skønnes ikke umiddelbart at have miljømæssige konsekvenser,  

 idet kravet om strøelse på lejearealet og adgang til halm eller andet  

 rodemateriale m.m. vil kunne imødekommes, uden at producenten behøver at  

 overgå til systemer med dybstrøelse med de dertil hørende konsekvenser for  

 miljøet.
 Hvis producenterne vælger at bruge dybstrøelsessystemer, vil det kunne  

 have miljømæssige konsekvenser bl.a. i form af større ammoniakfordampning og  

 mindre udnyttelse af husdyrgødningen.
 Lovforslaget skønnes at have erhvervsøkonomiske konsekvenser for  

 landbruget, idet de foreslåede krav vil betyde ekstra omkostninger til en  

 øget arbejdsindsats i og med, at der stilles krav om fast gulv og strøelse,  

 som formentlig vil skulle rengøres oftere end stier med fuldspaltegulve,  

 ligesom der må påregnes begrænsede merudgifter til halm eller andet, der kan  

 give dyrene mæthedsfølelse og opfylde deres behov for at rode.
Endvidere vil de øgede arealkrav pr. so eller gylt og kravet om  

 installation af overbrusningsanlæg eller lignende anordninger medføre øgede  

 udgifter for erhvervet.
Omfanget af disse meromkostninger vil i nogen  

 udstrækning blive kompenseret af færre anlægsomkostninger ved nybyggeri, idet  

 der ikke skal investeres i enkeltdyrsbokse og andet inventar i samme omfang  

 som ved de gængse staldbyggerier.
Hidtidige erfaringer viser, at produktiviteten i løsdriftssystemer ligger  

 på niveau med produktiviteten i traditionelle stalde.
Løsdriftssystemer  

 stiller imidlertid større krav til driftsledelse.
Hvis dette krav opfyldes,  

 vil der som udgangspunkt ikke blive tale om ændrede driftsresultater.
 Der vil dog være driftsøkonomiske indkøringsomkostninger, idet der må  

 forventes en højere udskiftningsprocent ved introduktion af hidtil fikserede  

 søer i et nyt løsdriftssystem, fordi nogle af søerne ikke vil kunne omstille  

 sig og derfor må tages ud af den almindelige drift.
Lovforslagets driftsøkonomiske konsekvenser forventes dog at begrænse sig  

 til en indkøringsperiode på 1 - 2 år for den enkelte svineproducent, når  

 denne overgår til løsdriftssystemet, mens det på grund af den foreslåede  

 lange overgangsperiode ikke umiddelbart forventes at få væsentlige branche-  

 og samfundsøkonomiske konsekvenser.
Se i øvrigt bemærkningerne til § 11.
6. Lovforslagets EU-retlige aspekter Rådets direktiv 91/630/EØF om fastsættelse af mindstekrav med hensyn til  

 beskyttelse af svin er et minimumsharmoniseringsdirektiv, som ikke er til  

 hinder for, at Danmark nationalt fastsætter skærpede mindstekrav.  

 Lovforslaget har derfor ingen umiddelbare EU-retlige konsekvenser.
Ifølge artikel 6 i ovennævnte direktiv skulle Kommissionen senest den 1.  

 oktober 1997 forelægge Rådet en rapport udarbejdet på grundlag af en  

 udtalelse fra Den Videnskabelige Veterinærkomite om det eller de intensive  

 opdrætssystemer, der ud fra et patologisk, zooteknisk, fysiologisk og  

 adfærdsmæssigt synspunkt opfylder kravene til svins velfærd, samt om de  

 forskellige systemers samfundsøkonomiske følgevirkninger.
Rrapporten skulle  

 navnlig omhandle velfærd for søer opdrættet i forskellige grader af  

 indelukning og i flok, og den skal være ledsaget af relevante forslag, der  

 bygger på rapportens konklusioner.
Den Videnskabelige Veterinærkomite afgav udtalelse den 30. september 1997,  

 og Kommissionen må forventes snarest at forelægge Rådet en sådan rapport med  

 forslag til revision af direktivet.
Under de kommende forhandlinger om  

 forslaget vil Danmark kunne tage udgangspunkt i de her foreslåede regler,  

 hvoraf bl.a. § 6, stk. 4, netop er baseret på udtalelsen fra Den  

 Videnskabelige Veterinærkomite.
Lovforslaget vil således kunne få indirekte  

 virkning på den danske holdning til den forestående revision af EU- reglerne.
7. Hørte myndigheder og interesseorganisationer Lovforslaget har været sendt til høring hos Ministeriet for Fødevarer,  

 Landbrug og Fiskeri, Miljø- og Energiministeriet, Dyreværnsrådet, Det  

 Dyreetiske Råd, Det Veterinære Sundhedsråd, Landbrugsraadet, Landsforeningen  

 af Danske Svineproducenter, Landsudvalget for Svin, De Danske  

 Landboforeninger, Dansk Familielandbrug, Slagteriernes Forskningsinstitut,  

 Danske Slagterier, Kødbranchens Fællesråd, professor Henning Staun fra Den  

 kgl.
Veterinær- og Landbohøjskole, Den Danske Dyrlægeforening, Foreningen til  

 Dyrenes Beskyttelse i Danmark, Dyrenes Dags Komite, Dyreværnsforeningernes  

 Fællesråd og Dyrefondet.
Bemærkninger til lovforslagets enkelte bestemmelser Til § 1 Bestemmelsen angiver lovens anvendelsesområde.
Omfattet er bedrifter med  

 drægtige søer og gylte, der holdes indendørs til landbrugsmæssigt formål.
Herved holdes bedrifter med udegående dyr uden for lovens  

 anvendelsesområde, idet dyrene på sådanne bedrifter holdes under helt andre  

 forhold end dyrene i de gængse intensive indendørsproduktionssystemer.
Dyrene  

 er således ikke fikserede og har en anderledes fri adgang til rodemateriale  

 og foder, der giver mæthedsfornemmelse, ligesom de kan regulere deres  

 kropstemperatur efter behov ved sølebadning og lignende.
Der er derfor ikke  

 det samme behov for at fastsætte regler om disse forhold for udegående svin.
Endvidere gælder loven kun for bedrifter, der holder svin til  

 landbrugsmæssigt formål, dvs. med henblik på kødproduktion eller avl.
Loven  

 gælder for alle bedrifter - uanset størrelse - der producerer svin til det  

 anførte formål.
Hold af f.eks. drægtige hængebugsvin som kæledyr omfattes således ikke af  

 forslaget.
Det samme gør sig gældende for drægtige søer og gylte, der holdes  

 med henblik på opdræt af forsøgsdyr (minigrise).
Til § 2 Bestemmelsen definerer, hvad der forstås ved en so og en gylt.  

 Definitionerne svarer med en enkelt sproglig ændring til de definitioner, der  

 er angivet i § 2, stk. 3 og 4, i den gældende bekendtgørelse om beskyttelse  

 af svin.
De er endvidere i overensstemmelse med definitionerne i Rådets  

 direktiv 91/630/EØF om fastsættelse af mindstekrav med hensyn til beskyttelse  

 af svin, artikel 2, nr. 3 og 4.
Til § 3 Bestemmelsen svarer til § 4 a i dyreværnsloven, jf. lov nr. 386 af 6. juni  

 1991 som ændret bl.a. ved lov nr. 183 af 14. april 1993. Formålet med  

 bestemmelsen er at gøre det muligt administrativt at gennemføre direktiver  

 fra EU om forsvarlig behandling af dyr og beskyttelse af dyrs velfærd.
Bestemmelsen blev foreslået indsat i dyreværnsloven i 1992, idet der havde  

 vist sig et behov herfor.
De internationale forpligtelser på  

 dyreværnsområdet, der tidligere i det væsentlige forelå som udkast til  

 forordninger, som efter vedtagelsen virker som national ret, havde i praksis  

 vist sig i vidt omfang at blive fastsat som direktiver, der normalt kræver  

 nationale opfyldelsesbestemmelser.
Af lovtekniske såvel som af praktiske  

 grunde fandt man det derfor hensigtsmæssigt i dyreværnsloven at åbne mulighed  

 for, at sådanne regler kan gennemføres administrativt.
Forud for deltagelse i arbejdsgruppemøder i EU-regi inden for  

 dyreværnsområdet afholder Justitsministeriet møder i en særlig komite  

 (»den nationale komite«), hvor udkast til EU-direktiver løbende  

 gennemgås og drøftes.
Den nationale komite består foruden af embedsmænd fra  

 de berørte ministerier dels af særligt sagkyndige, dels af  

 interesserepræsentanter fra landbruget og dyreværnsforeningerne.
Derudover  

 suppleres komiteen med eksperter og repræsentanter for  

 interesseorganisationer inden for de særlige områder, som skal drøftes.  

 Direktivudkastene bliver tillige forud for den endelige vedtagelse forelagt  

 Folketingets Europaudvalg.
 På denne baggrund vedtog Folketinget i 1993 den foreslåede ændring af  

 dyreværnsloven.
Adgangen til administrativt at fastsætte regler, der gør det muligt at  

 opfylde vore internationale forpligtelser også på svineområdet, er således  

 allerede givet i dyreværnsloven.
Med gennemførelsen af en særlov for drægtige  

 søer og gylte, findes bestemmelsen dog også af pædagogiske årsager at burde  

 medtages heri.
 Såfremt EU ved den forestående revision af direktivet om beskyttelse af  

 svin fastsætter skærpede mindstekrav for drægtige søer og gylte i forhold til  

 de i dette forslag foreslåede regler, vil EU-reglerne herefter kunne  

 gennemføres i dansk ret ved udfærdigelse af administrative regler med hjemmel  

 i denne lov.
Til § 4 Bestemmelsen præciserer, at dyreværnslovens generelle regler om  

 beskyttelse af dyr fortsat finder anvendelse på svin omfattet af denne lov.  

 Det samme er tilfældet med regler udstedt med hjemmel i dyreværnsloven.
 Det drejer sig eksempelvis om de generelt formulerede regler i  

 dyreværnslovens §§ 1 - 3, hvorefter dyr bl.a. skal behandles forsvarligt, og  

 hvorefter den, der holder dyrene, skal sørge for, at de behandles  

 omsorgsfuldt og huses, fodres, vandes og passes under hensyntagen til deres  

 fysiologiske, adfærdsmæssige og sundhedsmæssige behov, ligesom dyrene skal  

 tilses mindst en gang om dagen.
Endvidere vil de hidtil gældende bestemmelser i bekendtgørelser, der  

 fastsætter regler om svin, og som er udstedt i medfør af dyreværnsloven,  

 fortsat være gældende i det omfang, der ikke ved nærværende forslag  

 fastsættes nye regler på området.
En række bestemmelser i bekendtgørelse om  

 beskyttelse af svin og bekendtgørelse om slagtning og aflivning af dyr vil  

 således fortsat være gældende også for så vidt angår drægtige søer og gylte.
Det gælder f.eks. § 4 i bekendtgørelsen om beskyttelse af svin, hvorefter  

 det er forbudt at opbinde svin.
Ved bekendtgørelsens § 32, stk. 2, er fastsat  

 en overgangsperiode, hvorefter forbudet senest skal være opfyldt den 31.  

 december 2005 for bygninger, der er taget i brug inden den 1. januar 1996.  

 Ved hold af drægtige søer og gylte i alle ny- og ombyggede stalde, der tages  

 i brug efter lovforslagets ikrafttræden, må dyrene således naturligvis ikke  

 stå bundne, men skal holdes i løsdrift.
Til § 5 Bestemmelsen i 1. pkt. fastslår, at drægtige søer og gylte i det meste af  

 drægtighedsperioden skal gå løse i større eller mindre flokke i  

 løsdriftssystemer.
Løsdriftssystemer imødekommer dyrenes sociale behov og  

 giver dyrene større bevægelsesfrihed.
Efter forslaget skal dyrene fortsat kunne holdes i traditionelle bokse  

 indtil 4 uger efter løbning.
Baggrunden herfor er, at det efter de  

 foreliggende oplysninger ikke kan udelukkes, at det ville give  

 produktionsmæssige tab at lade dyrene gå løse straks efter løbning.
Dette  

 skyldes, at dyrene udsættes for en vis belastning, når de sættes sammen med  

 andre dyr, og der skal etableres en rangorden mellem de stærkeste og svageste  

 dyr i gruppen.
Risikoen for stress og øget aggression ved sammensætning med  

 andre dyr straks efter løbning vil kunne medføre en sådan belastning, at  

 implantationen forstyrres, så fostrene ikke sætter sig fast i børhornene.
Det  

 kan føre til mindre kuldstørrelser eller egentlige aborter.
Der forskes i øjeblikket i, om belastningsniveauet og dermed risikoen for  

 tab af fostre kan begrænses ved f.eks. ændret fodring eller anderledes  

 indretning af stierne.
Resultaterne er imidlertid endnu ikke entydige.
Efter forslaget kan dyrene på ny anbringes i bokse 7 dage før forventet  

 faring.
Det bemærkes hertil, at dyrene bør have nogle få dage til at vænne  

 sig til at stå i en fareboks, når de har været vant til at gå løse i grupper.  

 Det belaster dyrene at omstille sig til nye forhold, og det er derfor  

 vigtigt, at dette ikke sker alt for tæt på faringstidspunktet, hvor dyrene er  

 mere udsatte.
Med hensyn til løsdrift omkring faring og i diegivningsperioden viste  

 forsøg udført frem til marts 1996 af Landsudvalget for Svin og Danske  

 Slagterier i samarbejde med Statens Husdyrbrugsforsøg, at  

 pattegrisedødeligheden i fem udvalgte stisystemer var betydeligt højere (over  

 20 %) end den pattegrisedødelighed, der registreredes i veldrevne intensive  

 besætninger med søer i boks.
Der er fortsat ikke udviklet stisystemer til  

 løsdrift omkring faring og i diegivningsperioden, som inden for en rimelig  

 produktionsøkonomisk ramme kan sikre en pattegrisedødelighed, der er  

 acceptabelt lav.
For gruppeopstaldede drægtige søer og gylte kan der være problemer med, at  

 nogle svin ikke kan klare sig i flokken og må tages ud.
Materiale fra Den  

 Rullende Afprøvning under Landsudvalget for Svin og oplysninger fra Danmarks  

 Jordbrugsforskning viser, at ca. 10 % af gruppeopstaldede drægtige søer ikke  

 kan klare sig i flokken og må tages ud på grund af aggressioner.
Det kan  

 enten være meget aggressive søer eller søer, som er ofre for de andres  

 aggressioner, der må tages ud af flokken.
Det er derfor vigtigt at bevare muligheden for, at enkelte dyr i særlige  

 situationer undtagelsesvis kan tages ud af flokken og enten anbringes i  

 enkeltdyrsbokse eller i aflastningsstier sammen med et eller to andre dyr,  

 hvis det er nødvendigt af hensyn til dyrenes velfærd.
Det må forventes, at  

 behovet for at tage dyr ud af løsdriftssystemerne på grund af aggressioner  

 eller frygt vil blive stadigt mindre, idet man ved fortsat udvikling af  

 staldindretning og fodringsssystemer kan mindske aggressionerne, ligesom man  

 ved selektiv avl kan søge at mindske aggressiviteten og derved få de mest  

 rolige og velegnede dyr til løsdrift.
 Hvis dyrene af andre årsager er kommet til skade eller blevet syge, skal  

 der ligeledes være mulighed for at tage dem ud af flokken og placere dem i  

 enkeltdyrsbokse eller aflastningsstier.
Til gengæld bør der så i alle tilfælde stilles krav til indretningen af  

 boksene og til arealstørrelsen i aflastningsstierne.
Herom henvises til  

 bemærkningerne til § 6, stk. 3, og § 7.
Til § 6 Erfaringerne med løsdriftssystemer viser, at jo færre dyr, der går sammen,  

 jo større plads kræves der pr. dyr.
I stk. 1 foreslås det derfor, at  

 arealkravene i løsdriftssystemer gradueres alt efter hvor stor en gruppe dyr,  

 der holdes sammen i en sti.
Endvidere foreslåes arealkravene at skulle  

 fastsættes efter, om der er tale om søer eller gylte, idet gylte sædvanligvis  

 er mindre end søer.
For de første fire søer i en gruppe skal der være mindst 2,8 (m2) frit tilgængeligt stiareal pr. so, mens der for de næste 6 søer skal være mindst 2,2 (m2) pr. so.
For de efterfølgende 10 søer skal der være mindst 2,0 (m2) pr. so, og for hver yderligere so skal der være mindst 1,8 (m2).
 For de første 10 gylte skal der være mindst 1,9 (m2) pr. gylt, og for de  

 næste 10 skal der være mindst 1,7 (m2) pr. gylt, mens der for hver yderligere  

 gylt skal være mindst 1,5 (m2).
Der er tale om frit tilgængeligt stiareal, hvorved forstås, at det er et  

 areal, som dyrene har adgang til hele tiden, og som ikke udfyldes af krybber  

 og lignende.
De omkringliggende områder, som dyrene kun lejlighedsvis lukkes  

 ud i, som f.eks. separate fodringsbokse og gangarealer hen til disse, kan  

 ikke medregnes i det frit tilgængelige stiareal.
 For at give dyrene mulighed for at bevæge sig relativt ubesværet rundt og  

 forbi hinanden og udelukke risikoen for, at en dominerende so eller gylt ved  

 at stille sig på tværs forhindrer svagere dyr i at bevæge sig rundt i en sti  

 og eventuelt flygte fra aggressioner, stilles der i stk. 2 krav om, at den  

 enkelte sti i løsdriftssystemer ikke på noget sted må være smallere end 3 m.
Hvis et dyr f.eks. er offer for andre dyrs aggressioner i en sådan grad,  

 at dyrets velfærd er truet, kan det tages ud af løsdriftssystemet og placeres  

 i en enkeltboks eller en aflastningssti, jf. § 5. I tilfælde af, at dyret  

 placeres i en aflastningssti, stilles der i § 6, stk. 3, krav om, at der skal  

 være mindst 2,8 (m2) frit tilgængeligt stiareal pr. dyr i aflastningsstien.  

 Dog skal den enkelte aflastningssti være mindst 3,5 (m2). Der må endvidere  

 højst anbringes 3 dyr i en aflastningssti, så dyrene får mere ro til at  

 restituere sig end i de almindelige løsdriftsstier.
Se endvidere  

 bemærkningerne til § 5.
I stk. 4 bestemmes det, at i løsdriftssystemer og aflastningsstier skal  

 mindst 1,3 (m2) pr. so og 0,95 (m2) pr. gylt af stiarealet være med fast gulv  

 og strøelse.
Herved forbydes brugen af fuldspaltegulve, som ikke giver de  

 store muligheder for at tildele dyrene strøelse, og som kan gøre det  

 vanskeligt for dyrene at regulere deres kropstemperatur, ligesom deres behov  

 for at rode vanskeligt kan imødekommes.
Det er derfor af flere grunde vigtigt  

 for dyrenes velfærd, at de har et areal, hvor der er fast gulv med en eller  

 anden form for strøelse.
Se i øvrigt bemærkningerne til § 9.
 Mindstekravene i stk. 4 til den del af stiarealet, der skal have fast gulv  

 og strøelse, er i overensstemmelse med anbefalingerne i Den Videnskabelige  

 Veterinærkomites udtalelse af 30. september 1997. Der henvises til de  

 almindelige bemærkninger, pkt. 6.
Til § 7 Bestemmelsen sikrer, at drægtige søer og gylte, der holdes i  

 enkeltdyrsbokse, har mindst 90 cm fast gulv målt fra krybbens bagkant.  

 Bestemmelsen har først og fremmest betydning for dyrene i perioden fra  

 løbning og fire uger frem, men også i de situationer, hvor det efterfølgende  

 har været nødvendigt at fjerne et dyr fra flokken på grund af frygt eller  

 aggressivitet og indsætte dem i bokse, vil denne bestemmelse have en  

 dyrevelfærdsmæssig betydning.
Boksene skal være indrettet således, at dyret kan lægge sig samt hvile og  

 rejse sig uden besvær.
Det gælder i øvrigt for alle svin uanset hvilket  

 staldsystem, de går i, jf. § 11, stk. 1, i bekendtgørelsen om beskyttelse af  

 svin, men det er vigtigt at understrege dette, når det drejer sig om  

 enkeltdyrsbokse, hvor der ikke for tiden stilles mindstekrav til  

 arealstørrelsen eller til indretningen i øvrigt.
Til § 8 Bestemmelsen fastslår, at dyrene skal have mulighed for at regulere deres  

 kropstemperatur.
Svin har ikke svedkirtler på kroppen og kan derfor ikke  

 svede over hele kroppen som f.eks. mennesker.
Svin har derfor et stort behov  

 for at kunne få afkølet kroppen på en anden måde, når det bliver varmt eller  

 efter fysisk aktivitet.
Hvis de har mulighed for at blive våde, kan de få  

 afkølet kroppen ved fordampning af vandet fra kroppen.
En af de måder, hvorpå svin således kan blive kølet af, er ved at  

 installere et overbrusningsanlæg, der kan indstilles til, f.eks. når det er  

 over en vis temperatur, een gang i timen at sende et brus af vand ud over et  

 bestemt område af stien.
Svinene kan så søge hen til dette område, hvis de  

 har behov for at blive afkølet.
Af hensyn til eventuelle aggressioner blandt  

 dyrene, bør man ved installering af sådanne anordninger tage højde for, at  

 alle dyrene får tilstrækkelig adgang til vandet, f.eks. ved at afpasse  

 intervallet mellem overbrusninger, varigheden af disse og udstrækningen af  

 det overbrusede areal efter dyrenes adfærdsmæssige reaktion.
Til § 9 Bestemmelsen stiller krav om, at drægtige søer og gylte skal have adgang  

 til halm eller andet, der kan give mæthedsfølelse, og som tillige kan opfylde  

 dyrenes behov for at rode.
Et væsentligt velfærdsproblem for drægtige søer er, at de ofte er sultne.  

 Drægtige søer fodres normalt med et koncentreret foder, som opfylder deres  

 behov for næringsstoffer, men som ikke giver tilstrækkelig mæthedsfølelse.  

 Det skyldes hensynet til pattegrisenes overlevelse i den efterfølgende  

 diegivningsperiode.
Hvis søerne bliver for fede, opstår der angiveligt  

 hyppigere problemer under og efter faring med risiko for efterfølgende  

 sygdomme med nedsat mælkeydelse til følge.
Alternativ fodring med fiberrige  

 foderblandinger eller et supplement i form af grovfoder har vist sig at øge  

 mætheden uden at indvirke negativt på diegivningsperioden.
Tilsvarende har halm en positiv virkning, idet halmen øger mavefyldningen  

 og dermed mæthedsfølelsen, og så kan halmen tillige fungere som medium for  

 fødesøgningsadfærd, der er en vigtig og aggressionsdæmpende adfærd for sultne  

 søer.
Derfor er kravet om halm eller andet, der giver dyrene mæthedsfølelse,  

 et vigtigt fremskridt for dyrenes velfærd, samtidig med at den enkelte  

 landmand selv kan vælge, om dyrene skal have halm, eller om de skal have en  

 anden form for foder, der dæmper sultfornemmelsen.
Det er almindeligt kendt, at svin har et stort behov for at rode.
Der  

 stilles derfor også krav om, at de omhandlede søer og gylte skal have adgang  

 til rodemateriale.
Dette kan være i form af halm eller andet strøelse.
Ved tildeling på stigulvet af tilstrækkeligt halm, så alle dyrene i stien  

 kan komme til både at æde af halmen og rode i den, vil halm alene kunne  

 opfylde begge kravene i denne bestemmelse.
Landmanden har dog også mulighed  

 for at vælge alternativer som f.eks. at strø med høvlspåner, som dyrene kan  

 rode i, og så ved siden af give dem strukturholdigt og fiberrigt grovfoder,  

 så de får en vis mæthedsfølelse.
Endelig kan landmanden selvfølgelig vælge at  

 give dyrene både tilstrækkeligt halm til at opfylde kravene og derudover  

 ekstra grovfoder ved siden af, idet loven ikke er til hinder for, at dyrene  

 får endnu bedre forhold end de lovbestemte mindstekrav.
Til § 10 Bestemmelsen indeholder reglerne om straf for overtrædelse af loven.
Efter  

 stk. 1 går strafferammen fra bøde til hæfte for overtrædelse af §§ 5 - 9.  

 Efter stk. 2 er der hjemmel til at indsætte bestemmelser om en tilsvarende  

 strafferamme i administrative forskrifter, der udfærdiges efter lovens § 3.  

 Efter stk. 3 er der tillige mulighed for at pålægge juridiske personer  

 strafansvar i overensstemmelse med reglerne i straffelovens 5. kapitel.
Til § 11 Det foreslås, at loven træder i kraft den 1. januar 1999, men at der for  

 hold af drægtige søer og gylte i bygninger, der er taget i brug før denne  

 dato, gælder en overgangsperiode på 15 år fra lovens ikrafttræden.
Herved sikres det, at bestemmelserne i loven, der de første 15 år kun  

 gælder ved hold af dyrene i ny- eller ombygninger, på sigt også skal finde  

 anvendelse på eksisterende staldanlæg.
Landmænd, der inden den 1. januar 1999  

 har bygget om eller bygget nyt, får således en rimelig periode til at  

 tilpasse deres bygninger og eventuelt omstille deres produktion, således at  

 der kan ske en løbende tilpasning til lovens krav.
Der henvises i øvrigt til  

 de almindelige bemærkninger under pkt. 5.
 I de gældende regler om beskyttelse af svin er der fastsat minimumskrav om  

 f.eks. arealkrav ved flokvis opdræt af svin og forbud mod opbinding af svin,  

 jf. § 3 og § 4 i bekendtgørelsen om beskyttelse af svin.
 For så vidt angår arealkravene, skal drægtige søer og gylte ef ter  

 lovforslagets ikrafttræden have mindst det areal til rådighed, der følger af  

 lovforslagets § 6, og det vil således ikke være tilstrækkeligt at følge  

 minimumskravene i § 3 i bekendtgørelsen om beskyttelse af svin.
For så vidt angår opbindingsforbudet i bekendtgørelsens § 4, er det  

 fortsat gældende, og ved hold af drægtige søer og gylte i ny- og ombygninger,  

 der tages i brug efter lovforslagets ikrafttræden, må dyrene således ikke stå  

 opbundne.
For hold af drægtige søer og gylte i bygninger, der er taget i brug  

 inden lovforslagets ikrafttræden, skal opbindingsforbudet opfyldes senest den  

 31. december 2005, jf. § 32, stk. 2, i bekendtgørelsen om beskyttelse af  

 svin.
Der henvises desuden til bemærkningerne til § 4.
Til § 12 Bestemmelsen fastlægger lovens territoriale gyldighed.
Skriftlig fremsættelse (1. april 1998) Justitsministeren (Frank Jensen):
 Herved tillader jeg mig for det høje Ting at fremsætte:
 Forslag til lov om indendørs hold af drægtige søer og gylte.
(Lovforslag nr.
L 42).
 Lovforslaget har til formål at skabe bedre velfærd for drægtige søer og  

 gylte, der holdes indendørs, ved at sikre, at væsentlige adfærdsmæssige og  

 fysiologiske behov hos dyrene opfyldes.
 De gældende regler om svins velfærd er fastsat i Justitsministeriets  

 bekendtgørelse nr. 998 af 14. december 1993 om beskyttelse af svin.  

 Bekendtgørelsen gennemfører rådets direktiv 91/630/EØF af 19. november 1991  

 om fastsættelse af mindstekrav med hensyn til beskyttelse af svin.
Lovforslaget indebærer væsentlige og indgribende ændringer, og  

 fremsættelsen nu sker derfor med henblik på, at forslaget fremsættes igen i  

 begyndelsen af den kommende folketingssamling.
Der bliver på den måde bedre  

 tid for alle til at gennemgå og forholde sig til forslaget.
Lovforslaget indebærer, at drægtige søer og gylte fremover som  

 udgangspunkt alene må holdes i løsdriftssystemer, hvor der stilles visse  

 minimumskrav til stiarealerne.
Forslaget indeholder således krav om øget  

 arealplads, ligesom der i lovforslaget indgår et forbud mod fuldspaltegulve.  

 Det foreslås endvidere, at dyrene skal have adgang til temperaturregulerende  

 foranstaltninger i form af overbrusningsanlæg eller lignende samt til halm  

 eller andet, der kan give dyrene en mæthedsfølelse og noget rodemateriale.  

 Det foreslås endelig, at kravene til boksstørrelser skærpes, hvor drægtige  

 søer og gylte undtagelsesvis holdes i enkeltdyrsbokse.
 Idet jeg henviser til lovforslaget og de ledsagende bemærkninger, skal jeg  

 herved anbefale forslaget til det høje Tings velvillige behandling.
Bilag 1 Justitsministeriets bekendtgørelse nr. 998 af 14. december 1993 Bekendtgørelse om beskyttelse af svin (* 1) medfør af § 4, stk. 1, § 4a, § 12, stk. 1, § 14, stk. 3, § 24a samt § 28,  

 stk. 5 og stk. 7, i dyreværnsloven, jf. lov nr. 386 af 6. juni 1991 som  

 ændret ved lov nr. 183 af 14. april 1993, samt under henvisning til rådets  

 direktiv af 19. november 1991 om fastsættelse af mindstekrav med hensyn til  

 beskyttelse af svin 91/630/EØF fastsættes følgende:
Kapitel 1 Bekendtgørelsens område m.v.
 § 1. Reglerne i denne bekendtgørelse finder anvendelse på  

 bedrifter med svin, der holdes indelukket med henblik på avl og opfedning.
 Stk. 2. Reglerne i § 3 og § 4 finder ikke anvendelse på bedrifter  

 med under seks svin eller fem søer med deres pattegrise.
 § 2. Ved svin forstås et svin i enhver alder, uanset om det  

 opdrættes til avl eller opfedning.
 Stk. 2. Ved orne forstås et handyr efter puberteten, bestemt til  

 avl.
 Stk. 3. Ved gylt forstås et hundyr efter puberteten og inden  

 faring.
 Stk. 4. Ved so forstås et hundyr efter første faring.
 Stk. 5. Ved en diegivende so forstås et hundyr fra  

 perinatalperiode til fravænning af pattegrisene.
 Stk. 6. Ved goldso og drægtig so forstås en so mellem fravænning  

 og perinatal periode.
 Stk. 7. Ved pattegris forstås en gris fra fødsel til fravænning.
 Stk. 8. Ved fravænnet gris forstås en gris fra fravænning og  

 indtil 10 uger.
 Stk. 9. Ved avls- og slagtesvin forstås et svin fra 10 uger indtil  

 slagtning eller avlsbrug.
Kapitel 2 Arealkrav § 3. Der skal være frit gulvareal til hver fravænnet gris eller  

 hvert avls- og slagtesvin, der opdrættes i flok, på mindst:
 - 0,15 (m2) til svin med en gennemsnitsvægt på 10 kg eller derunder.
 - 0,20 (m2) til svin med en gennemsnitsvægt på mellem 10 kg og 20 kg.
 - 0,30 (m2) til svin med en gennemsnitsvægt på mellem 20 kg og 30 kg.
 - 0,40 (m2) til svin med en gennemsnitsvægt på mellem 30 kg og 50 kg.
 - 0,55 (m2) til svin med en gennemsnitsvægt på mellem 50 kg og 85 kg.
- 0,65 (m2) til svin med en gennemsnitsvægt på mellem 85 kg og 110 kg.
 - 1,00 (m2) til svin med en gennemsnitsvægt på over 110 kg.
Kapitel 3 Almindelige bestemmelser § 4. Opbinding af svin er forbudt.
 § 5. De materialer, der anvendes til stalde, navnlig bokse og  

 inventar, som svinene kan komme i kontakt med, må ikke være skadelige for dem  

 og skal kunne rengøres og desinficeres effektivt.
 § 6. Bygningens isolering, opvarmning og ventilation skal sikre,  

 at luftcirkulation, støvindhold, temperatur, relativ luftfugtighed og  

 koncentrationer af luftarter holdes på et niveau, som ikke er skadeligt for  

 svinene.
 § 7. Alt automatiseret eller mekanisk udstyr, der er af betydning  

 for svinenes sundhed og velfærd, skal kontrolleres mindst een gang daglig.  

 Hvis der opdages defekter, skal disse straks udbedres, og hvis det ikke lader  

 sig gøre, skal der træffes passende foranstaltninger til at sikre svinenes  

 sundhed og velfærd, indtil defekten er udbedret.
Stk. 2. Anvendes der et mekanisk ventilationssystem, skal der  

 forefindes et egnet reservesystem, således at der kan ske tilstrækkelig  

 luftfornyelse til at beskytte svinenes sundhed og velfærd, hvis systemet  

 svigter.
Der skal endvidere være installeret et alarmsystem til at advare den  

 ansvarlige for dyreholdet om svigtet.
Alarmsystemet skal afprøves jævnligt.
§ 8. Svinene må ikke til stadighed holdes i mørke.
For at  

 imødekomme svinenes adfærdsmæssige og fysiologiske behov skal der forefindes  

 en passende naturlig eller kunstig belysning.
Den kunstige belysning skal  

 svare til varigheden af den naturlige belysning mellem kl. 9 og kl. 17.
 Stk. 2. Der skal endvidere være en passende (fast eller mobil)  

 lyskilde af tilstrækkelig styrke til, at svinene til enhver tid kan tilses.
 § 9. Alle svin skal tilses mindst en gang daglig af den ansvarlige  

 for dyreholdet.
 Stk. 2. Syge eller tilskadekomne svin skal omgående plejes og skal  

 om fornødent kunne isoleres i egnede stalde med tør og bekvem strøelse.
 Stk. 3. En dyrlæge skal konsulteres hurtigst muligt, hvis de  

 enkelte svin ikke viser tegn på bedring ved den i stk. 2 nævnte pleje.
 § 10. Hvis svinene er opstaldet flokvis, skal der træffes  

 foranstaltninger til at forhindre slagsmål, der går ud over normal adfærd.
 Stk. 2. Svin, der udviser vedholdende aggressivitet over for andre  

 dyr, eller som er ofre for denne aggresivitet, skal isoleres eller holdes på  

 afstand af flokken.
 § 11. Svinestaldene skal være indrettet således, at hvert svin kan  

 lægge sig samt hvile og rejse sig uden besvær.
 Stk. 2. Ethvert svin skal kunne anvende rene lejearealer.
 Stk. 3. Ethvert svin skal kunne se andre svin med undtagelse af  

 svin, der holdes isoleret på grund af sygdom eller tilskadekomst.
§ 12. Hvis der anvendes bindsler, må disse ikke skade svinene, og  

 de skal kontrolleres jævnligt og om nødvendigt reguleres for at sidde  

 bekvemt.
Hvert bindsel skal være langt nok til, at svinene kan bevæge sig i  

 overensstemmelse med § 11, stk. 1. Bindslerne skal være udformet således, at  

 der såvidt muligt ikke er risiko for, at svinene kan blive kvalt eller komme  

 til skade.
 § 13. Stalde, stier, inventar og redskaber til svin skal  

 regelmæssigt rengøres og desinficeres for at forebygge tilstedeværelse af  

 sygdomsbærende organismer.
 Stk. 2. Gødning, urin og spildfoder skal fjernes så ofte som  

 nødvendigt for at forhindre lugt og for at forhindre at fluer, rotter, mus og  

 andre skadedyr tiltrækkes.
§ 14. Gulvene må hverken være glatte eller ujævne, så der er  

 risiko for, at svinene kommer til skade, og de skal være konstrueret således,  

 at svin, der står eller ligger på dem, ikke kommer til skade eller udsættes  

 for lidelse.
De skal være tilpasset svinenes størrelse og vægt og danne en  

 hård, jævn og stabil overflade.
Stk. 2. Lejearealet skal være bekvemt, rent og passende drænet og  

 må ikke kunne skade svinene.
Hvis der udlægges strøelse, skal dette være  

 rent, tørt og uskadeligt for svinene.
 § 15. Alle svin skal have adgang til foder, der passer til deres  

 alder, vægt, adfærdsmæssige og fysiologiske behov af hensyn til deres velfærd  

 og sundhed.
§ 16. Alle svin skal fodres mindst een gang daglig.
Hvis svinene  

 opdrættes flokvis og ikke fodres efter ædelyst eller ved hjælp af automatisk  

 fodringssystem, skal hvert dyr have adgang til foder på samme tid som de  

 andre i flokken.
 § 17. Svin på over to uger skal have fri adgang til frisk vand i  

 tilstrækkelig mængde eller kunne stille deres væskebehov på anden måde.
 § 18. Udstyr til fodring og vanding skal være udformet,  

 fremstillet, placeret og vedligeholdt på en sådan måde, at der er mindst  

 mulig risiko for forurening af svinenes foder og vand.
 § 19. Ud over de foranstaltninger, der normalt træffes for at  

 forhindre halebidning og andre uvaner, samt for at svinenes adfærdsmæssige  

 behov skal kunne tilfredstilles, skal der til alle svin - under hensyn til  

 det omgivende miljø og belægningen - være udlagt halm eller andet materiale  

 eller egnede genstande.
Kapitel 4 Særlige bestemmelser vedrørende orner § 20. Ornestier skal være placeret og konstrueret således, at  

 ornen kan vende sig, høre, lugte og se andre svin.
Ornen skal have et rent,  

 tørt og bekvemt lejeareal.
 Stk. 2. Stien til en voksen orne skal være på mindst 6 (m2).  

 Arealet skal dog være større, når stierne anvendes til bedækning.
Kapitel 5 Særlige bestemmelser vedrørende søer og gylte § 21. Drægtige søer og gylte skal om nødvendigt behandles mod  

 eksterne og interne parasitter.
Drægtige søer og gylte skal gøres rene, når  

 de anbringes i farestien.
 § 22. Søer og gylte skal have rent, veldrænet og bekvemt lejeareal  

 og bør have adgang til egnet redebygningsmateriale.
 § 23. Der skal være et frit areal bag ved soen eller gylten for at  

 lette naturlig faring eller faring, hvortil der kræves hjælp.
 § 24. Farestier, hvor søer holdes løse, skal være forsynet med en  

 beskyttelsesanordning til pattegrisene, som f.eks. farebøjler.
Kapitel 6 Særlige bestemmelser vedrørende pattegrise § 25. Om nødvendigt skal pattegrise have en varmekilde og et fast,  

 tørt og bekvemt leje adskilt fra soen, hvor de alle kan hvile samtidigt.
 § 26. Hvis der anvendes en fareboks skal pattegrisene have  

 tilstrækkelig plads til at die uden vanskelighed.
§ 27. Klipning af hale og tænder må ikke foretages rutinemæssigt,  

 men kun hvis der på bedriften er forhold, som betyder, at der vil ske skader  

 på søers patter eller svins ører eller haler som følge af, at denne klipning  

 ikke er foretaget.
Hvis det viser sig nødvendigt at klippe eller slibe  

 tænder, skal dette ske inden for fire dage efter fødslen.
 § 28. Pattegrise må ikke vænnes fra soen, før de er mindst tre  

 uger gamle, medmindre det ellers ville gå ud over moderdyrets eller  

 pattegrisenes velfærd eller sundhed.
Kapitel 7 Særlige bestemmelser vedrørende fravænnede grise, avls- og  

 slagtesvin § 29. Svinene inddeles i flokke snarest muligt efter fravænningen.
 Stk. 2. Svinene bør holdes i stabile flokke og blandes så lidt som  

 muligt.
Kapitel 8 Indførsel fra tredielande § 30. For at kunne indføre svin fra tredielande til Danmark, skal  

 dyrene ledsages af et certifikat udstedt af den kompetente myndighed i det  

 pågældende land, hvorved det attesteres, at de mindst har fået en lige så god  

 behandling som den, der er foreskrevet i direktiv 91/630/EØF om fastsættelse  

 af mindstekrav til beskyttelse af svin.
Kapitel 9 Straf § 31. Med bøde eller hæfte straffes den, der overtræder §§ 3 - 29.
Stk. 2. Er en overtrædelse begået af en aktieselskab,  

 anpartsselskab, andelsselskab eller lignende, kan der efter § 28, stk. 7, i  

 dyreværnsloven pålægges selskabet som sådant bødeansvar.
Er overtrædelsen  

 begået af en kommune eller et kommunalt fællesskab, jf. § 60 i lov om  

 kommunernes styrelse, kan der pålægges kommunen eller det kommunale  

 fællesskab bødeansvar.
Kapitel 10 Ikrafttrædelse § 32. Bekendtgørelsen træder i kraft den 1. januar 1994.
 Stk. 2. Bestemmelsen i § 4 træder dog først i kraft den 1. januar  

 1996. Bygninger, der er taget i brug inden den 1. januar 1996, skal senest  

 opfylde § 4 den 31. december 2005.
 Stk. 3. Bygninger, der er taget i brug før den 1. januar 1994,  

 skal dog først opfylde de i § 3 nævnte arealkrav den 1. januar 1998.
Justitsministeriet, den 14. december 1993 Erling Olsen / Niels Boesen (* 1) Bekendtgørelsen indeholder bestemmelser, der gennemførert Rådets  

 direktiv 91/630/EØF, EF-Tidende L 340 s. 33.
