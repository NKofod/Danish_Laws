Nr LSF 49 Forslag til Lov om skibes besætning Fremsat af erhvervsministeren (Mimi Jakobsen) den 30. oktober 1996 Vedtaget ved tredjebehandling den 18. december 1996 Lov nr. 15 af 13/01/1997 Kapitel 1 Anvendelsesområde m.v.
 § 1. Loven omfatter danske skibe bortset fra krigsskibe og  

 troppetransportskibe.
 § 2. I denne lov forstås ved:
 1) »Handelsskib«: Ethvert skib med undtagelse af fiskeskibe og  

 fritidsfartøjer.
 2) »Passagerskib«: Et skib, der befordrer flere end 12  

 passagerer.
 3) »Lastskib«: Et handelsskib, der ikke er et passagerskib.
 4) »Fiskeskib«: Et skib, hvis nationalitetsbevis er forsynet med  

 havnekendingsnummer.
5) »Fritidsfartøj«: Et skib, der ikke anvendes til  

 erhvervsmæssige formål.
I tvivlstilfælde afgør Søfartsstyrelsen, om et skib  

 kan anses for et fritidsfartøj.
 6) »Søgående skib«: Et skib, der anvendes i fart uden for havne,  

 åer, søer eller lignende beskyttede farvande.
 7) »STCW-konventionspåtegning«: Sønæringsbevis eller  

 anerkendelsesbevis udfærdiget i overensstemmelse med bestemmelserne i den  

 internationale konvention om uddannelse af søfarende, om sønæring og om  

 vagthold, 1978, med senere ændringer (STCW-konventionen).
 8) »STCW-F-konventionspåtegning«: Sønæringsbevis eller  

 anerkendelsesbevis udfærdiget i overensstemmelse med bestemmelserne i den  

 internationale konvention om uddannelse, om sønæring og om vagthold for  

 personel i fiskeskibe, 1995 (STCW-F-konventionen).
 9) »Bruttotonnage«: Den til enhver tid i skibets målebrev  

 angivne bruttotonnage (BT), nedrundet uden decimaler.
 10) »Længde«: Skibets længde målt i henhold til lov om  

 skibsmåling og som angivet i meter i skibets målebrev.
11) »Fremdrivningseffekt«: Den samlede maksimale ydelse i  

 kilowatt (kW), nedrundet uden decimaler, ved kontinuerlig drift af alt  

 maskineri, som samtidig kan fremdrive skibet.
Ydelsen ansættes af  

 Søfartsstyrelsen på basis af motorfabrikantens prøveplansskemaer og indføres  

 i besætningsfastsættelsen.
12) »Kystfart«: Fart i Nordsøen øst for 3 grader Ø. længde og  

 syd for 62 grader N. bredde, fart i Østersøen samt fart langs Grønlands kyster i en afstand af ikke over 30 sømil fra kysten (basislinjen).
13) »Nærfart«: Fart syd for 62 grader N. bredde, nord for 48  

 grader N. bredde og øst for 12 grader V. længde, fart i Østersøen, fart på Færøerne og Færø Banke samt fart langs Grønlands kyster i en afstand af ikke over 200 sømil fra kysten (basislinjen).
 14) »International fart«: Fart mellem dansk og udenlandsk havn  

 eller mellem to udenlandske havne samt fart mellem Danmark og Færøerne eller  

 Grønland og fart mellem Færøerne og Grønland.
 15) »Indenrigs fart«: Al fart, der ikke er international fart.
 § 3. På ethvert skib skal der være en skibsfører, ligesom der  

 herudover skal være den af hensyn til sikkerhed for menneskeliv på søen  

 nødvendige besætning.
Kapitel 2 Handelsskibe § 4. Passagerskibe uanset størrelse, lastskibe med en  

 bruttotonnage på 20 og derover samt lastskibe med en bruttotonnage under 20 i  

 international fart skal være forsynet med et af Søfartsstyrelsen udstedt  

 certifikat indeholdende besætningsfastsættelsen.
 Stk. 2. For skibe med en bruttotonnage under 20 i indenrigs fart  

 kan besætningen fastsættes for grupper af skibe, og i stedet for udstedelse  

 af certifikat som omhandlet i stk. 1 kan meddelelse om fastsættelsen gives  

 ved bekendtgørelse i Meddelelser fra Søfartsstyrelsen.
§ 5. For passagerskibe uanset størrelse, for lastskibe med en  

 bruttotonnage på 20 og derover og for lastskibe med en bruttotonnage under 20  

 i international fart fastsættes besætningen af Søfartsstyrelsen.
For  

 lastskibe med en bruttotonnage under 20 i indenrigs fart kan Søfartsstyrelsen  

 fastsætte besætningen, såfremt hensynet til sikkerheden for menneskeliv på  

 søen gør det påkrævet.
Stk. 2. Besætningen fastsættes for hvert enkelt skib under hensyn  

 til skibets type, indretning, udstyr, anvendelse og fartsområde, således at  

 besætningens størrelse og sammensætning gør det muligt at dække alle opgaver  

 af betydning for skibets og de ombordværendes sikkerhed, herunder 1) opretholdelse af sikker bro- og maskinvagt, 2) betjening og vedligeholdelse af redningsmidler, 3) betjening og vedligeholdelse af havarikontrol-, brandsluknings- og  

 kommunikationsudstyr, 4) anden vedligeholdelse og rengøring af sikkerhedsmæssig art, 5) fortøjningsopgaver, 6) kostforplejning og sundhedsforhold.
 Stk. 3. Ved fastsættelsen af besætningen skal der endvidere tages  

 hensyn til vagtordningen om bord, til holddrift, til de enkelte  

 besætningsgruppers faktiske arbejdstid, til gældende hviletidsbestemmelser  

 samt til anvendelse af enhedsmandskab.
 Stk. 4. I besætningsfastsættelsen kan indgå personer med anden  

 uddannelse, som kan ligestilles med uddannelse, der er foreskrevet i eller i  

 medfør af loven.
 § 6. Skibsførere og navigations- og maskinofficerer skal have  

 dansk sønæringsbevis.
 Stk. 2. Beviserne skal forefindes om bord i original og have  

 STCW-konventionspåtegning enten i overensstemmelse med STCW-konventionens  

 reglement VII som anført i skibets besætningsfastsættelse eller i  

 overensstemmelse med nedenstående skemaer:
Skibsførere og navigationsofficerer Skibe med en bruttotonnage under 500 i kystfart Stk. 3. For passagerskibe og tankskibe kan Søfartsstyrelsen forøge  

 eller formindske de i stk. 2 anførte kvalifikationskrav under hensyn til  

 skibets indretning, udstyr, fartsområde og passagerantal.
 Stk. 4. I skibe registreret i Dansk Internationalt Skibsregister  

 kræves ikke danske beviser, men gyldigt sønæringsbevis ledsaget af en af  

 Søfartsstyrelsen udfærdiget STCW-konventionspåtegning i overensstemmelse med  

 bestemmelserne fastsat i stk. 2. Skibsføreren skal dog have dansk indfødsret.
 Stk. 5. I tilfælde, hvor en person med duelighedsbevis i  

 motorpasning foreskrives, kan denne samtidig være ansat til anden tjeneste om  

 bord.
 § 7. Radiooperatører i skibe, der efter gældende forskrifter skal  

 være udstyret med radioanlæg til brug i det globale maritime nød- og  

 sikkerhedssystem (GMDSS), skal have dansk sønæringsbevis med en af  

 Søfartsstyrelsen udfærdiget STCW-konventionspåtegning til tjeneste som  

 radiooperatør.
 Stk. 2. I skibe registreret i Dansk Internationalt Skibsregister  

 kræves ikke danske beviser, men gyldigt sønæringsbevis ledsaget af en af  

 Søfartsstyrelsen udfærdiget STCW-konventionspåtegning til tjeneste som  

 radiooperatør.
 § 8. En foreskreven kok skal have sønæringsbevis som skibskok.
 Stk. 2. I skibe registreret i Dansk Internationalt Skibsregister  

 kan bevis som skibskok erstattes af en læretid i kokkefaget på 48 måneder,  

 heraf mindst 24 måneder i søgående skibe.
Kapitel 3 Fiskeskibe § 9. I fiskeskibe med en bruttotonnage på 20 og derover, men under  

 500, skal der være skibsfører og styrmand med sønæringsbevis i  

 overensstemmelse med nedenstående skema:
 Stk. 2. For fiskeskibe med en bruttotonnage på 500 og derover  

 fastsættes besætningen af Søfartsstyrelsen.
Stk. 3. Til betjening af maskinen i fiskeskibe med en  

 bruttotonnage på 20 og derover med fremdrivningsmaskineri på 100 kW og  

 derover, men under 750 kW, i hvilke maskinen kan reguleres og skruemanøvrer  

 foretages fra styrepladsen, skal der i nærfart være 1 person med  

 duelighedsbevis i motorpasning og uden for nærfart 2 personer med  

 duelighedsbevis i motorpasning.
For øvrige fiskeskibe med en bruttotonnage på  

 20 og derover med fremdrivningsmaskineri på 100 kW og derover fastsættes  

 maskinbesætningen af Søfartsstyrelsen.
 Stk. 4. De i stk. 3 foreskrevne personer kan være ansat til anden  

 tjeneste om bord.
 Stk. 5. Når Søfartsstyrelsen i henhold til stk. 2 og 3 fastsætter  

 besætningen, skal § 5, stk. 2, iagttages.
 Stk. 6. Søfartsstyrelsen kan foreskrive, at skibsførere og  

 styrmænd i fiskeskibe skal have sønæringsbevis med en af Søfartsstyrelsen  

 udfærdiget STCW-F-konventionspåtegning, og at maskinmestre og radiooperatører  

 i fiskeskibe skal have sønæringsbevis med en af Søfartsstyrelsen udfærdiget  

 STCW- eller STCW-F-konventionspåtegning.
Kapitel 4 Fritidsfartøjer § 10. I fritidsfartøjer med en bruttotonnage på 20 og derover, men  

 under 100, skal der være skibsfører og styrmand med sønæringsbevis i  

 overensstemmelse med nedenstående skema:
 Stk. 2. For fritidsfartøjer med en bruttotonnage på 100 og derover  

 fastsættes besætningen af Søfartsstyrelsen.
Stk. 3. Til betjening af maskinen i fritidsfartøjer med en  

 bruttotonnage på 20 og derover med fremdrivningsmaskineri på 100 kW og  

 derover, men under 750 kW, i hvilke maskinen kan reguleres og skruemanøvrer  

 foretages fra styrepladsen, skal der i fart i Østersøen og i Nordsøen øst for  

 7 grader Ø. længde være 1 person med duelighedsbevis i motorpasning for  

 fritidssejlere og uden for denne fart 2 personer med duelighedsbevis i  

 motorpasning for fritidssejlere.
For øvrige fritidsfartøjer med en  

 bruttotonnage på 20 og derover med fremdrivningsmaskineri på 100 kW og  

 derover fastsættes maskinbesætningen af Søfartsstyrelsen.
 Stk. 4. Når Søfartsstyrelsen i henhold til stk. 2 og 3 fastsætter  

 besætningen, skal § 5, stk. 2, iagttages.
Kapitel 5 Forskellige bestemmelser vedrørende besætningsfastsættelsen § 11. Hvis et skib mister nogen del af den foreskrevne besætning  

 som følge af sygdom, død, rømning eller andre skibsføreren eller rederiet  

 utilregnelige årsager, skal krav fastsat i eller i medfør af denne lov ikke  

 være til hinder for, at skibsføreren under fornøden hensyntagen til skibets  

 sødygtighed kan fortsætte rejsen.
Besætningen skal dog snarest muligt  

 kompletteres.
Skibsføreren skal om forholdet indføre fornøden bemærkning i  

 skibsdagbogen eller, hvor skibsdagbog ikke føres, i tilsynsbogen.
 § 12. Søfartsstyrelsen kan under særlige omstændigheder og under  

 iagttagelse af bindende internationalt vedtagne bestemmelser tillade, at en  

 person, der ikke er i besiddelse af det for den pågældende stilling krævede  

 bevis, anvendes i sådan stilling, dog kun for en enkelt rejse eller for et  

 bestemt tidsrum af ikke over 6 måneder.
§ 13. De i § 6, stk. 1, § 7, stk. 1, § 8, stk. 1, § 9 og § 10  

 anførte krav om danske uddannelser og sønæringsbeviser finder ikke anvendelse  

 på personer, der opfylder betingelserne i De Europæiske Fællesskabers  

 direktiver om indførelse af generelle ordninger for gensidig anerkendelse af  

 eksamensbeviser for erhvervskompetencegivende uddannelser, jf. lov nr. 291 af  

 8. maj 1991 om adgang til udøvelse af visse erhverv i Danmark for  

 statsborgere i De Europæiske Fællesskaber og de nordiske lande.
Skibsførere i  

 handels- og fiskeskibe skal dog have dansk indfødsret.
 Stk. 2. Ansøgning om adgang til erhvervsudøvelse indsendes til  

 Erhvervs- og Selskabsstyrelsen.
 Stk. 3. Søfartsstyrelsen træffer afgørelse om, hvorvidt  

 betingelserne for erhvervsudøvelsen her i landet er opfyldt, og underretter  

 ansøgeren herom.
Ændring af tonnagegrænser § 14. Søfartsstyrelsen kan efter samråd med redernes og de  

 søfarendes organisationer fastsætte regler, der ændrer de i loven indeholdte  

 tonnagegrænser til grænser fastsat i anden måleenhed samt ændrer de i loven  

 indeholdte grænser for fremdrivningseffekt.
Forhåndsfastsættelse § 15. Søfartsstyrelsen fastsætter efter anmodning besætningen for  

 et projekteret skib, for et skib, der agtes ombygget, samt for et udenlandsk  

 skib, der agtes overført til dansk flag (forhåndsfastsættelse).
 Stk. 2. Finder Søfartsstyrelsen, at en forhåndsfastsættelse ikke  

 med fornøden sikkerhed kan foretages, afvises anmodningen med fornøden  

 begrundelse.
 Stk. 3. En forhåndsfastsættelse, eventuelt ændret ved indbringelse  

 for besætningsnævnet, har bindende virkning, medmindre der er sket ændringer  

 i de forudsætninger, der har været afgørende for fastsættelsen.
Besætningsnævnet § 16. Afgørelser truffet af Søfartsstyrelsen i henhold til § 4,  

 stk. 2, § 5, § 6, stk. 3, § 9, stk. 2 og 3, § 10, stk. 2 og 3, § 12 og § 18,  

 stk. 2, kan af vedkommende rederi eller søfarendes organisation indbringes  

 for Besætningsnævnet, der træffer den endelige administrative afgørelse.
 Stk. 2. En afgørelse, der går ud på afvisning af en  

 forhåndsfastsættelse, kan dog ikke indbringes for nævnet.
 Stk. 3. Når en af Søfartsstyrelsen foretaget forhåndsfastsættelse  

 ikke inden 1 måned har været indbragt for nævnet, kan en afgørelse om den  

 endelige besætningsfastsættelse i overensstemmelse med forhåndsfastsættelsen  

 kun indbringes for nævnet, når der er sket ændringer i de forudsætninger, der  

 har været afgørende for fastsættelsen.
Stk. 4. Besætningsnævnet består af en af erhvervsministeren  

 udpeget formand, der skal opfylde de almindelige betingelser for at blive  

 udnævnt til landsdommer, samt en repræsentant for hver af de søfarendes  

 organisationer og et tilsvarende antal repræsentanter for redernes  

 organisationer, der alle udnævnes af ministeren efter indstilling fra de  

 pågældendes organisationer.
For hvert af medlemmerne udnævnes stedfortrædere.
 Stk. 5. Erhvervsministeren fastsætter nævnets forretningsorden.
 Stk. 6. I nævnets behandling af en sag deltager formanden og  

 repræsentanter for de søfarendes organisationer og redernes organisationer,  

 således at disse er ligeligt repræsenteret.
 Stk. 7. Indbringelse af en sag for nævnet har ikke opsættende  

 virkning.
Kapitel 6 Uddannelseskrav § 17. Ingen må benyttes til selvstændig vagt som styrmand eller  

 maskinmester, medmindre den pågældende er i besiddelse af sønæringsbevis af  

 mindst samme grad som fastsat for den laveste af de for skibet foreskrevne  

 stillinger henholdsvis for styrmænd og maskinmestre.
§ 18. Søfartsstyrelsen fastsætter under iagttagelse af bindende  

 internationalt vedtagne bestemmelser og efter samråd med redernes og de  

 søfarendes organisationer uddannelses-, kvalifikations- og beviskrav for 1) dæks-, maskin- og enhedsmandskab, 2) sygdomsbehandlere i handels- og fiskeskibe, 3) besætninger i passagerskibe og 4) officerer og mandskab i olie-, kemikalie- og gastankskibe.
Stk. 2. Søfartsstyrelsen kan endvidere fastsætte særlige  

 uddannelses-, kvalifikations- og beviskrav, herunder forøge eller formindske  

 lovens kvalifikationskrav og besætningsregler for 1) personer, der gør tjeneste i stilling, for hvilken der ikke i medfør af  

 loven er fastsat særlige uddannelseskrav, og 2) officerer og mandskab i a) skibe med særlige manøvreegenskaber, b) skibe med særlig udrustning eller særligt udstyr, c) specialskibe og skibe af særlig konstruktion, d) skibe, der anvendes i et geografisk begrænset område.
 Stk. 3. Når Søfartsstyrelsen i henhold til stk. 2 fastsætter  

 besætningen, skal § 5, stk. 2, iagttages.
Kapitel 7 Sønæringsbeviser § 19. Søfartsstyrelsen fastsætter under iagttagelse af bindende  

 internationalt vedtagne bestemmelser og efter samråd med redernes og de  

 søfarendes organisationer betingelserne for erhvervelse af de i denne lov  

 omhandlede sønæringsbeviser, herunder krav om 1) uddannelse, 2) fartstid, 3) sundhed, 4) syns- og høreevne, 5) alder og 6) at den pågældende er myndig og ikke er under værgemål efter  

 værgemålslovens § 5 eller under samværgemål efter værgemålslovens § 7.
 Stk. 2. Til erhvervelse af sønæringsbevis med førerrettigheder til  

 handels- og fiskeskibe skal vedkommende have dansk indfødsret.  

 Søfartsstyrelsen kan dog efter forud indhentet erklæring fra de berørte  

 organisationer under særlige omstændigheder fravige kravet om indfødsret.
 § 20. Sønæringsbeviser udstedes uden betaling.
 Stk. 2. Beviserne udstedes og udformes af Søfartsstyrelsen.
 Stk. 3. Søfartsstyrelsen kan fastsætte regler om betaling for  

 afholdelse af duelighedsprøver.
Stk. 4. Sønæringsbeviser til handels- og fiskeskibe er gyldige i  

 fem år fra udstedelsesdatoen.
Søfartsstyrelsen fastsætter regler om fornyelse  

 af sønæringsbeviser, om generhvervelse af sønæringsrettigheder samt om  

 udstedelse af første sønæringsbevis til personer, der har bestået den for  

 erhvervelse af beviset krævede eksamen mere end fem år forud for datoen for  

 udstedelsen.
 Stk. 5. Søfartsstyrelsen fastsætter under iagttagelse af bindende  

 internationalt vedtagne bestemmelser de nærmere regler for påtegning af  

 udenlandske sønæringsbeviser og godkendelse af udenlandske certifikater.
 § 21. Søfartsstyrelsen kan inddrage et sønæringsbevis, hvis  

 indehaveren ved sin sejlads eller anden tjeneste om bord har udgjort en  

 direkte trussel mod liv, ejendom eller miljøet eller det på grund af  

 indehaverens sjælelige eller legemlige tilstand skønnes uforsvarligt fortsat  

 at lade den pågældende udøve den virksomhed, beviset giver ret til.
Stk. 2. Indehaveren af et sønæringsbevis skal lade sig underkaste  

 sådanne lægeundersøgelser, som er nødvendige til afgørelse af det i stk. 1  

 nævnte spørgsmål.
Udgifterne ved undersøgelserne afholdes af staten.
Undlader  

 indehaveren at lade sig underkaste en påbudt undersøgelse, kan  

 sønæringsbeviset inddrages.
§ 22. Inddragelsen af et sønæringsbevis kan af den, afgørelsen  

 vedrører, forlanges indbragt for domstolene.
Anmodning herom skal fremsættes  

 over for Søfartsstyrelsen inden 4 uger efter, at afgørelsen er meddelt den  

 pågældende.
 Stk. 2. Søfartsstyrelsens afgørelse skal indeholde oplysning om  

 retten til at begære domstolsprøvelse og om fristen herfor.
Stk. 3. Når inddragelse af et sønæringsbevis forlanges indbragt  

 for domstolene, anlægger Søfartsstyrelsen sag imod den pågældende i den  

 borgerlige retsplejes former.
Sagen hører under Sø- og Handelsretten i  

 København og uden for dennes område under søretten.
Stk. 4. Anmodning om indbringelse for domstolene har opsættende  

 virkning.
Søfartsstyrelsen kan dog bestemme, at en anmodning ikke har  

 opsættende virkning.
Denne afgørelse kan ved kendelse ophæves af retten inden  

 afgørelse af spørgsmålet om inddragelsens lovlighed.
 § 23. Et sønæringsbevis, der er inddraget, skal afleveres til  

 Søfartsstyrelsen.
Stk. 2. Søfartsstyrelsen kan til enhver tid tilbagegive et  

 inddraget sønæringsbevis, når de omstændigheder, der har begrundet  

 inddragelsen, ikke længere findes at være til stede.
Afslås en ansøgning om  

 tilbagegivelse, kan ansøgeren forlange spørgsmålet indbragt for domstolene.  

 Såfremt sagen tidligere har været indbragt for domstolene, kan indbringelse  

 dog kun ske, såfremt der er forløbet mindst et år efter, at inddragelsen  

 senest er stadfæstet ved dom. § 22, stk. 2 og 3, finder tilsvarende  

 anvendelse.
§ 24. Den til sønæringsbeviser knyttede ret til at være fører af  

 handels- og fiskeskibe fortabes, når indehaveren mister dansk indfødsret.  

 Søfartsstyrelsen kan dog under særlige omstændigheder gøre undtagelse fra  

 denne bestemmelse.
Opnår den pågældende på ny dansk indfødsret, skal retten  

 til at føre skib dermed anses for generhvervet, jf. dog § 20, stk. 4.
Kapitel 8 Rederens og skibsførerens ansvar § 25. Rederen og skibsføreren skal sikre, 1) at ansatte søfarende opfylder alle de for den pågældende stilling  

 foreskrevne uddannelses-, kvalifikations- og beviskrav, og at foreskrevne  

 originalbeviser findes om bord, 2) at der opretholdes en opdateret og let tilgængelig fortegnelse over  

 alle ansatte søfarende, deres stilling om bord, deres helbredstilstand samt  

 dokumentation for deres kvalifikationer, 3) at alle nymønstrede søfarende, før tjeneste påbegyndes, orienteres  

 behørigt om deres særlige opgaver, herunder om udstyr, installationer og  

 beredskabsplaner samt om særlige forhold af betydning for såvel deres  

 rutinemæssige opgaver som deres opgaver i en nødsituation, 4) at skibets besætning effektivt kan koordinere deres opgaver i  

 nødsituationer og i tilfælde af fare for forurening, og 5) at besætningsmedlemmer kan kommunikere indbyrdes om sikkerhedsspørgsmål  

 og forstå sikkerhedsinformation, herunder symboler, tegn og alarmsignaler.
 Stk. 2. Søfartsstyrelsen kan udfærdige nærmere forskrifter om de i  

 stk. 1 omhandlede bestemmelser og herunder foreskrive særlige kommunikations-  

 og sprogkrav.
Kapitel 9 Henlæggelse af beføjelser § 26. Henlægger erhvervsministeren sine beføjelser efter loven til  

 Søfartsstyrelsen, kan ministeren fastsætte regler om klageadgangen, herunder  

 at klager ikke kan indbringes for højere administrativ myndighed.
Kapitel 10 Straffebestemmelser § 27. Med bøde straffes den, der overtræder § 3, § 4, stk. 1, § 6,  

 stk. 1, 2 eller 4, § 7, § 8, § 9, stk. 1 eller 3, § 10, stk. 1 eller 3, § 11,  

 2. eller 3. pkt., § 17 eller § 25, stk. 1, nr. 1 eller 2, eller overtræder de  

 i medfør af loven foretagne besætningsfastsættelser.
 Stk. 2. I forskrifter, der udstedes i medfør af loven, kan der  

 fastsættes straf af bøde, jf. dog § 28, stk. 4.
 § 28. Med bøde, hæfte eller fængsel indtil 1 år straffes den, der  

 overtræder § 25, stk. 1, nr. 3, 4 eller 5.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på unge mennesker under 18 år eller fremkaldt fare herfor  

 eller 2) opnået eller tilsigtet en økonomisk fordel for den pågældende selv  

 eller andre, herunder ved besparelse.
 Stk. 3. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet økonomisk fordel,  

 jf. stk. 2, nr. 2.
Stk. 4. I forskrifter, der udstedes i medfør af § 25, stk. 2, i  

 henhold til § 25, stk. 1, nr. 3-5, kan der fastsættes straf af bøde, hæfte  

 eller fængsel i indtil 1 år.
Det kan endvidere bestemmes, at straffen kan  

 stige til hæfte eller fængsel i indtil 2 år under tilsvarende omstændigheder  

 som anført i stk. 2.
 § 29. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 11 Ikrafttræden og overgangsbestemmelser m.v.
 § 30. Loven træder i kraft den 1. februar 1997.
 Stk. 2. Lov om skibes besætning, jf. lovbekendtgørelse nr. 105 af  

 7. februar 1994, og sønæringslov, jf. lovbekendtgørelse nr. 372 af 31. maj  

 1990, ophæves.
 Stk. 3. De i medfør af lov om skibes besætning, jf.  

 lovbekendtgørelse nr. 105 af 7. februar 1994, og sønæringsloven, jf.  

 lovbekendtgørelse nr. 372 af 31. maj 1990, udstedte regler forbliver i kraft,  

 indtil de ophæves eller afløses af regler udstedt i medfør af denne lov.
§ 31. Sønæringsbeviser erhvervet før den 1. februar 1997 giver  

 deres indehavere samme ret som hidtil.
Beviser, der giver ret til tjeneste  

 som navigatør, maskinmester eller radiooperatør i handelsskibe, er dog kun  

 gyldige indtil den 1. februar 2002.
 Stk. 2. Personer, der ikke er i besiddelse af sønæringsbevis, og  

 som ved lovens ikrafttræden har gjort tjeneste som fører eller styrmand i  

 skibe, der er målt under 20 bruttoregistertons, kan fortsat gøre sådan  

 tjeneste, jf. dog § 18, stk. 2.
 Stk. 3. For skibe med en længde under 24 m, der alene er målt i  

 henhold til de tidligere gældende målingsregler, finder den på skibets  

 målebrev angivne bruttoregistertonnage (BRT), nedrundet uden decimaler,  

 fortsat anvendelse i stedet for en i denne lov angivet bruttotonnage (BT).
 § 32. Loven gælder ikke for Færøerne og Grønland, men kan ved  

 kongelig anordning sættes i kraft for Grønland med de ændringer, der følger  

 af de særlige grønlandske forhold.
Oprindeligt fremsat forslag Kapitel 1 Anvendelsesområde mv.
 § 1. Loven omfatter danske skibe bortset fra krigsskibe og  

 troppetransportskibe.
 § 2. I denne lov forstås ved:
 1) »Handelsskib«: Ethvert skib med undtagelse af fiskeskibe og  

 fritidsfartøjer.
 2) »Passagerskib«: Et skib, der befordrer flere end 12  

 passagerer.
 3) »Lastskib«: Et handelsskib, der ikke er et passagerskib.
 4) »Fiskeskib«: Et skib, hvis nationalitetsbevis er forsynet med  

 havnekendingsnummer.
5) »Fritidsfartøj«: Et skib, der ikke anvendes til  

 erhvervsmæssige formål.
I tvivlstilfælde afgør Søfartsstyrelsen, om et skib  

 kan anses for et fritidsfartøj.
 6) »Søgående skib«: Et skib, der anvendes i fart uden for havne,  

 åer, søer eller lignende beskyttede farvande.
 7) »STCW-konventionspåtegning«: Sønæringsbevis eller  

 anerkendelsesbevis udfærdiget i overensstemmelse med bestemmelserne i den  

 internationale konvention om uddannelse af søfarende, om sønæring og om  

 vagthold, 1978, med senere ændringer (STCW-konventionen).
 8) »STCW-F-konventionspåtegning«: Sønæringsbevis eller  

 anerkendelsesbevis udfærdiget i overensstemmelse med bestemmelserne i den  

 internationale konvention om uddannelse, om sønæring og om vagthold for  

 personel i fiskeskibe, 1995 (STCW-F-konventionen).
 9) »Bruttotonnage«: Den til enhver tid i skibets målebrev  

 angivne bruttotonnage (BT), nedrundet uden decimaler.
 10) »Længde«: Skibets længde målt i henhold til lov om  

 skibsmåling og som angivet i meter i skibets målebrev.
11) »Fremdrivningseffekt«: Den samlede maksimale ydelse i  

 kilowatt (kW), nedrundet uden decimaler, ved kontinuerlig drift af alt  

 maskineri, som samtidig kan fremdrive skibet.
Ydelsen ansættes af  

 Søfartsstyrelsen på basis af motorfabrikantens prøveplansskemaer og indføres  

 i fartstilladelsen og/eller besætningsfastsættelsen.
12) »Kystfart«: Fart i Nordsøen øst for 3 grader Ø. længde og  

 syd for 62 grader N. bredde, fart i Østersøen samt fart langs Grønlands kyster i en afstand af ikke over 30 sømil fra kysten (basislinien).
13) »Nærfart«: Fart syd for 62 grader N. bredde, nord for 48  

 grader N. bredde og øst for 12 grader V. længde, fart i Østersøen, fart på Færøerne og Færø Banke samt fart langs Grønlands kyster i en afstand af ikke over 200 sømil fra kysten (basislinien).
 14) »International fart«: Fart mellem dansk og udenlandsk havn  

 eller mellem to udenlandske havne samt fart mellem Danmark og Færøerne eller  

 Grønland og fart mellem Færøerne og Grønland.
 15) »Indenrigs fart«: Al fart, der ikke er international fart.
 § 3. På ethvert skib skal der være en skibsfører, ligesom der  

 herudover skal være den af hensyn til sikkerhed for menneskeliv på søen  

 nødvendige besætning.
Kapitel 2 Handelsskibe § 4. Passagerskibe uanset størrelse, lastskibe med en  

 bruttotonnage på 20 og derover, samt lastskibe med en bruttotonnage under 20  

 i international fart skal være forsynet med et af Søfartsstyrelsen udstedt  

 certifikat indeholdende besætningsfastsættelsen.
 Stk.2. For skibe med en bruttotonnage under 20 i indenrigs fart  

 kan besætningen fastsættes for grupper af skibe, og i stedet for udstedelse  

 af certifikat som omhandlet i stk. 1 kan meddelelse om fastsættelsen gives  

 ved bekendtgørelse i »Meddelelser fra Søfartsstyrelsen«.
§ 5. For passagerskibe uanset størrelse, for lastskibe med en  

 bruttotonnage på 20 og derover og for lastskibe med en bruttotonnage under 20  

 i international fart fastsættes besætningen af Søfartsstyrelsen.
For  

 lastskibe med en bruttotonnage under 20 i indenrigs fart kan Søfartsstyrelsen  

 fastsætte besætningen, såfremt hensynet til sikkerheden for menneskeliv på  

 søen gør det påkrævet.
Stk. 2. Besætningen fastsættes for hvert enkelt skib under hensyn  

 til skibets type, indretning, udstyr, anvendelse og fartsområde, således at  

 besætningens størrelse og sammensætning gør det muligt at dække alle opgaver  

 af betydning for skibets og de ombordværendes sikkerhed, herunder 1) opretholdelse af sikker bro- og maskinvagt, 2) betjening og vedligeholdelse af redningsmidler, 3) betjening og vedligeholdelse af havarikontrol-, brandsluknings- og  

 kommunikationsudstyr, 4) anden vedligeholdelse og rengøring af sikkerhedsmæssig art, 5) fortøjningsopgaver, 6) kostforplejning og sundhedsforhold.
 Stk. 3. Ved fastsættelsen af besætningen skal der endvidere tages  

 hensyn til vagtordningen om bord, til holddrift, til de enkelte  

 besætningsgruppers faktiske arbejdstid, til gældende hviletidsbestemmelser  

 samt til anvendelse af enhedsmandskab.
 Stk. 4. I besætningsfastsættelsen kan indgå personer med anden  

 uddannelse, som kan ligestilles med uddannelse, der er foreskrevet i eller i  

 medfør af loven.
 § 6. Skibsførere, navigations- og maskinofficerer skal have dansk  

 sønæringsbevis.
 Stk. 2. Beviserne skal forefindes om bord i original og have  

 STCW-konventionspåtegning enten i overensstemmelse med STCW-konventionens  

 reglement VII som anført i skibets besætningsfastsættelse eller i  

 overensstemmelse med nedenstående skemaer:
Skibsførere og navigationsofficerer Skibe med en bruttotonnage under 500 i kystfart Stk. 3. For passagerskibe og tankskibe kan Søfartsstyrelsen forøge  

 eller formindske de i stk. 2 anførte kvalifikationskrav under hensyn til  

 skibets indretning, udstyr, fartsområde og passagerantal.
 Stk. 4. I skibe registreret i Dansk Internationalt Skibsregister  

 kræves ikke danske beviser, men gyldigt sønæringsbevis ledsaget af en af  

 Søfartsstyrelsen udfærdiget STCW-konventionspåtegning i overensstemmelse med  

 bestemmelserne fastsat i stk. 2. Skibsføreren skal dog have dansk indfødsret.
 Stk. 5. I tilfælde, hvor en person med duelighedsbevis i  

 motorpasning foreskrives, kan denne samtidig være ansat til anden tjeneste om  

 bord.
 § 7. Radiooperatører i skibe, der efter gældende forskrifter skal  

 være udstyret med radioanlæg til brug i det globale maritime nød- og  

 sikkerhedssystem (GMDSS), skal have dansk sønæringsbevis med en af  

 Søfartsstyrelsen udfærdiget STCW-konventionspåtegning til tjeneste som  

 radiooperatør.
 Stk. 2. I skibe registreret i Dansk Internationalt Skibsregister  

 kræves ikke danske beviser, men gyldigt sønæringsbevis ledsaget af en af  

 Søfartsstyrelsen udfærdiget STCW-konventionspåtegning til tjeneste som  

 radiooperatør.
 § 8. En foreskreven kok skal have sønæringsbevis som skibskok.
 Stk. 2. I skibe registreret i Dansk Internationalt Skibsregister  

 kan bevis som skibskok erstattes af en læretid i kokkefaget på 48 måneder,  

 heraf mindst 24 måneder i søgående skibe.
Kapitel 3 Fiskeskibe § 9. I fiskeskibe med en bruttotonnage på 20 og derover, men under  

 500, skal der være skibsfører og styrmand med sønæringsbevis i  

 overensstemmelse med nedenstående skema:
 Stk. 2. For fiskeskibe med en bruttotonnage på 500 og derover  

 fastsættes besætningen af Søfartsstyrelsen.
Stk. 3. Til betjening af maskinen i fiskeskibe med en  

 bruttotonnage på 20 og derover med fremdrivningsmaskineri på 100 kW og  

 derover, men under 750 kW, i hvilke maskinen kan reguleres og skruemanøvrer  

 foretages fra styrepladsen, skal der i nærfart være 1 person med  

 duelighedsbevis i motorpasning og uden for nærfart 2 personer med  

 duelighedsbevis i motorpasning.
For øvrige fiskeskibe med en bruttotonnage på  

 20 og derover med fremdrivningsmaskineri på 100 kW og derover fastsættes  

 maskinbesætningen af Søfartsstyrelsen.
 Stk. 4. De i stk. 3 foreskrevne personer kan være ansat til anden  

 tjeneste om bord.
 Stk. 5. Når Søfartsstyrelsen i henhold til stk. 2 og 3 fastsætter  

 besætningen, skal § 5, stk. 2, iagttages.
 Stk. 6. Søfartsstyrelsen kan foreskrive, at skibsførere og  

 styrmænd i fiskeskibe skal have sønæringsbevis med en af Søfartsstyrelsen  

 udfærdiget STCW-F-konventionspåtegning, og at maskinmestre og radiooperatører  

 i fiskeskibe skal have sønæringsbevis med en af Søfartsstyrelsen udfærdiget  

 STCW- eller STCW-F-konventionspåtegning.
Kapitel 4 Fritidsfartøjer § 10. I fritidsfartøjer med en bruttotonnage på 20 og derover, men  

 under 100, skal der være skibsfører og styrmand med sønæringsbevis i  

 overensstemmelse med nedenstående skema:
 Stk. 2. For fritidsfartøjer med en bruttotonnage på 100 og derover  

 fastsættes besætningen af Søfartsstyrelsen.
Stk. 3. Til betjening af maskinen i fritidsfartøjer med en  

 bruttotonnage på 20 og derover med fremdrivningsmaskineri på 100 kW og  

 derover, men under 750 kW, i hvilke maskinen kan reguleres og skruemanøvrer  

 foretages fra styrepladsen, skal der i fart i Østersøen og i Nordsøen øst for  

 7 grader Ø. længde være 1 person med duelighedsbevis i motorpasning for  

 fritidssejlere og uden for denne fart 2 personer med duelighedsbevis i  

 motorpasning for fritidssejlere.
For øvrige fritidsfartøjer med en  

 bruttotonnage på 20 og derover med fremdrivningsmaskineri på 100 kW og  

 derover fastsættes maskinbesætningen af Søfartsstyrelsen.
 Stk. 4. Når Søfartsstyrelsen i henhold til stk. 2 og 3 fastsætter  

 besætningen, skal § 5, stk. 2, iagttages.
Kapitel 5 Forskellige bestemmelser vedrørende besætningsfastsættelsen § 11. Hvis et skib mister nogen del af den foreskrevne besætning  

 som følge af sygdom, død, rømning eller andre skibsføreren eller rederiet  

 utilregnelige årsager, skal krav fastsat i eller i medfør af denne lov ikke  

 være til hinder for, at skibsføreren under fornøden hensyntagen til skibets  

 sødygtighed kan fortsætte rejsen.
Besætningen skal dog snarest muligt  

 kompletteres.
Skibsføreren skal om forholdet indføre fornøden bemærkning i  

 skibsdagbogen eller, hvor skibsdagbog ikke føres, i tilsynsbogen.
 § 12. Søfartsstyrelsen kan under særlige omstændigheder og under  

 iagttagelse af bindende internationalt vedtagne bestemmelser tillade, at en  

 person, der ikke er i besiddelse af det for den pågældende stilling krævede  

 bevis, anvendes i sådan stilling, dog kun for en enkelt rejse eller for et  

 bestemt tidsrum af ikke over 6 måneder.
§ 13. De i § 6, stk. 1, § 7, stk. 1, § 8, stk. 1, § 9 og § 10  

 anførte krav om danske uddannelser og sønæringsbeviser finder ikke anvendelse  

 på personer, der opfylder betingelserne i De Europæiske Fællesskabers  

 direktiver om indførelse af generelle ordninger for gensidig anerkendelse af  

 eksamensbeviser for erhvervskompetencegivende uddannelser, jf. lov nr. 291 af  

 8. maj 1991 om adgang til udøvelse af visse erhverv i Danmark for  

 statsborgere i De Europæiske Fællesskaber og de nordiske lande.
Skibsførere i  

 handels- og fiskeskibe skal dog have dansk indfødsret.
 Stk. 2. Ansøgning om adgang til erhvervsudøvelse indsendes til  

 Erhvervs- og Selskabsstyrelsen.
 Stk. 3. Søfartsstyrelsen træffer afgørelse om, hvorvidt  

 betingelserne for erhvervsudøvelsen her i landet er opfyldt og underretter  

 ansøgeren herom.
Ændring af tonnagegrænser § 14. Søfartsstyrelsen kan efter samråd med redernes og de  

 søfarendes organisationer fastsætte regler, der ændrer de i loven indeholdte  

 tonnagegrænser til grænser fastsat i anden måleenhed, samt ændrer de i loven  

 indeholdte grænser for fremdrivningseffekt.
Forhåndsfastsættelse § 15. Søfartsstyrelsen fastsætter efter anmodning besætningen for  

 et projekteret skib, et skib der agtes ombygget samt for et udenlandsk skib,  

 der agtes overført til dansk flag (forhåndsfastsættelse).
 Stk. 2. Finder Søfartsstyrelsen, at en forhåndsfastsættelse ikke  

 med fornøden sikkerhed kan foretages, afvises anmodningen med fornøden  

 begrundelse.
 Stk. 3. En forhåndsfastsættelse, eventuelt ændret ved indbringelse  

 for besætningsnævnet, har bindende virkning, medmindre der er sket ændringer  

 i de forudsætninger, der har været afgørende for fastsættelsen.
Besætningsnævnet § 16. Afgørelser truffet af Søfartsstyrelsen i henhold til § 4,  

 stk. 2, § 5, § 6, stk. 3, § 9, stk. 2 og 3, § 10, stk. 2 og 3, § 12, § 18,  

 stk. 2, kan af vedkommende rederi eller søfarendes organisation indbringes  

 for Besætningsnævnet, der træffer den endelige administrative afgørelse.
 Stk. 2. En afgørelse, der går ud på afvisning af en  

 forhåndsfastsættelse, kan dog ikke indbringes for nævnet.
 Stk. 3. Når en af Søfartsstyrelsen foretaget forhåndsfastsættelse  

 ikke inden 1 måned har været indbragt for nævnet, kan en afgørelse om den  

 endelige besætningsfastsættelse i overensstemmelse med forhåndsfastsættelsen  

 kun indbringes for nævnet, når der er sket ændringer i de forudsætninger, der  

 har været afgørende for fastsættelsen.
Stk. 4. Besætningsnævnet består af en af erhvervsministeren  

 udpeget formand, der skal opfylde de almindelige betingelser for at blive  

 udnævnt til landsdommer, samt en repræsentant for hver af de søfarendes  

 organisationer og et tilsvarende antal repræsentanter for redernes  

 organisationer, der alle udnævnes af ministeren efter indstilling fra de  

 pågældendes organisationer.
For hvert af medlemmerne udnævnes stedfortrædere.
 Stk. 5. Erhvervsministeren fastsætter nævnets forretningsorden.
 Stk. 6. I nævnets behandling af en sag deltager formanden og  

 repræsentanter for de søfarendes organisationer og redernes organisationer,  

 således at disse er ligeligt repræsenteret.
 Stk. 7. Indbringelse af en sag for nævnet har ikke opsættende  

 virkning.
Kapitel 6 Uddannelseskrav § 17. Ingen må benyttes til selvstændig vagt som styrmand eller  

 maskinmester, medmindre den pågældende er i besiddelse af sønæringsbevis af  

 mindst samme grad som fastsat for den laveste af de for skibet foreskrevne  

 stillinger henholdsvis for styrmænd og maskinmestre.
§ 18. Søfartsstyrelsen fastsætter under iagttagelse af bindende  

 internationalt vedtagne bestemmelser og efter samråd med redernes og de  

 søfarendes organisationer uddannelses-, kvalifikations- og beviskrav for 1) dæks-, maskin- og enhedsmandskab, 2) sygdomsbehandlere i handels- og fiskeskibe, 3) besætninger i passagerskibe og 4) officerer og mandskab i olie-, kemikalie- og gastankskibe.
Stk. 2. Søfartsstyrelsen kan endvidere fastsætte særlige  

 uddannelses-, kvalifikations- og beviskrav, herunder forøge eller formindske  

 lovens kvalifikationskrav og besætningsregler for 1) personer, der gør tjeneste i stilling, for hvilken der ikke i medfør af  

 loven er fastsat særlige uddannelseskrav, og 2) officerer og mandskab i a) skibe med særlige manøvreegenskaber, b) skibe med særlig udrustning eller særligt udstyr, c) specialskibe og skibe af særlig konstruktion, d) skibe, der anvendes i et geografisk begrænset område.
 Stk. 3. Når Søfartsstyrelsen i henhold til stk. 2 fastsætter  

 besætningen, skal § 5, stk. 2, iagttages.
Kapitel 7 Sønæringsbeviser § 19. Søfartsstyrelsen fastsætter under iagttagelse af bindende  

 internationalt vedtagne bestemmelser og efter samråd med redernes og de  

 søfarendes organisationer betingelserne for erhvervelse af de i denne lov  

 omhandlede sønæringsbeviser, herunder krav om 1) uddannelse, 2) fartstid, 3) sundhed, 4) syns- og høreevne, 5) alder og 6) at den pågældende er myndig og ikke er under værgemål efter  

 værgemålslovens § 5 eller under samværgemål efter værgemålslovens § 7.
 Stk. 2. Til erhvervelse af sønæringsbevis med førerrettigheder til  

 handels- og fiskeskibe skal vedkommende have dansk indfødsret.  

 Søfartsstyrelsen kan dog efter forud indhentet erklæring fra de berørte  

 organisationer under særlige omstændigheder fravige kravet om indfødsret.
 § 20. Sønæringsbeviser udstedes uden betaling.
 Stk. 2. Beviserne udstedes og udformes af Søfartsstyrelsen.
 Stk. 3. Søfartsstyrelsen kan fastsætte regler om betaling for  

 afholdelse af duelighedsprøver.
Stk. 4. Sønæringsbeviser til handels- og fiskeskibe er gyldige i  

 fem år fra udstedelsesdatoen.
Søfartsstyrelsen fastsætter regler om fornyelse  

 af sønæringsbeviser, om generhvervelse af sønæringsrettigheder samt om  

 udstedelse af første sønæringsbevis til personer, der har bestået den for  

 erhvervelse af beviset krævede eksamen mere end fem år forud for datoen for  

 udstedelsen.
 Stk. 5. Søfartsstyrelsen fastsætter under iagttagelse af bindende  

 internationalt vedtagne bestemmelser de nærmere regler for påtegning af  

 udenlandske sønæringsbeviser og godkendelse af udenlandske certifikater.
 § 21. Søfartsstyrelsen kan inddrage et sønæringsbevis, hvis  

 indehaveren ved sin sejlads eller anden tjeneste om bord har udgjort en  

 direkte trussel mod liv, ejendom eller miljøet eller det på grund af  

 indehaverens sjælelige eller legemlige tilstand skønnes uforsvarligt fortsat  

 at lade den pågældende udøve den virksomhed, beviset giver ret til.
Stk. 2. Indehaveren af et sønæringsbevis skal lade sig underkaste  

 sådanne lægeundersøgelser, som er nødvendige til afgørelse af det i stk. 1  

 nævnte spørgsmål.
Udgifterne ved undersøgelserne afholdes af staten.
Undlader  

 indehaveren at lade sig underkaste en påbudt undersøgelse, kan  

 sønæringsbeviset inddrages.
§ 22. Inddragelsen af et sønæringsbevis kan af den, afgørelsen  

 vedrører, forlanges indbragt for domstolene.
Anmodning herom skal fremsættes  

 over for Søfartsstyrelsen inden 4 uger efter, at afgørelsen er meddelt den  

 pågældende.
 Stk. 2. Søfartsstyrelsens afgørelse skal indeholde oplysning om  

 retten til at begære domstolsprøvelse og om fristen herfor.
Stk. 3. Når inddragelse af et sønæringsbevis forlanges indbragt  

 for domstolene, anlægger Søfartsstyrelsen sag imod den pågældende i den  

 borgerlige retsplejes former.
Sagen hører under Sø- og Handelsretten i  

 København og uden for dennes område under søretten.
Stk. 4. Anmodning om indbringelse for domstolene har opsættende  

 virkning.
Søfartsstyrelsen kan dog bestemme, at en anmodning ikke har  

 opsættende virkning.
Denne afgørelse kan ved kendelse ophæves af retten inden  

 afgørelse af spørgsmålet om inddragelsens lovlighed.
 § 23. Et sønæringsbevis, der er inddraget, skal afleveres til  

 Søfartsstyrelsen.
Stk. 2. Søfartsstyrelsen kan til enhver tid tilbagegive et  

 inddraget sønæringsbevis, når de omstændigheder, der har begrundet  

 inddragelsen, ikke længere findes at være til stede.
Afslås en ansøgning om  

 tilbagegivelse, kan ansøgeren forlange spørgsmålet indbragt for domstolene.  

 Såfremt sagen tidligere har været indbragt for domstolene, kan indbringelse  

 dog kun ske, såfremt der er forløbet mindst et år efter, at inddragelsen  

 senest er stadfæstet ved dom. § 22, stk. 2 og 3, finder tilsvarende  

 anvendelse.
§ 24. Den til sønæringsbeviser knyttede ret til at være fører af  

 handels- og fiskeskibe fortabes, når indehaveren mister dansk indfødsret.  

 Søfartsstyrelsen kan dog under særlige omstændigheder gøre undtagelse fra  

 denne bestemmelse.
Opnår den pågældende på ny dansk indfødsret, skal retten  

 til at føre skib dermed anses for generhvervet, jf. dog § 20, stk. 4.
Kapitel 8 Rederens og skibsførerens ansvar § 25. Rederen og skibsføreren skal sikre:
1) at ansatte søfarende opfylder alle de for den pågældende stilling  

 foreskrevne uddannelses- og beviskrav, og at foreskrevne originalbeviser  

 findes om bord, 2) at der opretholdes en opdateret og let tilgængelig fortegnelse over  

 alle ansatte søfarende, deres stilling om bord, deres helbredstilstand samt  

 dokumentation for deres kvalifikationer, 3) at alle nymønstrede søfarende, før tjeneste påbegyndes, orienteres  

 behørigt om deres særlige opgaver, herunder om udstyr, installationer og  

 beredskabsplaner samt om særlige forhold af betydning for såvel deres  

 rutinemæssige opgaver som deres opgaver i en nødsituation, 4) at skibets besætning effektivt kan koordinere deres opgaver i  

 nødsituationer og i tilfælde af fare for forurening, og 5) at besætningsmedlemmer kan kommunikere indbyrdes om sikkerhedsspørgsmål  

 og forstå sikkerhedsinformation, herunder symboler, tegn og alarmsignaler.
 Stk. 2. Søfartsstyrelsen kan udfærdige nærmere forskrifter om de i  

 stk. 1 omhandlede bestemmelser og herunder foreskrive særlige kommunikations-  

 og sprogkrav.
Kapitel 9 Henlæggelse af beføjelser § 26. Henlægger erhvervsministeren sine beføjelser efter loven til  

 Søfartsstyrelsen, kan ministeren fastsætte regler om klageadgangen, herunder  

 at klager ikke kan indbringes for højere administrativ myndighed.
Kapitel 10 Straffebestemmelser § 27. Med bøde straffes den, der overtræder § 3, § 4, stk. 1, § 6,  

 stk. 1, 2 eller 4, § 7, § 8, § 9, stk. 1 eller 3, § 10, stk. 1 eller 3, § 11,  

 2. eller 3. punktum, § 17 eller § 25, stk. 1, nr. 1 eller 2, eller overtræder  

 de i medfør af loven foretagne besætningsfastsættelser.
 Stk. 2. I forskrifter, der udstedes i medfør af loven kan der  

 fastsættes straf af bøde, jf. dog § 28, stk. 4.
 § 28. Med bøde, hæfte eller fængsel indtil 1 år straffes den, der  

 overtræder § 25, stk. 1, nr. 3, 4 eller 5.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på unge mennesker under 18 år eller fremkaldt fare herfor  

 eller 2) opnået eller tilsigtet en økonomisk fordel for den pågældende selv  

 eller andre, herunder ved besparelse.
 Stk. 3. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet økonomisk fordel,  

 jf. stk. 2, nr. 2.
Stk. 4. I forskrifter, der udstedes i medfør af § 25, stk. 2, i  

 henhold til § 25, stk. 1, nr. 3-5, kan der fastsættes straf af bøde, hæfte  

 eller fængsel i indtil 1 år.
Det kan endvidere bestemmes, at straffen kan  

 stige til hæfte eller fængsel i indtil 2 år under tilsvarende omstændigheder  

 som anført under stk. 2.
 § 29. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 11 Ikrafttræden og overgangsbestemmelser mv.
 § 30. Loven træder i kraft den 1. februar 1997.
 Stk. 2. Lov om skibes besætning, jf. lovbekendtgørelse nr. 105 af  

 7. februar 1994, og sønæringslov, jf. lovbekendtgørelse nr. 372 af 31. maj  

 1990, ophæves.
 Stk. 3. De i medfør af lov om skibes besætning, jf.  

 lovbekendtgørelse nr. 105 af 7. februar 1994, og sænøringsloven, jf.  

 lovbekendtgørelse nr. 372 af 31. maj 1990, udstedte regler forbliver i kraft,  

 indtil de ophæves eller afløses af regler udstedt i medfør af denne lov.
§ 31. Sønæringsbeviser erhvervet før den 1. februar 1997 giver  

 deres indehavere samme ret som hidtil.
Beviser, der giver ret til tjeneste  

 som navigatør, maskinmester eller radiooperatør i handelsskibe er dog kun  

 gyldige indtil den 1. februar 2002.
 Stk. 2. Personer, der ikke er i besiddelse af sænøringsbevis, og  

 som ved lovens ikrafttræden har gjort tjeneste som fører eller styrmand i  

 skibe, der er målt under 20 bruttoregistertons, kan fortsat gøre sådan  

 tjeneste, jf. dog § 18, stk. 2.
 Stk. 3. For skibe med en længde under 24 meter, der alene er målt  

 i henhold til de tidligere gældende målingsregler, finder den på skibets  

 målebrev angivne bruttoregistertonnage (BRT), nedrundet uden decimaler,  

 fortsat anvendelse i stedet for en i denne lov angivet bruttotonnage (BT).
 § 32. Loven gælder ikke for Færøerne og Grønland, men kan ved  

 kongelig anordning sættes i kraft for Grønland med de ændringer, der følger  

 af de særlige grønlandske forhold.
Bemærkninger til lovforslaget Almindelige bemærkninger 1. Den foreslåede lov om skibes besætning afløser såvel lov om  

 skibes besætning, jf. lovbekendtgørelse nr. 105 af 7. februar 1994, som  

 sønæringsloven, jf. lovbekendtgørelse nr. 372 af 31. maj 1990, som ændret ved  

 lov nr. 386 af 22. maj 1996.
 Lovforslaget har til formål, at gøre det muligt at gennemføre de i  

 1995 vedtagne ændringer til den internationale konvention om uddannelse af  

 søfarende, om sønæring og om vagthold (STCW konventionen), at skabe  

 lovgrundlaget for, at Danmark kan ratificere den ved samme lejlighed i 1995  

 vedtagne internationale konvention om uddannelse, om sønæring og om vagthold  

 for personel i fiskeskibe (STCW-F konventionen) og samtidigt at  

 tilgodese ønskerne om regelforenkling.
2. STCW konventionen er fra 1978 og indeholder krav til søfarendes  

 uddannelse, til sønæringsbeviser og til vagthold.
Uddannelseskravene i  

 konventionen er imidlertid ikke særligt specifikke, hvilket har bevirket, at  

 uddannelsesniveauet i mange lande - ikke mindst i de arbejdskraftsupplerende  

 lande - har ligget under den tilsigtede standard.
 I 1995 vedtoges derfor på en regeringskonference afholdt i den  

 internationale søfartsorganisation, IMO, væsentlige ændringer til  

 STCW-konventionen. Ændringerne træder i kraft 1. februar 1997 med visse  

 overgangsbestemmelser dækkende perioden indtil 1. februar 2002. Sigtet med  

 revisionen er at højne sikkerheden til søs gennem mere detaljerede  

 uddannelseskrav til de søfarende, skærpede krav til certificering, skærpet  

 kontrol af søfarende fra andre lande end flagstatens og bedre kontrol med, at  

 de kontraherende lande faktisk lever op til konventionen.
 Endvidere indføres pligt til gensidig assistance deltagerlandene imellem i  

 tilfælde af retsforfølgning af redere og søfarende, der måtte have overtrådt  

 konventionsbestemmelserne, hviletidsbestemmelser for vagtgående personel, og  

 udvidet adgang til havnestatskontrol, herunder til operationelle forhold om  

 bord.
Sideløbende med denne konference afholdtes en konference, der vedtog  

 ovennævnte STCW-F konvention om uddannelseskrav m.v. til personel om bord i  

 fiskeskibe.
Der har ikke tidligere været fastsat internationalt gældende  

 uddannelseskrav m.v. for personel i fiskeskibe.
 De ændringer i STCW konventionen, som har betydning for lovforslaget,  

 indebærer bl.a.:
a.
Søfarende med certifikater udstedt i et deltagerland kan kun opnå  

 tilladelse til at gøre tjeneste i et andet lands skibe, når det  

 bevisudstedende land af IMO's Søsikkerhedskomite er accepteret som levende op  

 til konventionens krav.
Det er endvidere en forudsætning, at flagstaten  

 selvstændigt og ved eventuel inspektion har vurderet uddannelsen i dette land  

 til at opfylde konventionskravene og har udfærdiget et anerkendelsesbevis til  

 den pågældende søfarende.
b.
Sønæringsbeviser skal udfærdiges med angivelse af fortløbende numre,  

 med foto og vedkommendes underskrift og med højst 5 års gyldighed.
Der skal  

 opretholdes et register over udstedte, tabte og annullerede beviser, så  

 deltagerlande kan indhente oplysninger fra.
c.
Der indføres særlige uddannelseskrav til personer, der virker som  

 sygdomsbehandlere om bord, og til søfarende, der gør tjeneste i  

 passagerskibe.
d.
De grænser for navigatører, som anvendes i konventionen, ændres fra  

 bruttoregistertons (BRT) til bruttotonnage (BT).
e.
Der stilles særlige krav til en reders ansvar for , at et skibs  

 besætning opfylder foreskrevne kvalifikationer, for behørig  

 introduktion af nyansatte søfarende til deres tjeneste, såvel til daglige  

 opgaver om bord som til opgaver i nødsituationer, samt for at  

 besætningsmedlemmer kan kommunikere indbyrdes, specielt vedrørende  

 sikkerhedsspørgsmål.
f.
Der åbnes adgang til alternativ certificering, hvorved en person, der  

 er fuldt kvalificeret til en stilling i enten dæks- eller maskinafdelingen,  

 tillige kan være uddannet til at varetage en eller flere funktioner i den  

 anden afdeling.
STCW-F konventionen omfatter fiskeskibe med en længde på 24 meter og  

 derover.
Den træder i kraft 12 måneder efter at mindst 15 lande har  

 ratificeret den.
Konventionen indebærer bl.a., at sønæringsbeviser for  

 fiskere - ligesom krævet i STCW konventionen - udstedes med højst 5 års  

 gyldighed, at fiskeskippere og styrmænd skal være i besiddelse af  

 sundhedsbevis, at alle fiskere skal modtage sikkerhedsoplæring, og  

at fiskeskibe underkastes havnestatskonkontrol.
3. De væsentligste forskelle mellem de ændrede konventionskrav og  

 nugældende besætningslov og sønæringslov er, at kravene til anerkendelse af  

 udenlandske søfarende strammes op, og at der fremover skal ske genudstedelse  

 eller fornyelsespåtegning af sønæringsbeviser hvert 5. år.
De skærpede krav  

 for udenlandske søfarendes ret til at gøre tjeneste i danske skibe vil betyde  

 et mindre rekrutteringsgrundlag for rederier, der ønsker at anvende  

 udenlandske søfarende.
 Besætningsloven og sønæringsloven regulerer nært beslægtede områder  

 vedrørende kvantitative og kvalitative krav til skibsbesætninger og  

 indeholder som følge heraf mange fællesbestemmelser og krydshenvisninger.
Det er derfor fundet hensigtsmæssigt at sammenskrive disse to love og  

 udforme bestemmelserne således, at de detaljerede forskrifter for erhvervelse  

 af sønæringsbeviser - efter forhandling med søfartens organisationer -  

 fastsættes administrativt.
Herved kan gældende bestemmelser i sønæringsloven  

 og fartstidsbekendtgørelsen samles, ligesom det i fremtiden vil lette  

 tilpasning til fremtidige internationale forpligtelser.
Høring Forslaget har været sendt til høring hos Dansk Arbejdsgiverforening,  

 Danmarks Rederiforening, Bilfærgernes Rederiforening, Rederiforeningen af  

 1895, Rederiforeningen for Mindre Skibe, DSB Rederi A/S, Hotel-, Restaurant-  

 & Fritidserhvervenes Arbejdsgiverforening, Amtsrådsforeningen i Danmark,  

 Kommunernes Landsforening, Danmarks Fiskeriforening, Skibsværftsforeningen,  

 Landsorganisationen i Danmark, Dansk Navigatørforening,  

 Radiotelegrafistforeningen af 1917, Maskinmestrenes Forening,  

 Specialarbejderforbundet i Danmark, Sømændenes Forbund i Danmark, Metal  

 Søfart, Dansk Sø-Restaurations Forening, Restaurations- og  

 Bryggeriarbejderforbundet, Specialarbejderforbundet i Danmark (Hanstholm  

 Afdeling), Fiskernes Forbund, Søsportens Brancheforening, Dansk Sejlunion,  

 Finansrådet, Statsministeriet, Finansministeriet, Udenrigsministeriet,  

 Justitsministeriet, Miljø- og Energiministeriet, Undervisningsministeriet,  

 Indenrigsministeriet, Skatteministeriet, Forsvarsministeriet,  

 Trafikministeriet og Landbrugs- og Fiskeriministeriet.
Erhvervsøkonomiske, miljømæssige, statsfinansielle og administrative  

 konsekvenser Forslaget har ingen væsentlige erhvervsøkonomiske konsekvenser.
 Et af hovedformålene ved såvel STCW som STCW-F konventionerne er netop  

 gennem sikring af de søfarendes kvalifikationer internationalt at forøge  

 sikkerheden til søs og dermed bl.a. at undgå forurening af havmiljøet.
 Kravet om udfærdigelse af tidsbegrænsede sønæringsbeviser, der er  

 vanskeligere at forfalske, etablering af de nødvendige registre, hvorfra  

 andre lande og redere skal kunne trække oplysninger, og den krævede  

 anerkendelsesprocedure vil indebære visse merudgifter i Søfartsstyrelsen.
 Til bevisudstedelsen er der behov for en engangsinvestering på 0,5 mio.  

 kr. til indkøb af tidssvarende og nødvendigt udstyr til udstedelse af  

 certifikater.
 Til sags- og registerbehandling samt opfyldelse af  

 anerkendelsesproceduren, der bl.a. omfatter vurdering af andre landes  

 søfartsuddannelser, er der behov for et årsværk, svarende til en udgift på  

 0,4 mio. kr.. Dertil kommer rejseudgifter på 0,2 mio. kr.
De samlede merudgifter beløber sig således til 1,1 mio. kr. det første år  

 og 0,6 mio. kr. de efterfølgende år.
Merudgifterne finansieres inden for  

 Erhvervsministeriets rammer.
Forholdet til EU retten De på området gældende direktiver er gennemført bl.a. gennem lov om skibes  

 besætning.
Der er tale om to direktiver vedrørende indførelsen af generelle  

 ordninger for gensidig anerkendelse af eksamensbeviser for  

 erhvervskompetencegivende uddannelser (89/48/EØF og 92/54/EØF) samt om Rådets  

 direktiv 94/58/EF om minimumsuddannelsesniveauet for søfartserhverv.
Det  

 forventes, at Europa-Kommissionen i nær fremtid forelægger Rådet dels et  

 forslag til supplerende direktiv til 94/58/EF, for at indføre  

 anerkendelsesprocedure for certifikater udstedt af myndigheder fra  

 tredjelande, dels et ændringsforslag til selve direktivet 94/58/EF for at  

 gøre de nyligt vedtagne ændringer af STCW-konventionen til EU krav.  

 Lovforslaget gør det muligt, at sådanne fremtidige direktiver kan gennemføres  

 her i landet ved administrative forskrifter, jf. forslagets § 20, stk. 5.
Bemærkninger til lovforslagets enkelte bestemmelser Til § 1 Lovens område er uændret i forhold til gældende besætningslov.
Til § 2 Bortset fra nr. 7-9 og 10 svarer de foreslåede definitioner til de  

 nugældende.
 Ad nr. 7. Definitionen omfatter de påtegninger, som  

 sønæringsbeviser skal være forsynet med i henhold til STCW konventionen.
 Ad nr. 8. Definitionen er indført med henblik på dansk  

 ratifikation af STCW-F konventionen.
 Ad nr. 9. Definitionen er bragt i overensstemmelserne med lov om  

 skibsmåling.
 Ad nr. 10. Definitionen er indført med henblik på dansk  

 ratifikation af STCW-F konventionen.
Til § 3 Bestemmelsen svarer til gældende besætningslovs § 3.
Til § 4 Bestemmelsen svarer til gældende besætningslovs § 10. Det er dog  

 præciseret, at passagerskibe med en bruttotonnage under 20 i indenrigsfart nu  

 også skal være forsynet med certifikatet (besætningsfastsættelsen).
Til § 5 Ad stk. 1 til 3. Bestemmelsen svarer med enkelte redaktionelle  

 ændringer til gældende besætningslovs § 4, stk. 1 til 3.
 Ad stk. 4. Bestemmelsen svarer med enkelte redaktionelle ændringer  

 til gældende besætningslovs § 5, stk. 3.
Til § 6 Ad stk. 1 og 2. Bestemmelsen svarer til gældende besætningslovs §  

 6, stk. 1, dog er henvisningen til arbejdskraftens frie bevægelighed inden  

 for Den Europæiske Union udgået, se bemærkninger til § 13. For skibsførere  

 opretholdes kravet om dansk indfødsret, jfr. § 13. Kravet om, at  

 sønæringsbeviser skal forefindes i original om bord, er en konsekvens af den  

 ændrede STCW-konvention.
Udformningen af skemaerne er tilpasset ændringerne i STCW-konventionen.  

 Der er herudover medtaget nye beviser som henholdsvis vagthavende styrmand og  

 vagthavende maskinmester.
Disse beviser er indført med henblik på at kunne  

 opfylde anbefalingen i betænkning nr. 1312 af marts 1996  

 (»Funder-udvalgets« betænkning) »En fremtid for dansk  

 skibsfart« om en fælles grunduddannelse som rederiansat  

 officersaspirant.
Endvidere er der skabt mulighed for anvendelse af bevis  

 påtegnet i henhold til STCW-konventionens reglement VII.
Der er tale om den  

 såkaldte alternative certificering, hvorved en person, der er fuldt  

 kvalificeret til en stilling i enten dæks- eller maskinafdelingen, tillige  

 kan være uddannet til at varetage en eller flere funktioner i den anden  

 afdeling.
Ad stk. 3. Bestemmelsen svarer til gældende besætningslovs § 9 med  

 den tilføjelse, at tankskibe nu også er omfattet.
Man har i forbindelse med  

 vedtagelsen af ændringerne til STCW-konventionen bestemt, at de tidligere  

 grænser på henholdsvis 200 og 1600 bruttoregistertons (BRT) ændres til en  

 bruttotonnage (BT) på henholdsvis 500 og 3000. Hensigten med tilføjelsen er,  

 at man ved fastsættelsen af besætningen for tankskibe kan sikre, at  

 navigatører med certifikater begrænset til 1600 BRT ikke automatisk tillægges  

 væsentligt højere sønæringsrettigheder på grund af de ændrede målingsregler.
 Ad stk. 4. Bestemmelsen svarer til gældende besætningslovs § 6,  

 stk. 2, med den tilføjelse, at udenlandske sønæringsbeviser nu skal være  

 ledsaget af en påtegning eller et anerkendelsesbevis fra Søfartsstyrelsen,  

 før indehaveren kan tiltræde tjenesten i skibe registreret i DIS.  

 Bestemmelsen vedrører »nye certifikater« udstedt i henhold til den  

 ændrede konvention, jfr. overgangsbestemmelserne i lovforslagets § 31.
 Ad stk. 5. Bestemmelsen svarer til gældende besætningslovs § 6,  

 stk. 3.
Til § 7 Bestemmelsen er en følge af overgangen til det globale maritime nød- og  

 sikkerhedssystem (GMDSS), der skal være fuldt gennemført inden 1. februar  

 1999.
Til § 8 Bestemmelsen svarer til gældende besætningslovs § 8, dog er  

 stillingsbetegnelsen »hovmester« udeladt, da der ikke mere  

 foreskrives sådanne i danske skibe.
Til § 9 Ad stk. 1. I STCW-F konventionen er indført krav om 12 måneders  

 tjeneste som styrmand/bedstemand som betingelse for at erhverve  

 førerrettigheder som fiskeskipper af 3. grad.
For at tilgodese dette  

 sikkerhedsmæssige krav, og for at kunne tydeliggøre kvalifikationskravene ved  

 besætningsfastsættelsen, indføres nye beviser som henholdsvis bedstemand samt  

 styrmand af 1. og 3. grad i fiskeskibe.
STCW-F konventionen er alene gældende  

 for fiskeskibe med en længde på 24 meter og derover, hvorfor den tidligere  

 grænse på »100 tons« i skemaet nu er ændret til »24 meter i  

 længde«. Ændringen gør det muligt for Danmark at kunne ratificere denne  

 konvention.
 Ad stk. 2 til 5. Bestemmelserne svarer til gældende besætningslovs  

 § 11, stk. 2 til 5.
Ad stk. 6. Bestemmelserne i STCW-F-konventionen indebærer - i  

 lighed med STCW-konventionen - krav om, at sønæringsbeviser skal være  

 forsynet med en konventionspåtegning.
Bestemmelsen giver hjemmel til at  

 gennemføre dette krav administrativt, når konventionen træder i kraft.
Til § 10 Bestemmelserne svarer stort set til gældende besætningslovs § 12. Bevis  

 som yachtskipper af 2. grad er udgået af skemaet som en konsekvens af, at  

 eksamen og bevis som yachtskipper af 2. grad blev afskaffet i foråret 1995.  

 For personer, der har erhvervet bevis som yachtskipper af 2. grad finder  

 overgangsbestemmelserne i § 31 anvendelse.
Til § 11 Bestemmelsen svarer til gældende besætningslovs § 14.
Til § 12 Bestemmelsen svarer til gældende besætningslovs § 16, stk. 2.
Til § 13 Bestemmelsen svarer til gældende besætningslovs § 13 a, hvorefter  

 personer, der opfylder bestemmelserne i de generelle direktiver om gensidig  

 anerkendelse af eksamensbeviser for uddannelse, kan gøre tjeneste på danske  

 skibe.
Samtlige søfartsuddannelser er omfattet heraf.
Det betyder blandt  

 andet, at det er muligt at gøre tjeneste på skibe, der sejler i dansk  

 indenrigsfart uden en dansk søfartsuddannelse, men med en uddannelse fra et  

 andet EU-land.
Der er dog i direktiverne åbnet mulighed for, at  

 Søfartsstyrelsen i tilfælde, hvor den udenlandske uddannelse adskiller sig  

 væsentligt fra den danske uddannelse, kan stille særlige krav i form af  

 prøver eller prøvetid.
I øvrigt er direktiverne ikke til hinder for, at de  

 hidtidige særlige sprogkrav for besætningsmedlemmer på passagerskibe i  

 regelmæssig fart mellem danske havne opretholdes.
Ved bekendtgørelse nr. 839 af 29. september 1994 blev anvendelsesområdet  

 udvidet til også at omfatte EFTA-landene, der i medfør af EØS-aftalen er  

 tillagt de samme rettigheder som EU-borgerne.
Bestemmelsen omfatter herefter  

 statsborgere i de 15 EU-lande samt statsborgere i Norge, Island og  

 Lichtenstein.
Kravet om dansk indfødsret for skibsførere i handels- og fiskeskibe er  

 indarbejdet i bestemmelsen.
Denne stilling antages at falde ind under artikel  

 48, stk. 4, i Traktaten om Den Europæiske Union og er således ikke omfattet  

 af de almindelige bestemmelser om arbejdskraftens frie bevægelighed.
Til § 14 Bestemmelsen svarer til gældende besætningslovs § 15, dog er henvisningen  

 til »bruttotons« udgået, da bruttotonnagen nu er indført som  

 måleenhed i loven.
Bestemmelsen vil stadig kunne blive aktuel, f.eks. hvis  

 det måtte vise sig nødvendigt at ændre måleenhed for fiskeskibe og mindre  

 skibe fra bruttotonnage til længde i meter.
Til § 15 Bestemmelsen svarer til gældende besætningslovs § 17, idet det dog nu er  

 præciseret, at forhåndsfastsættelser også kan foretages i forbindelse med  

 ombygningsprojekter.
Til § 16 Bestemmelsen svarer til gældende besætningslovs § 18, dog er det fundet  

 nødvendigt at indsætte paragrafhenvisninger, der præciserer hvilke  

 afgørelser, der kan indbringes for Besætningsnævnet, idet de i lovforslaget  

 indeholdte sønæringskrav som hidtil ikke skal kunne indbringes for nævnet.
Til § 17 Bestemmelsen svarer til gældende besætningslovs § 13, stk. 3. Der er alene  

 tale om redaktionelle ændringer.
Til § 18 Ad stk. 1. Som følge af udviklingen i dansk skibsfart er der i de  

 senere år sket hyppige ændringer i kravene til meniges uddannelse.
Det er  

 derfor fundet hensigtsmæssigt at kunne fastsætte disse uddannelseskrav  

 administrativt i samråd med erhvervets parter i lighed med kravene til  

 erhvervelse af sønæringsbeviser, jf. forslagets § 19. Den gældende mulighed  

 for at opnå rettigheder som befaren skibsassistent på baggrund af en godkendt  

 uddannelse inden for jern- og metalområdet suppleret med et specielt  

 tilrettelagt uddannelsesprogram tænkes opretholdt.
Endvidere skal  

 bestemmelserne sikre, at særlige uddannelseskrav for såvel menige som  

 officerer - herunder krav indeholdt i såvel STCW-konventionen som i  

 EF-direktiver - kan foreskrives.
Nr. 4 svarer til gældende sønæringslovs §  

 34, 1. punktum.
Ad stk. 2. Bestemmelserne er en sammenskrivning af gældende  

 sønæringslovs § 24 og § 34, 2. punktum, samt § 11, stk. 6, § 12, stk. 5, §  

 13, stk. 2 og § 16, stk. 1, i gældende lov om skibes besætning.
I medfør af  

 disse bestemmelser kan Søfartsstyrelsen bl.a. foreskrive kvalifikationskrav  

 til førere af fiskeskibe og fritidsfartøjer med en bruttotonnage under 20  

 samt krav til maskinbetjeningen i sådanne skibe.
Endvidere kan der  

 foreskrives krav om sikkerhedskurser for personer, der gør tjeneste om bord  

 uden at have gennemgået en maritim uddannelse.
Obligatoriske sikkerhedskurser  

 for fiskere blev således indført i 1994 i samråd med erhvervets parter.
Til § 19 Ad stk. 1. Kravene for erhvervelse af sønæringsbeviser har hidtil  

 været spredt i sønæringsloven og bekendtgørelser. Ændringen medfører, at  

 bestemmelserne om krav til erhvervelse af beviser i gældende sønæringslovs §§  

 2-7, 9-12, 16-18, 21, 25-29, 31 og 32 kan samles med bestemmelserne i  

 bekendtgørelse om den for erhvervelse af sønæringsbeviser krævede fartstid.  

 Hermed tilgodeses et ønske om større brugervenlighed.
Samtidig er det fundet  

 hensigtsmæssigt, at de detaljerede forskrifter for erhvervelse af  

 sønæringsbeviser efter samråd med redernes og de søfarendes organisationer  

 fastsættes administrativt.
Derved lettes adgangen til justering af  

 sønæringskravene efter skibsfartserhvervets behov, herunder f.eks.  

 gennemførelse af de uddannelsesmæssige forslag indeholdt i betænkning nr.  

 1312 af marts 1996 (»Funder-udvalgets« betænkning). »En  

 fremtid for dansk skibsfart«.
 På baggrund af de nye bestemmelser i sønæringsloven om ændringer som følge  

 af værgemålsloven, jf. lov nr. 386 af 22. maj 1996, er der i nr. 6 indsat  

 regler herom.
 Ad stk. 2. Bestemmelsen svarer til gældende sønæringslovs §§ 4, 6,  

 9, 26 og 36, stk. 1, vedrørende førerrettigheder.
Til § 20 Ad stk. 1 til 3. Bestemmelserne svarer til gældende sønæringslovs  

 § 33, stk. 1 til 4, dog med den ændring, at duelighedsbeviser alene kan  

 udstedes af Søfartsstyrelsen.
Duelighedsbevis i sejlads for handelsskibe er  

 et styrmandsbevis omfattet af STCW-konventionen, hvorfor den tidligere  

 bestemmelse om, at disse kunne udstedes af den person eller skole, for hvem  

 prøven er aflagt, ikke længere kan finde anvendelse.
 Ad stk. 4. Bestemmelsen indeholder nye krav i såvel STCW som  

 STCW-F konventionen med hensyn til sønæringsbevisers gyldighed m.v.
Ad stk. 5. Bestemmelsen sikrer hjemmel til at fastsætte regler om  

 påtegning af udenlandske sønæringsbeviser og certifikater i overensstemmelse  

 med bestemmelserne herom i den ændrede STCW-konvention.
For så vidt angår  

 godkendelse af udenlandske certifikater udstedt i medfør af den nugældende  

 STCW-konvention, har EU-Kommissionen med henvisningen til bestemmelserne i  

 Rådets direktiv 94/58/EF om minimumsuddannelsesniveauet for søfartserhverv  

 meddelt, at der inden længe vil foreligge et forslag til direktiv herom.  

 Bestemmelsen skal tillige sikre gennemførelse af et sådant direktiv  

 administrativt.
Til § 21 Bestemmelsen svarer til gældende sønæringslovs § 38, dog er grundlaget for  

 inddragelse af et sønæringsbevis udvidet til også at omfatte hændelser, hvor  

 bevisindehaveren ved sin tjeneste har udgjort en direkte trussel mod liv,  

 ejendom eller miljøet.
Der behøver således ikke at være indtruffet en ulykke.  

 Tilføjelsen er en konsekvens af den ændrede STCW-konventions bestemmelser om  

 inkompetence.
Ved at indføre tilføjelsen i lovforslagets § 21 vil  

 retsbeskyttelsen i lovforslagets § 22 tillige finde anvendelse i sager om  

 inkompetence.
Til § 22 og 23 Bestemmelserne svarer til gældende sønæringslovs §§ 39 og 40.
Til § 24 Bestemmelsen svarer til gældende sønæringslovs § 41, stk. 2.
Til § 25 Bestemmelserne, der må anses for en vigtig del af den reviderede  

 STCW-konvention, angiver en række forpligtelser for rederiet af især  

 sikkerhedsmæssig karakter.
Der åbnes i stk. 2 mulighed for, at der kan  

 fastsættes mere detaljerede regler herom.
Det bemærkes herved, at bl.a.  

 konventionens kommunikationskrav er mere omfattende for passagerskibe end for  

 lastskibe.
Rederens forpligtelser vil i en række tilfælde udmøntes i nogle instrukser  

 rettet til skibets fører.
Det er derfor fundet hensigtsmæssigt at lade  

 skibsføreren være omfattet af disse ansvarsbestemmelser, selvom konventionen  

 alene nævner rederiet som ansvarlig.
Flere af kravene i stk. 1 har ikke hidtil været optaget i  

 søfartslovgivningen, men kun delvist i administrative forskrifter.
Der er  

 således i medfør af lov om skibes sikkerhed administrativt fastsat  

 forskrifter om bl.a. arbejdets udførelse og om besætningens sprogfærdigheder  

 i passager- og lastskibe.
 For at tydeliggøre rederens og skibsførerens ansvar for besætningens  

 kvalifikationer og kompetence findes det rigtigt at foreskrive disse krav i  

 sammenhæng med de øvrige bestemmelser om besætningens forhold.
Forslaget indeholder ingen definition af en reder.
Ved bestemmelsen af,  

 hvem der må betragtes som reder, må der i første række lægges vægt på  

 ejerforholdet, men der vil kunne tænkes en række situationer, hvor også andre  

 forhold såsom dispositionsretten over skibet vil få betydning.
Således vil en  

 korresponderende reder samt en bare-boat charterer, der selv ansætter  

 mandskabet, kunne betragtes som en reder.
Til § 26 Bestemmelsen svarer til gældende besætningslovs § 15 a og en tilsvarende  

 bestemmelse i gældende sønæringslovs § 43.
Til § 27 Strafferammen i § 27 er bødestraf, ligesom i den gældende besætningslovs §  

 19.
Til § 28 Da bestemmelsen i forslagets § 25 nu indgår i den ændrede STCW-konvention  

 er det fundet nødvendigt at optage straffebestemmelsen i denne lov.  

 Bestemmelsen bringer strafferammen i overensstemmelse med tilsvarende  

 straffebestemmelser i lov om skibes sikkerhed m.v.
Ændringen i lov om skibes sikkerhed m.v. var en opfølgning af  

 folketingsbeslutning nr.
B 76 af 5. maj 1992 om ansvar for redere af færger,  

 handelsskibe og fiskerfartøjer og var begrundet i et ønske om at skærpe  

 straffen for rederes overtrædelser af tilsvarende sikkerhedsbestemmelser, som  

 her er foreslået i § 25, stk. 1, nr. 3-5. Endvidere var det ønsket at fjerne  

 enhvert incitament til at overtræde lovgivningen med det formål at opnå  

 besparelser på bekostning af sikkerhedskrav.
Til § 29 Straffebestemmelsen er udformet i overensstemmelse med intentionerne i lov  

 nr. 474 af 12. juni 1996 om ændring af straffeloven (strafansvar for  

 juridiske personer).
Til § 30 Loven foreslås at træde i kraft den 1. februar 1997 samtidigt med  

 konventionsændringerne.
Alle nye beviser skal efter denne dato udstedes i  

 henhold til de nye konventionsbestemmelser.
Til § 31 Ad stk. 1. Den ændrede STCW-konvention foreskriver, at alle  

 søfarende skal være uddannet i overensstemmelse med den ændrede konvention  

 senest den 1. februar 2002. Regler om fornyelse af sønæringsbeviser vil blive  

 udfærdiget i medfør af bestemmelserne i lovforslagets § 20, stk. 4.
 Ad stk. 2. Bestemmelsen skal sikre, at de ændrede målingsregler  

 ikke automatisk medfører krav om sønæringsbevis til personer, der hidtil har  

 gjort tjeneste i skibe under 20 bruttoregistertons uden at være i besiddelse  

 af sådant bevis.
 Bestemmelsen gør det således muligt for skippere i fiskeskibe under 20  

 BRT, som hidtil lovligt har været førere af sådanne skibe uden at være  

 omfattet af kravet om sønæringsbevis, at fortsætte denne tjeneste, selvom  

 skibets bruttotonnage på grund af nye målingsregler bliver målt til en  

 bruttotonnage over 20.
 Ad stk. 3. Bestemmelsen retter sig mod et begrænset antal ældre  

 skibe, der alene er målt i bruttoregistertons.
Skriftlig fremsættelse (30. oktober 1996) Erhvervsministeren (Mimi Jakobsen):
 Herved har jeg den ære for det høje Ting at fremsætte:
 Forslag til lov om skibes besætning.
(Lovforslag nr.
L 49).
 Forslag til lov om skibes besætning skaber grundlag for at opfylde de  

 internationale forpligtelser, der følger af ændringerne til den  

 internationale konvention om uddannelse af søfarende, om sønæring og om  

 vagthold, den såkaldte STCW-konvention.
 Konventionen har siden 1984 fastlagt de internationale betingelser for at  

 være vagthavende officerer og menige i handelsskibe, herunder  

 uddannelseskrav.
 Som følge af udviklingen inden for søfartsområdet blev denne konvention  

 ændret væsentligt i 1995. Ændringerne træder internationalt i kraft den 1.  

 februar 1997.
Konventionsændringerne nødvendiggør ikke omlægning af de danske  

 søfartsuddannelser.
Dog skal de danske regler tilpasses, blandt andet som  

 følge af nye krav til certifikaternes gyldighed og regler om godkendelse af  

 udenlandske certifikater.
I 1995 vedtog IMO også en konvention på fiskeriområdet.
Denne konvention,  

 der i det daglige kaldes STCW-F konventionen, er i store træk opbygget som  

 STCW-konventionen.
Forslag til lov om skibes besætning skaber lovgrundlaget  

 for, at Danmark kan ratificere denne konvention.
STCW-F konventionen træder i  

 kraft, når femten lande har ratificeret den.
Forslag til lov om skibes besætning er herudover led i regeringens  

 regelforenkling, idet det erstatter to gældende love, nemlig besætningsloven  

 og sønæringsloven.
Loven er i højere grad udformet som rammelov, således at  

 Søfartsstyrelsen bemyndiges til at udforme en række regler, der i dag findes  

 i sønæringsloven.
Dette vil gøre det lettere at tilpasse de detaljerede  

 regler til nye internationale krav eller til udviklingen inden for erhvervet.  

 De regler, som Søfartsstyrelsen bemyndiges til at fastsætte, vil i  

 overensstemmelse med den praksis, der er på området, blive gennemført i tæt  

 samarbejde med erhvervets parter.
 Forslaget fremsættes sammen med forslag til ændring af sømandsloven og  

 søloven, som gennemfører STCW-konventionens hviletidsbestemmelser, og sammen  

 med forslag til lov om søfartsuddannelse, der er en modernisering af loven.
 Idet jeg i øvrigt henviser til bemærkningerne til lovforslaget, skal jeg  

 hermed anbefale lovforslaget til Folketingets velvillige og hurtige  

 behandling.
Efter 2. behandling den 12. december 1996 Kapitel 1 Anvendelsesområde m.v.
 § 1. Loven omfatter danske skibe bortset fra krigsskibe og  

 troppetransportskibe.
 § 2. I denne lov forstås ved:
 1) »Handelsskib«: Ethvert skib med undtagelse af fiskeskibe og  

 fritidsfartøjer.
 2) »Passagerskib«: Et skib, der befordrer flere end 12  

 passagerer.
 3) »Lastskib«: Et handelsskib, der ikke er et passagerskib.
 4) »Fiskeskib«: Et skib, hvis nationalitetsbevis er forsynet med  

 havnekendingsnummer.
5) »Fritidsfartøj«: Et skib, der ikke anvendes til  

 erhvervsmæssige formål.
I tvivlstilfælde afgør Søfartsstyrelsen, om et skib  

 kan anses for et fritidsfartøj.
 6) »Søgående skib«: Et skib, der anvendes i fart uden for havne,  

 åer, søer eller lignende beskyttede farvande.
 7) »STCW-konventionspåtegning«: Sønæringsbevis eller  

 anerkendelsesbevis udfærdiget i overensstemmelse med bestemmelserne i den  

 internationale konvention om uddannelse af søfarende, om sønæring og om  

 vagthold, 1978, med senere ændringer (STCW-konventionen).
 8) »STCW-F-konventionspåtegning«: Sønæringsbevis eller  

 anerkendelsesbevis udfærdiget i overensstemmelse med bestemmelserne i den  

 internationale konvention om uddannelse, om sønæring og om vagthold for  

 personel i fiskeskibe, 1995 (STCW-F-konventionen).
 9) »Bruttotonnage«: Den til enhver tid i skibets målebrev  

 angivne bruttotonnage (BT), nedrundet uden decimaler.
 10) »Længde«: Skibets længde målt i henhold til lov om  

 skibsmåling og som angivet i meter i skibets målebrev.
11) »Fremdrivningseffekt«: Den samlede maksimale ydelse i  

 kilowatt (kW), nedrundet uden decimaler, ved kontinuerlig drift af alt  

 maskineri, som samtidig kan fremdrive skibet.
Ydelsen ansættes af  

 Søfartsstyrelsen på basis af motorfabrikantens prøveplansskemaer og indføres  

 i besætningsfastsættelsen.
12) »Kystfart«: Fart i Nordsøen øst for 3 grader Ø. længde og  

 syd for 62 grader N. bredde, fart i Østersøen samt fart langs Grønlands kyster i en afstand af ikke over 30 sømil fra kysten (basislinjen).
13) »Nærfart«: Fart syd for 62 grader N. bredde, nord for 48  

 grader N. bredde og øst for 12 grader V. længde, fart i Østersøen, fart på Færøerne og Færø Banke samt fart langs Grønlands kyster i en afstand af ikke over 200 sømil fra kysten (basislinjen).
 14) »International fart«: Fart mellem dansk og udenlandsk havn  

 eller mellem to udenlandske havne samt fart mellem Danmark og Færøerne eller  

 Grønland og fart mellem Færøerne og Grønland.
 15) »Indenrigs fart«: Al fart, der ikke er international fart.
 § 3. På ethvert skib skal der være en skibsfører, ligesom der  

 herudover skal være den af hensyn til sikkerhed for menneskeliv på søen  

 nødvendige besætning.
Kapitel 2 Handelsskibe § 4. Passagerskibe uanset størrelse, lastskibe med en  

 bruttotonnage på 20 og derover samt lastskibe med en bruttotonnage under 20 i  

 international fart skal være forsynet med et af Søfartsstyrelsen udstedt  

 certifikat indeholdende besætningsfastsættelsen.
 Stk. 2. For skibe med en bruttotonnage under 20 i indenrigs fart  

 kan besætningen fastsættes for grupper af skibe, og i stedet for udstedelse  

 af certifikat som omhandlet i stk. 1 kan meddelelse om fastsættelsen gives  

 ved bekendtgørelse i Meddelelser fra Søfartsstyrelsen.
§ 5. For passagerskibe uanset størrelse, for lastskibe med en  

 bruttotonnage på 20 og derover og for lastskibe med en bruttotonnage under 20  

 i international fart fastsættes besætningen af Søfartsstyrelsen.
For  

 lastskibe med en bruttotonnage under 20 i indenrigs fart kan Søfartsstyrelsen  

 fastsætte besætningen, såfremt hensynet til sikkerheden for menneskeliv på  

 søen gør det påkrævet.
Stk. 2. Besætningen fastsættes for hvert enkelt skib under hensyn  

 til skibets type, indretning, udstyr, anvendelse og fartsområde, således at  

 besætningens størrelse og sammensætning gør det muligt at dække alle opgaver  

 af betydning for skibets og de ombordværendes sikkerhed, herunder 1) opretholdelse af sikker bro- og maskinvagt, 2) betjening og vedligeholdelse af redningsmidler, 3) betjening og vedligeholdelse af havarikontrol-, brandsluknings- og  

 kommunikationsudstyr, 4) anden vedligeholdelse og rengøring af sikkerhedsmæssig art, 5) fortøjningsopgaver, 6) kostforplejning og sundhedsforhold.
 Stk. 3. Ved fastsættelsen af besætningen skal der endvidere tages  

 hensyn til vagtordningen om bord, til holddrift, til de enkelte  

 besætningsgruppers faktiske arbejdstid, til gældende hviletidsbestemmelser  

 samt til anvendelse af enhedsmandskab.
 Stk. 4. I besætningsfastsættelsen kan indgå personer med anden  

 uddannelse, som kan ligestilles med uddannelse, der er foreskrevet i eller i  

 medfør af loven.
 § 6. Skibsførere og navigations- og maskinofficerer skal have  

 dansk sønæringsbevis.
 Stk. 2. Beviserne skal forefindes om bord i original og have  

 STCW-konventionspåtegning enten i overensstemmelse med STCW-konventionens  

 reglement VII som anført i skibets besætningsfastsættelse eller i  

 overensstemmelse med nedenstående skemaer:
Skibsførere og navigationsofficerer Skibe med en bruttotonnage under 500 i kystfart Stk. 3. For passagerskibe og tankskibe kan Søfartsstyrelsen forøge  

 eller formindske de i stk. 2 anførte kvalifikationskrav under hensyn til  

 skibets indretning, udstyr, fartsområde og passagerantal.
 Stk. 4. I skibe registreret i Dansk Internationalt Skibsregister  

 kræves ikke danske beviser, men gyldigt sønæringsbevis ledsaget af en af  

 Søfartsstyrelsen udfærdiget STCW-konventionspåtegning i overensstemmelse med  

 bestemmelserne fastsat i stk. 2. Skibsføreren skal dog have dansk indfødsret.
 Stk. 5. I tilfælde, hvor en person med duelighedsbevis i  

 motorpasning foreskrives, kan denne samtidig være ansat til anden tjeneste om  

 bord.
 § 7. Radiooperatører i skibe, der efter gældende forskrifter skal  

 være udstyret med radioanlæg til brug i det globale maritime nød- og  

 sikkerhedssystem (GMDSS), skal have dansk sønæringsbevis med en af  

 Søfartsstyrelsen udfærdiget STCW-konventionspåtegning til tjeneste som  

 radiooperatør.
 Stk. 2. I skibe registreret i Dansk Internationalt Skibsregister  

 kræves ikke danske beviser, men gyldigt sønæringsbevis ledsaget af en af  

 Søfartsstyrelsen udfærdiget STCW-konventionspåtegning til tjeneste som  

 radiooperatør.
 § 8. En foreskreven kok skal have sønæringsbevis som skibskok.
 Stk. 2. I skibe registreret i Dansk Internationalt Skibsregister  

 kan bevis som skibskok erstattes af en læretid i kokkefaget på 48 måneder,  

 heraf mindst 24 måneder i søgående skibe.
Kapitel 3 Fiskeskibe § 9. I fiskeskibe med en bruttotonnage på 20 og derover, men under  

 500, skal der være skibsfører og styrmand med sønæringsbevis i  

 overensstemmelse med nedenstående skema:
 Stk. 2. For fiskeskibe med en bruttotonnage på 500 og derover  

 fastsættes besætningen af Søfartsstyrelsen.
Stk. 3. Til betjening af maskinen i fiskeskibe med en  

 bruttotonnage på 20 og derover med fremdrivningsmaskineri på 100 kW og  

 derover, men under 750 kW, i hvilke maskinen kan reguleres og skruemanøvrer  

 foretages fra styrepladsen, skal der i nærfart være 1 person med  

 duelighedsbevis i motorpasning og uden for nærfart 2 personer med  

 duelighedsbevis i motorpasning.
For øvrige fiskeskibe med en bruttotonnage på  

 20 og derover med fremdrivningsmaskineri på 100 kW og derover fastsættes  

 maskinbesætningen af Søfartsstyrelsen.
 Stk. 4. De i stk. 3 foreskrevne personer kan være ansat til anden  

 tjeneste om bord.
 Stk. 5. Når Søfartsstyrelsen i henhold til stk. 2 og 3 fastsætter  

 besætningen, skal § 5, stk. 2, iagttages.
 Stk. 6. Søfartsstyrelsen kan foreskrive, at skibsførere og  

 styrmænd i fiskeskibe skal have sønæringsbevis med en af Søfartsstyrelsen  

 udfærdiget STCW-F-konventionspåtegning, og at maskinmestre og radiooperatører  

 i fiskeskibe skal have sønæringsbevis med en af Søfartsstyrelsen udfærdiget  

 STCW- eller STCW-F-konventionspåtegning.
Kapitel 4 Fritidsfartøjer § 10. I fritidsfartøjer med en bruttotonnage på 20 og derover, men  

 under 100, skal der være skibsfører og styrmand med sønæringsbevis i  

 overensstemmelse med nedenstående skema:
 Stk. 2. For fritidsfartøjer med en bruttotonnage på 100 og derover  

 fastsættes besætningen af Søfartsstyrelsen.
Stk. 3. Til betjening af maskinen i fritidsfartøjer med en  

 bruttotonnage på 20 og derover med fremdrivningsmaskineri på 100 kW og  

 derover, men under 750 kW, i hvilke maskinen kan reguleres og skruemanøvrer  

 foretages fra styrepladsen, skal der i fart i Østersøen og i Nordsøen øst for  

 7 grader Ø. længde være 1 person med duelighedsbevis i motorpasning for  

 fritidssejlere og uden for denne fart 2 personer med duelighedsbevis i  

 motorpasning for fritidssejlere.
For øvrige fritidsfartøjer med en  

 bruttotonnage på 20 og derover med fremdrivningsmaskineri på 100 kW og  

 derover fastsættes maskinbesætningen af Søfartsstyrelsen.
 Stk. 4. Når Søfartsstyrelsen i henhold til stk. 2 og 3 fastsætter  

 besætningen, skal § 5, stk. 2, iagttages.
Kapitel 5 Forskellige bestemmelser vedrørende besætningsfastsættelsen § 11. Hvis et skib mister nogen del af den foreskrevne besætning  

 som følge af sygdom, død, rømning eller andre skibsføreren eller rederiet  

 utilregnelige årsager, skal krav fastsat i eller i medfør af denne lov ikke  

 være til hinder for, at skibsføreren under fornøden hensyntagen til skibets  

 sødygtighed kan fortsætte rejsen.
Besætningen skal dog snarest muligt  

 kompletteres.
Skibsføreren skal om forholdet indføre fornøden bemærkning i  

 skibsdagbogen eller, hvor skibsdagbog ikke føres, i tilsynsbogen.
 § 12. Søfartsstyrelsen kan under særlige omstændigheder og under  

 iagttagelse af bindende internationalt vedtagne bestemmelser tillade, at en  

 person, der ikke er i besiddelse af det for den pågældende stilling krævede  

 bevis, anvendes i sådan stilling, dog kun for en enkelt rejse eller for et  

 bestemt tidsrum af ikke over 6 måneder.
§ 13. De i § 6, stk. 1, § 7, stk. 1, § 8, stk. 1, § 9 og § 10  

 anførte krav om danske uddannelser og sønæringsbeviser finder ikke anvendelse  

 på personer, der opfylder betingelserne i De Europæiske Fællesskabers  

 direktiver om indførelse af generelle ordninger for gensidig anerkendelse af  

 eksamensbeviser for erhvervskompetencegivende uddannelser, jf. lov nr. 291 af  

 8. maj 1991 om adgang til udøvelse af visse erhverv i Danmark for  

 statsborgere i De Europæiske Fællesskaber og de nordiske lande.
Skibsførere i  

 handels- og fiskeskibe skal dog have dansk indfødsret.
 Stk. 2. Ansøgning om adgang til erhvervsudøvelse indsendes til  

 Erhvervs- og Selskabsstyrelsen.
 Stk. 3. Søfartsstyrelsen træffer afgørelse om, hvorvidt  

 betingelserne for erhvervsudøvelsen her i landet er opfyldt, og underretter  

 ansøgeren herom.
Ændring af tonnagegrænser § 14. Søfartsstyrelsen kan efter samråd med redernes og de  

 søfarendes organisationer fastsætte regler, der ændrer de i loven indeholdte  

 tonnagegrænser til grænser fastsat i anden måleenhed samt ændrer de i loven  

 indeholdte grænser for fremdrivningseffekt.
Forhåndsfastsættelse § 15. Søfartsstyrelsen fastsætter efter anmodning besætningen for  

 et projekteret skib, for et skib, der agtes ombygget, samt for et udenlandsk  

 skib, der agtes overført til dansk flag (forhåndsfastsættelse).
 Stk. 2. Finder Søfartsstyrelsen, at en forhåndsfastsættelse ikke  

 med fornøden sikkerhed kan foretages, afvises anmodningen med fornøden  

 begrundelse.
 Stk. 3. En forhåndsfastsættelse, eventuelt ændret ved indbringelse  

 for besætningsnævnet, har bindende virkning, medmindre der er sket ændringer  

 i de forudsætninger, der har været afgørende for fastsættelsen.
Besætningsnævnet § 16. Afgørelser truffet af Søfartsstyrelsen i henhold til § 4,  

 stk. 2, § 5, § 6, stk. 3, § 9, stk. 2 og 3, § 10, stk. 2 og 3, § 12 og § 18,  

 stk. 2, kan af vedkommende rederi eller søfarendes organisation indbringes  

 for Besætningsnævnet, der træffer den endelige administrative afgørelse.
 Stk. 2. En afgørelse, der går ud på afvisning af en  

 forhåndsfastsættelse, kan dog ikke indbringes for nævnet.
 Stk. 3. Når en af Søfartsstyrelsen foretaget forhåndsfastsættelse  

 ikke inden 1 måned har været indbragt for nævnet, kan en afgørelse om den  

 endelige besætningsfastsættelse i overensstemmelse med forhåndsfastsættelsen  

 kun indbringes for nævnet, når der er sket ændringer i de forudsætninger, der  

 har været afgørende for fastsættelsen.
Stk. 4. Besætningsnævnet består af en af erhvervsministeren  

 udpeget formand, der skal opfylde de almindelige betingelser for at blive  

 udnævnt til landsdommer, samt en repræsentant for hver af de søfarendes  

 organisationer og et tilsvarende antal repræsentanter for redernes  

 organisationer, der alle udnævnes af ministeren efter indstilling fra de  

 pågældendes organisationer.
For hvert af medlemmerne udnævnes stedfortrædere.
 Stk. 5. Erhvervsministeren fastsætter nævnets forretningsorden.
 Stk. 6. I nævnets behandling af en sag deltager formanden og  

 repræsentanter for de søfarendes organisationer og redernes organisationer,  

 således at disse er ligeligt repræsenteret.
 Stk. 7. Indbringelse af en sag for nævnet har ikke opsættende  

 virkning.
Kapitel 6 Uddannelseskrav § 17. Ingen må benyttes til selvstændig vagt som styrmand eller  

 maskinmester, medmindre den pågældende er i besiddelse af sønæringsbevis af  

 mindst samme grad som fastsat for den laveste af de for skibet foreskrevne  

 stillinger henholdsvis for styrmænd og maskinmestre.
§ 18. Søfartsstyrelsen fastsætter under iagttagelse af bindende  

 internationalt vedtagne bestemmelser og efter samråd med redernes og de  

 søfarendes organisationer uddannelses-, kvalifikations- og beviskrav for 1) dæks-, maskin- og enhedsmandskab, 2) sygdomsbehandlere i handels- og fiskeskibe, 3) besætninger i passagerskibe og 4) officerer og mandskab i olie-, kemikalie- og gastankskibe.
Stk. 2. Søfartsstyrelsen kan endvidere fastsætte særlige  

 uddannelses-, kvalifikations- og beviskrav, herunder forøge eller formindske  

 lovens kvalifikationskrav og besætningsregler for 1) personer, der gør tjeneste i stilling, for hvilken der ikke i medfør af  

 loven er fastsat særlige uddannelseskrav, og 2) officerer og mandskab i a) skibe med særlige manøvreegenskaber, b) skibe med særlig udrustning eller særligt udstyr, c) specialskibe og skibe af særlig konstruktion, d) skibe, der anvendes i et geografisk begrænset område.
 Stk. 3. Når Søfartsstyrelsen i henhold til stk. 2 fastsætter  

 besætningen, skal § 5, stk. 2, iagttages.
Kapitel 7 Sønæringsbeviser § 19. Søfartsstyrelsen fastsætter under iagttagelse af bindende  

 internationalt vedtagne bestemmelser og efter samråd med redernes og de  

 søfarendes organisationer betingelserne for erhvervelse af de i denne lov  

 omhandlede sønæringsbeviser, herunder krav om 1) uddannelse, 2) fartstid, 3) sundhed, 4) syns- og høreevne, 5) alder og 6) at den pågældende er myndig og ikke er under værgemål efter  

 værgemålslovens § 5 eller under samværgemål efter værgemålslovens § 7.
 Stk. 2. Til erhvervelse af sønæringsbevis med førerrettigheder til  

 handels- og fiskeskibe skal vedkommende have dansk indfødsret.  

 Søfartsstyrelsen kan dog efter forud indhentet erklæring fra de berørte  

 organisationer under særlige omstændigheder fravige kravet om indfødsret.
 § 20. Sønæringsbeviser udstedes uden betaling.
 Stk. 2. Beviserne udstedes og udformes af Søfartsstyrelsen.
 Stk. 3. Søfartsstyrelsen kan fastsætte regler om betaling for  

 afholdelse af duelighedsprøver.
Stk. 4. Sønæringsbeviser til handels- og fiskeskibe er gyldige i  

 fem år fra udstedelsesdatoen.
Søfartsstyrelsen fastsætter regler om fornyelse  

 af sønæringsbeviser, om generhvervelse af sønæringsrettigheder samt om  

 udstedelse af første sønæringsbevis til personer, der har bestået den for  

 erhvervelse af beviset krævede eksamen mere end fem år forud for datoen for  

 udstedelsen.
 Stk. 5. Søfartsstyrelsen fastsætter under iagttagelse af bindende  

 internationalt vedtagne bestemmelser de nærmere regler for påtegning af  

 udenlandske sønæringsbeviser og godkendelse af udenlandske certifikater.
 § 21. Søfartsstyrelsen kan inddrage et sønæringsbevis, hvis  

 indehaveren ved sin sejlads eller anden tjeneste om bord har udgjort en  

 direkte trussel mod liv, ejendom eller miljøet eller det på grund af  

 indehaverens sjælelige eller legemlige tilstand skønnes uforsvarligt fortsat  

 at lade den pågældende udøve den virksomhed, beviset giver ret til.
Stk. 2. Indehaveren af et sønæringsbevis skal lade sig underkaste  

 sådanne lægeundersøgelser, som er nødvendige til afgørelse af det i stk. 1  

 nævnte spørgsmål.
Udgifterne ved undersøgelserne afholdes af staten.
Undlader  

 indehaveren at lade sig underkaste en påbudt undersøgelse, kan  

 sønæringsbeviset inddrages.
§ 22. Inddragelsen af et sønæringsbevis kan af den, afgørelsen  

 vedrører, forlanges indbragt for domstolene.
Anmodning herom skal fremsættes  

 over for Søfartsstyrelsen inden 4 uger efter, at afgørelsen er meddelt den  

 pågældende.
 Stk. 2. Søfartsstyrelsens afgørelse skal indeholde oplysning om  

 retten til at begære domstolsprøvelse og om fristen herfor.
Stk. 3. Når inddragelse af et sønæringsbevis forlanges indbragt  

 for domstolene, anlægger Søfartsstyrelsen sag imod den pågældende i den  

 borgerlige retsplejes former.
Sagen hører under Sø- og Handelsretten i  

 København og uden for dennes område under søretten.
Stk. 4. Anmodning om indbringelse for domstolene har opsættende  

 virkning.
Søfartsstyrelsen kan dog bestemme, at en anmodning ikke har  

 opsættende virkning.
Denne afgørelse kan ved kendelse ophæves af retten inden  

 afgørelse af spørgsmålet om inddragelsens lovlighed.
 § 23. Et sønæringsbevis, der er inddraget, skal afleveres til  

 Søfartsstyrelsen.
Stk. 2. Søfartsstyrelsen kan til enhver tid tilbagegive et  

 inddraget sønæringsbevis, når de omstændigheder, der har begrundet  

 inddragelsen, ikke længere findes at være til stede.
Afslås en ansøgning om  

 tilbagegivelse, kan ansøgeren forlange spørgsmålet indbragt for domstolene.  

 Såfremt sagen tidligere har været indbragt for domstolene, kan indbringelse  

 dog kun ske, såfremt der er forløbet mindst et år efter, at inddragelsen  

 senest er stadfæstet ved dom. § 22, stk. 2 og 3, finder tilsvarende  

 anvendelse.
§ 24. Den til sønæringsbeviser knyttede ret til at være fører af  

 handels- og fiskeskibe fortabes, når indehaveren mister dansk indfødsret.  

 Søfartsstyrelsen kan dog under særlige omstændigheder gøre undtagelse fra  

 denne bestemmelse.
Opnår den pågældende på ny dansk indfødsret, skal retten  

 til at føre skib dermed anses for generhvervet, jf. dog § 20, stk. 4.
Kapitel 8 Rederens og skibsførerens ansvar § 25. Rederen og skibsføreren skal sikre, 1) at ansatte søfarende opfylder alle de for den pågældende stilling  

 foreskrevne uddannelses-, kvalifikations- og beviskrav, og at foreskrevne  

 originalbeviser findes om bord, 2) at der opretholdes en opdateret og let tilgængelig fortegnelse over  

 alle ansatte søfarende, deres stilling om bord, deres helbredstilstand samt  

 dokumentation for deres kvalifikationer, 3) at alle nymønstrede søfarende, før tjeneste påbegyndes, orienteres  

 behørigt om deres særlige opgaver, herunder om udstyr, installationer og  

 beredskabsplaner samt om særlige forhold af betydning for såvel deres  

 rutinemæssige opgaver som deres opgaver i en nødsituation, 4) at skibets besætning effektivt kan koordinere deres opgaver i  

 nødsituationer og i tilfælde af fare for forurening, og 5) at besætningsmedlemmer kan kommunikere indbyrdes om sikkerhedsspørgsmål  

 og forstå sikkerhedsinformation, herunder symboler, tegn og alarmsignaler.
 Stk. 2. Søfartsstyrelsen kan udfærdige nærmere forskrifter om de i  

 stk. 1 omhandlede bestemmelser og herunder foreskrive særlige kommunikations-  

 og sprogkrav.
Kapitel 9 Henlæggelse af beføjelser § 26. Henlægger erhvervsministeren sine beføjelser efter loven til  

 Søfartsstyrelsen, kan ministeren fastsætte regler om klageadgangen, herunder  

 at klager ikke kan indbringes for højere administrativ myndighed.
Kapitel 10 Straffebestemmelser § 27. Med bøde straffes den, der overtræder § 3, § 4, stk. 1, § 6,  

 stk. 1, 2 eller 4, § 7, § 8, § 9, stk. 1 eller 3, § 10, stk. 1 eller 3, § 11,  

 2. eller 3. pkt., § 17 eller § 25, stk. 1, nr. 1 eller 2, eller overtræder de  

 i medfør af loven foretagne besætningsfastsættelser.
 Stk. 2. I forskrifter, der udstedes i medfør af loven, kan der  

 fastsættes straf af bøde, jf. dog § 28, stk. 4.
 § 28. Med bøde, hæfte eller fængsel indtil 1 år straffes den, der  

 overtræder § 25, stk. 1, nr. 3, 4 eller 5.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på unge mennesker under 18 år eller fremkaldt fare herfor  

 eller 2) opnået eller tilsigtet en økonomisk fordel for den pågældende selv  

 eller andre, herunder ved besparelse.
 Stk. 3. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet økonomisk fordel,  

 jf. stk. 2, nr. 2.
Stk. 4. I forskrifter, der udstedes i medfør af § 25, stk. 2, i  

 henhold til § 25, stk. 1, nr. 3-5, kan der fastsættes straf af bøde, hæfte  

 eller fængsel i indtil 1 år.
Det kan endvidere bestemmes, at straffen kan  

 stige til hæfte eller fængsel i indtil 2 år under tilsvarende omstændigheder  

 som anført i stk. 2.
 § 29. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 11 Ikrafttræden og overgangsbestemmelser m.v.
 § 30. Loven træder i kraft den 1. februar 1997.
 Stk. 2. Lov om skibes besætning, jf. lovbekendtgørelse nr. 105 af  

 7. februar 1994, og sønæringslov, jf. lovbekendtgørelse nr. 372 af 31. maj  

 1990, ophæves.
 Stk. 3. De i medfør af lov om skibes besætning, jf.  

 lovbekendtgørelse nr. 105 af 7. februar 1994, og sønæringsloven, jf.  

 lovbekendtgørelse nr. 372 af 31. maj 1990, udstedte regler forbliver i kraft,  

 indtil de ophæves eller afløses af regler udstedt i medfør af denne lov.
§ 31. Sønæringsbeviser erhvervet før den 1. februar 1997 giver  

 deres indehavere samme ret som hidtil.
Beviser, der giver ret til tjeneste  

 som navigatør, maskinmester eller radiooperatør i handelsskibe, er dog kun  

 gyldige indtil den 1. februar 2002.
 Stk. 2. Personer, der ikke er i besiddelse af sønæringsbevis, og  

 som ved lovens ikrafttræden har gjort tjeneste som fører eller styrmand i  

 skibe, der er målt under 20 bruttoregistertons, kan fortsat gøre sådan  

 tjeneste, jf. dog § 18, stk. 2.
 Stk. 3. For skibe med en længde under 24 m, der alene er målt i  

 henhold til de tidligere gældende målingsregler, finder den på skibets  

 målebrev angivne bruttoregistertonnage (BRT), nedrundet uden decimaler,  

 fortsat anvendelse i stedet for en i denne lov angivet bruttotonnage (BT).
 § 32. Loven gælder ikke for Færøerne og Grønland, men kan ved  

 kongelig anordning sættes i kraft for Grønland med de ændringer, der følger  

 af de særlige grønlandske forhold.
