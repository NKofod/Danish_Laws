Indholdsfortegnelse (* 1) Bilag 1: Lovbekendtgørelse nr. 600 af 30. juni 1992 om samordning af  

 fremgangsmåderne ved indgåelse af bygge- og anlægskontrakter og indkøb m.v.
 (* 1) Bilag 2: Industriministeriets bekendtgørelse nr. 415 af 22. juni  

 1993 om samordning af fremgangsmåderne ved indgåelse af kontrakter om  

 offentlige indkøb af tjenesteydelser i De Europæiske Fællesskaber med  

 tilhørende bilag, herunder rådets direktiv 92/50/EØF af 18. juni 1992.
 (* 1) Bilag 3: Arbejdsministeriets cirkulæreskrivelse af 18. maj 1966 om  

 gennemførelse af den af Den Internationale Arbejdskonference vedtagne  

 konvention nr. 94 om arbejdsklausuler i offentlige kontrakter.
 (* 1) Bilagene er udeladt her, da retsforskrifterne har været  

 offentliggjort i Lovtidende og Ministerialtidende og forefindes i  

 Retsinformation.
 Bilag 3 har nr. 114 i Ministerialtidende.
Forord Bygge- og Boligstyrelsen og KonkurrenceSekretariatet udsender hermed en  

 vejledning om EF-reglerne for udbud af tjenesteydelser med henblik på  

 tjenesteydelsesdirektivets anvendelse i bygge- og anlægssektoren.
Kort vil  

 også direktivets anvendelse i boligsektoren blive berørt.
 Reglerne gælder i Danmark fra den 1. juli 1993.
Vejledningen gennemgår reglerne i hovedtræk og omtaler således ikke alle  

 regler.
Med hensyn til enkeltheder og nøjagtige formuleringer henvises til  

 direktivteksten, der medfølger som bilag til vejledningen.
 Desuden anbefales i vejledningen nærmere fremgangsmåder i forskellige  

 situationer ved teknisk rådgivning, først og fremmest i forbindelse med  

 arkitekt- og ingeniørydelser.
 Vejledningen bygger på den forståelse af direktivteksten, som er kommet  

 frem under forhandlingerne om direktivet, og forståelsen ved den praktiske  

 anvendelse af tilsvarende bestemmelser i de andre  

 udbudsdirektiver.Vejledningen må naturligvis ikke betragtes som bindende for  

 de nationale fremgangsmåder.
I forbindelse med udarbejdelse af vejledningen har der været nedsat en  

 arbejdsgruppe med repræsentanter fra Samordningsudvalget for den statslige  

 ejendomsforvaltning (SEF), Kommunernes Landsforening, Praktiserende  

 Arkitekters Råd, Foreningen af Rådgivende Ingeniører og Boligselskabernes  

 Landsforening, som har ydet værdifulde bidrag til vejledningen.
Alene Bygge-  

 og Boligstyrelsen og KonkurrenceSekretariatet hæfter dog for indholdet af  

 vejledningen.
 Yderligere - og eventuelt ændret - vejledning kan fremkomme på grundlag af  

 fortolkninger i Kommissionen, EF-Domstolen eller Klagenævnet for Udbud.
 I vejledningens margen er angivet artiklerne i tjenesteydelsesdirektivet  

 ud for de tekststeder i vejledningen, hvor bestemmelserne omtales.
 Henvendelse om tjenesteydelsesdirektivet i relation til bygge- og  

 anlægsområdet kan rettes til Bygge- og Boligstyrelsen, 1. kontor, og i øvrigt  

 til KonkurrenceSekretariatet.
Bygge- og Boligstyrelsen og KonkurrenceSekretariatet kan orientere om  

 reglerne og besvare konkrete spørgsmål om disses forståelse, men gennemgår  

 ikke udbudsbetingelser og aftaler på direktivets område.
Besvarelser, som  

 medfører en fortolkning af reglerne, er kun vejledende og binder selvsagt  

 ikke Klagenævnet for Udbud, som i forbindelse med behandling af konkrete  

 klagesager vil kunne nå til et andet resultat.
 Adresser:
Bygge- og Boligstyrelsen Stormgade 10 1470 København K Tlf. 33 92 61 00 Telefax 33 92 61 64 KonkurrenceSekretariatet Nørregade 49 1165 København K Tlf. 33 93 90 00 Telefax 33 32 61 44 1. Direktiv, lov og bekendtgørelse EF-traktaten EF-Traktatens almindelige regler om den frie bevægelighed for varer og  

 tjenesteydelser gælder også for offentlige aftaler.
Det kan f.eks. dreje sig  

 om traktatens artikel 7, artikel 59 og artikel 90. Dette betyder først og  

 fremmest, at offentlige myndigheder ikke må diskriminere over for personer og  

 virksomheder fra andre EF-lande på grund af deres nationalitet.
Disse forpligtelser er vanskelige at håndhæve, fordi det bevismæssigt  

 sjældent vil være muligt at godtgøre, at de offentlige myndigheder konkret  

 har lagt vægt på entreprenørernes eller leverandørernes nationalitet eller  

 varernes eller tjenesteydelsernes oprindelse.
Klagenævnet for Udbud er dog  

 også kompetent til at afgøre sager om overtrædelse af eksempelvis de nævnte  

 artikler.
EF har herudover tidligt vedtaget regler, der supplerer Traktatens  

 grundlæggende forbud.
Det drejer sig om direktiver om indgåelse af offentlige  

 bygge- og anlægs- og indkøbsaftaler, som blev vedtaget i henholdsvis 1971 og  

 1977. Direktiverne gennemførtes i Danmark i henholdsvis 1973 og 1978.
 Som led i gennemførelsen af det indre marked blev disse direktiver ændret,  

 og anvendelsesområdet blev udvidet til at omfatte tjenesteydelser og  

 forsyningsvirksomheder.
Tjenesteydelsesdirektivet Med vedtagelsen af Rådets direktiv 92/50/EØF af 18. juni 1992 om  

 samordning af fremgangsmåderne ved indgåelse af offentlige  

 tjenesteydelsesaftaler er tjenesteydelser således blevet omfattet af  

 tilsvarende regler.
Direktivet skal være gennemført i medlemsstaterne senest  

 den 1. juli 1993.
Direktivet fastsætter regler for, hvordan offentlige myndigheder og  

 offentligretlige organer skal købe tjenesteydelser, når de aftaler, der skal  

 indgås, overstiger en bestemt fastsat mindsteværdi.
Der kan iøvrigt henvises  

 til KonkurrenceSekretariatets kommende generelle vejledning.
Forsyningsvirksomheder I bygge- og anlægsdirektivet og indkøbs- og tjenesteydelsesdirektiverne er  

 visse områder dog udtrykkeligt undtaget.
Således gælder direktiverne ikke for  

 aftaler, der indgås af virksomheder indenfor vand-, transport-, energi- og  

 telekommunikationssektoren.
 Disse virksomheder er i stedet omfattet af Rådets direktiv 90/531/EØF af  

 17. september 1990 om fremgangsmåderne ved tilbudsgivning inden for vand- og  

 energiforsyning samt transport og telekommunikation  

 (forsyningsvirksomhedsdirektivet).
Forsyningsvirksomhedsdirektivet indeholder udbudsregler, der - med visse  

 undtagelser - skal iagttages i forbindelse med indgåelse af indkøbs- og  

 bygge- og anlægsaftaler, når disse overstiger de mindstegrænser, der er  

 fastlagt i direktivet.
Direktivet trådte i kraft den 1. januar 1993.
I dette direktiv er der den 14. juni 1993 vedtaget ændringer, således at  

 det også kommer til at omfatte tjenesteydelser.
Dette ændrede direktiv skal  

 gennemføres senest den 1. juli 1994.
 Der henvises til Bygge- og Boligstyrelsens og KonkurrenceSekretariatets  

 kommende fælles vejledning om dette direktiv.
Gennemførelsesloven Med Boligministeriets lovbekendtgørelse nr. 600 af 30. juni 1992 om  

 samordning af fremgangsmåderne ved indgåelse af bygge- og anlægskontrakter og  

 indkøb m.v. er der givet Industriministeren hjemmel til at gennemføre  

 tjenesteydelsesdirektivet, jf. bilag 1.
Bekendtgørelserne Gennemførelsen af tjenesteydelsesdirektivet er herefter sket ved  

 Industriministeriets bekendtgørelse nr. 415 af 22. juni 1993 om samordning af  

 fremgangsmåderne ved indgåelse af kontrakter om offentlige indkøb af  

 tjenesteydelser i De Europæiske Fællesskaber, jf. bilag 2.
 Bekendtgørelsen indeholder direktivteksten i et bilag, som også er  

 medtaget i vejledningen.
Krav om lige behandling Regeringen har i 1989 indskærpet, at ingen aftaler vedrørende offentlige  

 bygge- og anlægsarbejder og indkøb, herunder tjenesteydelser, må indeholde  

 bestemmelser, der går ud på at forskelsbehandle entreprenører og leverandører  

 på grund af nationalitet, varernes oprindelse inden for EF mv.
Denne  

 forpligtelse gælder statsstyrelserne, amter og kommuner og statsejede og  

 koncessionerede selskaber, og den gælder, selvom aftalen efter sit indhold  

 eller sin størrelse ikke er omfattet af EF's udbudsdirektiver, jf. at  

 forpligtelsen også følger af art. 7 i EF-Traktaten.
Der kan iøvrigt henvises  

 til Indenrigsministeriets cirkulæreskrivelse af 16. november 1989 om forbud  

 mod diskrimination på grundlag af nationalitet.
Dette betyder, hvilket også følger af EF-Traktaten, at selvom et udbud  

 eller en aftale mellem en offentlig myndighed og en privat virksomhed ikke er  

 omfattet af udbudsdirektiverne, skal de bydende udvælges ved objektive  

 kriterier, og aftalerne tildeles på ikke diskriminerende måde.
Bestemmelserne  

 i direktivet om, hvorledes der skal henvises til tekniske specifikationer,  

 gælder også her.
2. Hovedindhold Art. 1-7 Tjenesteydelsesdirektivet går ud på, at indgåelse af aftaler mellem på den  

 ene side en »ordregivende myndighed« (stat, amter og kommuner samt  

 »offentligretlige organer«) og på den anden side en tjenesteyder  

 som hovedregel skal udbydes i direkte konkurrence, såfremt aftalen har en  

 anslået værdi ekskl. moms på 200.000 ECU og derover.
 Denne værdi benævnes tærskelværdien og svarer pr. 1.7.1993 til kr.  

 1.578.412.
Art. 7, stk. 4 Selvom der sker en opdeling af tjenesteydelserne i flere delydelser, for  

 hvilke der indgås særskilte aftaler, skal alligevel som hovedregel de enkelte  

 delydelser udbydes.
Det betyder i en byggesag, hvor der indgås særskilte  

 aftaler om forundersøgelser, byggeprogram, projektering, herunder delt  

 rådgivning og tilsyn, at de enkelte aftaler som hovedregel skal udbydes, når  

 aftalerne samlet overstiger tærskelværdien.
 For mindre dele af en samlet projekteringsopgave hvor der er udbudspligt,  

 kan udbud efter direktivet undlades, såfremt den enkelte delydelse ikke  

 overstiger maksimalt 80.000 ECU (kr. 631.365) ekskl. moms, og såfremt summen  

 af de delydelser, der ikke udbydes i EF-udbud, er under 20 % af den samlede  

 værdi af tjenesteydelsen ekskl. moms.
Art. 1 litra a, 1 Det er hensigten, at reglerne vedrørende tjenesteydelser skal dække alle  

 de områder, som ikke er omfattet af bygge- og anlægsdirektivet og  

 indkøbsdirektivet.
Der vil således ikke være et »gråt område for  

 aftaler, der ikke er omfattet af et af de tre direktiver, medmindre der er  

 tale om en af de nærmere definerede undtagelser i direktiverne.
Art. 8-10 Visse tjenesteydelser er omfattet af alle direktivets bestemmelser, jf.  

 direktivets bilag I A.
Disse tjenesteydelser er opført i kategorier.
De 16  

 kategorier i bilaget omfatter bl.a. arkitekt- og ingeniørydelser,  

 bygningsrengøring og ejendomsadministration, revision, finansielle  

 tjenesteydelser, herunder ydelse af byggelån, og tjenesteydelser i  

 forbindelse med fjernelse af forskellige former for affald.
Køb af andre tjenesteydelser, jf. direktivets bilag I B ,skal alene følge  

 bestemmelserne om henvisning til tekniske specifikationer, og Kommissionen  

 skal underrettes om indgåede aftaler.
De indgåede aftaler kan offentliggøres  

 efter den ordregivende myndigheds valg.
Disse tjenesteydelser, som også er  

 opført i kategorier, omfatter bl.a. visse former for transport, antagelse af  

 juridisk bistand, tjenesteydelser på sundhedsområdet og undervisning.
Art. 11, stk. 4 Art 11, stk. 2 og 3 Udbud skal som hovedregel ske ved offentligt eller begrænset udbud.
I  

 særlige tilfælde er der mulighed for at indgå en aftale ved udbud  

 efterforhandling med eller uden forudgående offentliggørelse af en  

 udbudsbekendtgørelse.
Art. 13 Direktivet indeholder bestemmelser om afholdelse af projektkonkurrencer,  

 f.eks. arkitektkonkurrencer, som kan anvendes i stedet for offentligt og  

 begrænset udbud, når direktivets bestemmelser om projektkonkurrencer følges.
Art. 15-21 Udbud skal bekendtgøres i De Europæiske Fællesskabers Tidende inden for nærmere angivne frister.
Art. 15, stk. 1 Ved finansårets/regnskabsårets begyndelse skal de ordregivende myndigheder  

 i EF-Tidende indrykke en vejledende bekendtgørelse over de forskellige  

 kategorier af tjenesteydelser, de forventer at indgå i løbet af det næste år,  

 når den anslåede værdi for hver kategori i direktivets bilag I A overstiger  

 750.000 ECU.
Art. 16 For hver indgået aftale skal der indrykkes en bekendtgørelse i EF-Tidende.
Art. 14 Udbudsmaterialets eller tjenesteydelsesaftalens tekniske specifikationer  

 skal, som nærmere angivet i direktivet, følge EF-reglerne om henvisning til  

 standarder, tekniske godkendelser eller tekniske specifikationer.
Herved skal  

 diskrimination af andre medlemsstaters bydende undgås.
Art. 29-32 Direktivet indeholder bestemmelser om, hvornår bydende kan udelukkes, og  

 hvilke krav der kan stilles til bevis af de bydendes tekniske og finansielle  

 kapacitet.
Art. 24 Direktivet giver mulighed for, at der kan afgives alternative tilbud, når  

 kriteriet for tildeling af ordren er det økonomisk mest fordelagtige bud.
Den  

 ordregivende myndighed kan dog i udbudsbekendtgørelsen angive, at alternative  

 tilbud ikke vil blive taget i betragtning.
Art. 27, stk. 2 Ved begrænset udbud og udbud efter forhandling med forudgående  

 offentliggørelse af en udbudsbekendtgørelse er der regler om antallet af  

 bydende.
Art. 36 Tildelingen af ordren skal ske på grundlag af det økonomisk mest  

 fordelagtige bud eller udelukkende den laveste pris.
I førstnævnte tilfælde  

 skal vælges det tilbud, der bedst opfylder de kriterier, der er angivet i  

 udbudsmaterialet, såsom kvalitet, teknisk værdi, æstetisk og funktionsmæssig  

 værdi og pris.
Art. 37 Unormalt lave tilbud kan afvises.
Svarer til bygge- og anlægsdirektivet Bestemmelserne i tjenesteydelsesdirektivet svarer i hovedsagen til  

 bestemmelserne i bygge- og anlægsdirektivet og indkøbsdirektivet.
Forhold, der ikke berørers af direktivet Direktivet drejer sig alene om, hvorledes tjenesteyderen udvælges, samt om  

 visse tekniske specifikationer.
Derimod berører direktivet ikke andre forhold og gældende danske regler og  

 dansk praksis om teknisk rådgivning.
Almindelige Bestemmelser for Teknisk  

 Rådgivning og Bistand (ABR 89) kan således videreføres.
Der forudsættes således stadig et tillidsforhold mellem bygherren  

 (klienten, den ordregivende myndighed) og den antagne arkitekt eller  

 ingeniør.
Der indgår i rådgivningen en dialog efter sædvanlig praksis mellem  

 bygherre og rådgiver gennem projekteringen og en justering og tilpasning af  

 projektet som følge af dialogen.
 Dette må dog ikke føre til afgørende ændringer i den udbudte opgave, idet  

 sådanne ændringer medfører, at opgaven skal udbydes påny.
3. Ordregivende myndigheder Ordregivende myndigheder, art. 1 litra b) Ordregivende myndigheder er forpligtet til at følge  

 tjenesteydelsesdirektivet.
Ved ordregivende myndigheder forstås staten og  

 lokale myndigheder, d.v.s. amter og kommuner i Danmark.
Derudover er såkaldt  

 »offentligretlige organer« og sammenslutninger af myndigheder og  

 offentligretlige organer forpligtet.
Offentligretlige organer Offentligretlige organer er kendetegnet ved at have til opgave at  

 imødekomme almenhedens behov på områder, der ikke kan karakteriseres som  

 erhvervs- eller forretningsmæssige.
 Det er endvidere en betingelse, at offentlige myndigheder har en  

 bestemmende indflydelse på disse organer i form af kapital eller  

 driftstilskud, ved tilsyn med driften af organet eller ved at kunne udpege  

 mere end halvdelen af medlemmerne af administration, bestyrelse eller  

 tilsynsorgan.
 Efter definitionen kan således også visse former for private virksomheder  

 blive omfattet, hvis de udfører opgaver af ikke erhvervsmæssig karakter for  

 det offentlige.
Følgende offentligretlige organer i Danmark er p.t. opført i bilag 1 i  

 bygge- og anlægsdirektivet, som tjenesteydelsesdirektivet henviser til.
Der  

 er dog i denne vejledning udeladt nogle offentligretlige organer i bilaget  

 som følge af, at visse myndigheder og statsvirksomheder fra d. 1.1.1993 er  

 omfattet af forsyningsvirksomhedsdirektivet.
 Organer:
- Danmarks Radio - TV 2/Danmark - TV 2 Reklame A/S - Danmarks Nationalbank - A/S Storebæltsforbindelsen - A/S Øresundsforbindelsen (indtil videre alene tilslutningsanlæg i  

 Danmark) - Byfornyelsesselskabet København Listen over offentligretlige organer er ikke udtømmende.
Eksempelvis vil  

 Lønmodtagernes Dyrtidsfond også blive opført på listen ved en kommende  

 revision af bilaget.
 Endvidere optræder på listen under betegnelsen kategorier:
 - Andre forvaltningssubjekter.
 Eksempler på andre forvaltningssubjekter er selvejende institutioner med  

 mere end 50 % driftstilskud fra stat eller kommune, og institutioner hvor den  

 selvejende institutions ejendom tilfalder det offentlige ved opløsning i  

 henhold til offentlig godkendte vedtægter.
 Som typiske tilfælde kan nævnes tekniske skoler, erhvervsskoler, frie  

 skoler, efterskoler, højskoler, plejehjem og børnehaver med sædvanlige  

 offentlige tilskud.
 Statslige eller kommunale aktieselskaber og interessentskaber er også  

 omfattet, når ordregivende myndigheder ejer mere end 50 % af den ansvarlige  

 kapital.
 Under »kategorier« af offentligretlige organer hører også  

 opførelse af almennyttigt boligbyggeri og ungdomsboliger med tilsagn om  

 støtte efter lov om boligbyggeri og ældreboliger efter lov om boliger for  

 ældre og personer med handicap.
 »Kategorier« af offentligretlige organer omfatter ligeledes  

 »lokale kirkelige myndigheder« d.v.s. stiftsøvrighed, provstiudvalg  

 og menighedsråd.
 Under »kategorier« vil der ved en kommende revision af bilaget  

 blive opført:
 - Projektering, opførelse og drift herunder ejendomsadministration og  

 indkøb af/til almennyttigt boligbyggeri og ungdomsboliger med tilsagn om  

 støtte efter lov om boligbyggeri.
 - Projektering, opførelse og drift herunder ejendomsadministration og  

 indkøb af/til ældreboliger med støtte efter lov om boliger for ældre og  

 personer med handicap.
 - Lokale kirkelige myndigheder.
 I det følgende dækker »ordregivende myndighed« også  

 »offentligretlige organer«.
Særregel om private virksomheder, art. 3, stk. 3 Endelig gælder direktivet for private virksomheder, som skal indgå  

 tjenesteydelsesaftaler i forbindelse med en række nærmere angivne bygge- og  

 anlægsarbejder, når de ordregivende myndigheder har ydet virksomheden et  

 direkte tilskud på mere end 50% til opførelsen.
 Ved »direkte tilskud« forstås finansiering, men ikke garanti for  

 finansiering eller dækning af renter, afdrag, leasingafgifter eller  

 driftsudgifter.
Denne bestemmelse sigter især på at få tjenesteydelsesaftaler i  

 forbindelse med arbejder, der finansieres af EF's strukturfonde, omfattet af  

 direktivet.
Bestemmelsen kan dog også få betydning i Danmark.
Hvis f.eks. en kommune yder direkte tilskud på mere end 50% til opførelsen  

 af et sportsanlæg eller en skole, men overlader gennemførelsen af byggeriet  

 til en privat bygherre, medfører bestemmelsen, at projekteringen skal udbydes  

 efter tjenesteydelsesdirektivet, hvis byggearbejdet skal udbydes efter  

 bestemmelserne i bygge- og anlægsdirektivet.
Dette gælder dog ikke, hvis der  

 udbydes i totalentreprise, idet projekteringen da indgår i bygge- og  

 anlægsarbejdet.
Da tærskelværdien for udbud af offentlige bygge- og anlægsarbejder er 5  

 mio.
ECU, og tærskelværdien for udbud efter tjenesteydelsesdirektivet er  

 200.000 ECU vil denne bestemmelse typisk kun blive anvendt på aftaler om  

 teknisk rådgivning, som væsentligt overstiger tærskelværdien i  

 tjenesteydelsesdirektivet.
Det hænger sammen med, at teknisk rådgivning i  

 forbindelse med et bygge- og anlægsarbejde på 5 mio.
ECU ofte vil beløbe sig  

 til mere end 600.000 ECU.
Underrådgivere De aftaler, som en rådgiver indgår med underrådgivere, skal ikke udbydes  

 efter direktivet, medmindre hovedrådgiveren selv er en ordregivende  

 myndighed.
4. Tjenesteydelsesaftaler Tjenesteydelsesaftaler Efter at tjenesteydelsesdirektivet er blevet vedtaget er alle aftaler nu  

 omfattet af udbudspligten.
Hvis en aftale hverken er en indkøbsaftale eller  

 en bygge- og anlægskontrakt, må den betragtes som en tjenesteydelsesaftale.
 Hvor projekteringen af byggeriet er en del af entreprenørens ydelse,  

 d.v.s. ved udbud i totalentreprise, vil denne tjenesteydelse dog altid blive  

 betragtet som en del af bygge- og anlægsarbejdet, uanset om prisen for disse  

 ydelser overstiger tærskelværdien i tjenesteydelsesdirektivet.
 Projekteringsarbejder eller monterings- og installationsarbejder udenfor  

 bygge- og anlægsområdet, der udbydes separat fra en bygge- og anlægskontrakt  

 eller en indkøbsaftale, betragtes som en tjenesteydelsesaftale.
 Alle former for tjenesteydelsesaftaler er omfattet, medmindre de positivt  

 er undtaget i direktivet.
Prioriterede tjenesteydelser Bilag I A I tjenesteydelsesdirektivet er de tjenesteydelser, som er omfattet af hele  

 direktivet, anført i bilag I A.
 Ud for hver tjenesteydelseskategori i bilaget er angivet  

 CPC-referencenumre (De Forenede Nationers Centrale Produktnomenklatur), som  

 nærmere angiver hvilke ydelser, der er omfattet af de forskellige kategorier.
 I Kommissionens forslag af 23. juli 1992 til Rådets forordning om Den  

 Statistiske Produktklassifikation for Det Europæiske Økonomiske Fællesskab  

 ændres referencenumrene til en CPA-klassifikation (Classification of Products  

 According to Activities). Det er hensigten, at CPA- klassifikationen skal  

 erstatte CPC-klassifikationen, når forordningen er vedtaget.
12. kategori, arkitekt- og ingeniørydelser er såkaldt  

 prioriterede tjenesteydelser, d.v.s. alle bestemmelser i direktivet finder  

 anvendelse.
I denne kategori indgår også byplanlægning, landskabsarkitektur,  

 landinspektørvirksomhed, geoteknik og teknisk afprøvning og analyse.
 De prioriterede tjenesteydelser, som i øvrigt kort skal omtales i denne  

 vejledning er bl.a.:
 6. kategori finansielle tjenesteydelser:
 8. kategori, forsknings og udviklingstjenesteydelser.  

 Disse er kun i begrænset omfang omfattet af direktivet, se nedenfor om  

 undtagne tjenesteydelser.
 9. kategori, regnskabsvæsen, revision og bogholderi er  

 fuldt omfattet bortset fra bogføring i forbindelse med selvangivelser, når  

 bogføringen ydes som en selvstændig tjenesteydelse.
 14. kategori, bygningsrengøring og  

 ejendomsadministration:
 Udendørs arbejder på bygninger, f.eks. sandblæsning, betragtes også som et  

 bygge- og anlægsarbejde.
 Ejendomsadministration vil som tjenesteydelse være af mindre betydning for  

 de statslige styrelser, men vil være af større betydning for de almennyttige  

 boligselskaber.
 16. kategori, kloakering og affaldsbortskaffelse:
Rensning af kloakker, spildevandsbehandling og lignende tjenesteydelser.  

 Egentlige reparations- og ændringsarbejder på kloaknettet er et bygge- og  

 anlægsarbejde.
Derudover er stort set alle tjenesteydelser i forbindelse med  

 afhentning af husholdningsaffald, industrielt affald og miljøaffald samt  

 gadefejning og snerydning omfattet af direktivet.
 Ydelser i forbindelse med engros salg af affald og skrot og materialer til  

 genbrug er ikke omfattet her.
 1. kategori, vedligeholdelse og reparation har ikke  

 den store betydning på bygge- og anlægsområdet, idet CPC-referencenumrene  

 henviser til vedligehold og reparation af motorkøretøjer og installation og  

 reparation af en række forskellige apparater og maskiner og elektriske  

 artikler, herunder inden for bygge- og anlægssektoren.
Ikke prioriterede tjenesteydelser, direktivets bilag I b De tjenesteydelser, der er anført i direktivets bilag I B, skal kun følge  

 bestemmelserne i direktivet om, hvorledes henvisninger i udbudsmaterialet til  

 tekniske specifikationer skal være udformet, og der skal sendes en meddelelse  

 til Kommissionen om indgåede aftaler.
Disse kan offentliggøres efter den  

 ordregivende myndigheds valg ved en bekendtgørelse i EF-Tidende.
Direktivets  

 bilag I B omfatter bl.a. visse former for transport, antagelse af juridisk  

 bistand, tjenesteydelser på sundhedsområdet og undervisning.
Blandede aftaler art.
I, litra a) Ved blandede aftaler, der omfatter både tjenesteydelser og vareleverancer  

 gælder, at den økonomisk vægtigste del af aftalen afgør, hvorvidt  

 indkøbsdirektivet eller tjenesteydelsesdirektivet skal finde anvendelse.
Art. 10 Hvis aftalen omfatter tjenesteydelser, der både er opført i direktivets  

 bilag I A og bilag I B, skal direktivets bestemmelser i sin helhed følges,  

 hvis bilag I A- tjenesteydelsesdelen er større end bilag I B-delen.
Det  

 betyder eksempelvis, at juridisk bistand skal udbydes, hvis den er indeholdt  

 i et udbud af en prioriteret tjenesteydelse.
Bygge- og anlægsarbejder Hvis der udbydes i totalentreprise, hvor projekteringen indgår i bygge- og  

 anlægsarbejdet, vil der altid være tale om et arbejde, der er omfattet af  

 bygge- og anlægsdirektivet.
 Hvis der eksempelvis udbydes et renseanlæg, hvor det er et vilkår, at  

 entreprenøren også skal påtage sig finansieringen af opførelsen af anlægget  

 mod vederlag for driften af anlægget ved rensning af spildevandet, må det  

 antages, at driften af anlægget er en del af bygge- og anlægsarbejdet i form  

 af en koncessionskontrakt, som ikke skal udbydes efter  

 tjenesteydelsesdirektivet, hvis den samlede kontraktsum overstiger  

 tærskelværdien i bygge- og anlægsdirektivet, som indtil udgangen af 1993  

 udgør kr. 39.460.000.
Hvis der er tale om opførelse og drift af et renseanlæg, som skønnes at  

 ligge under tærskelværdien i bygge- og anlægsdirektivet, er det Kommissionens  

 opfattelse støttet af EF-Domstolen, at hvis driften skønnes at overstige  

 tærskelværdien i tjenesteydelsesdirektivet, skal driften udbydes efter dette  

 direktiv.
Der kan dog i dette tilfælde i stedet foretages frivilligt udbud  

 efter bygge- og anlægsdirektivet.
Optioner, art. 7, stk. 7 Direktivets regler gælder også for aftaler som indeholder en option.
Når  

 en aftale indeholder en option, skal denne med i beregningsgrundlaget, når  

 aftalens værdi anslås.
En option er en ret men ikke en pligt for den  

 ordregivende myndighed til i forlængelse af en indgået aftale - men inden for  

 et fastsat tidspunkt - at aftage yderligere tjenesteydelser på de aftalte  

 vilkår.
En option kan sammenlignes med et stående tilbud, som gælder for en  

 vis periode.
En option kan også minde om en rammeaftale, jf. nedenfor.
Rammeaftaler Selvom tjenesteydelsesdirektivet ikke indeholder en bestemmelse om  

 ikke-bindende rammeaftaler, kan der indgås sådanne aftaler, således som det  

 også kendes fra indkøbsdirektivet og forsyningsvirksomhedsdirektivet.
Ved en rammeaftale forstås en aftale, som indgås mellem en ordregivende  

 myndighed og en eller flere tjenesteydere, og som har til formål at fastlægge  

 kontraktsbetingelserne for kontrakter, der indgås i løbet af en given  

 periode.
Det drejer sig navnlig om kontraktsbetingelser vedrørende priser og  

 eventuelt planlagte mængder.
En rammeaftale i direktivets forstand behøver ikke at være bindende for  

 den ordregivende myndighed.
Den ordregivende myndighed kan dog have betalt et  

 forskudshonorar, eller en form for udbetaling, som kan siges at være prisen  

 for den leveringsgaranti tjenesteyderen yder i og med, at der indgås en  

 rammeaftale.
Rammeaftaler kan også sammenlignes med et stående tilbud.
Den ordregivende  

 myndighed kan altså vælge at kontrahere med den tjenesteyder, der er indgået  

 en rammeaftale med, eller der kan kontraheres med en hvilken som helst anden  

 tjenesteyder, men i så fald skal der ske fornyet udbud i overenstemmelse med  

 direktivets regler.
Rammeaftaler, som før tjenesteydelsesdirektivets gennemførelse er indgået  

 for en meget lang periode, eller som er af tidsubegrænset varighed, er i  

 strid med formålet med direktivet.
Det må derfor anbefales, at der foretages  

 udbud med passende mellemrum.
Rammeaftaler bør udbydes med visse mellemrum normalt 3-5 år efter  

 indgåelsen.
Hvis der i forbindelse med rammeaftalen opbygges en ekspertise,  

 som kun med stor ulempe og omkostninger for både den ordregivende myndighed  

 og tjenesteyderen kan overføres til en ny tjenesteyder, kan rammeaftalen  

 formentlig indgås for en længere periode.
 Direktivet udelukker ikke, at der kan indgås aftale påny med den samme  

 tjenesteyder, såfremt denne har afgivet det økonomisk mest fordelagtige bud  

 eller et tilbud baseret på den laveste pris.
 Kommissionen har tilkendegivet, at kontrakter som først skal indgås efter  

 direktivets ikrafttræden, i henhold til rammeaftaler der er indgået før  

 direktivets ikrafttræden, skal udbydes, såfremt de overstiger tærskelværdien.
De kongelige bygningsinspektører Som eksempel på en bindende rammeaftale kan nævnes aftalerne med de  

 kongelige bygningsinspektører.
Disse inspektører forestår, i henhold til  

 Byggestyrelsens cirkulære om vedligehold af statens bygninger,  

 vedligeholdstilsynet med visse statslige bygninger og har normalt både en ret  

 og en pligt til at forestå projektering af ombygningsarbejder og  

 vedligeholdsarbejder på disse bygninger.
Denne projekteringsopgave er et led  

 i inspektørernes tilsynsarbejde, og der vil derfor ikke være behov for  

 særskilt udbud af disse arbejder.
 Selvom hvervet som kongelig bygningsinspektør skal udbydes med mellemrum,  

 kan der som ovenfor nævnt indgås aftale påny med den samme kongelige  

 bygningsinspektør, såfremt denne har afgivet det økonomisk mest fordelagtige  

 bud, jf afsnittet om tildelingskriterier.
 Lignende vil gælde for andre tilsynsordninger vedrørende den statslige  

 bygningsmasse.
 Hvis der indgås rammeaftaler uden for det statslige område, skal  

 principperne om udbud med passende mellemrum selvsagt også følges.
Skiverådgivning Som et andet eksempel på rammeaftaler kan nævnes skiverådgivning, hvor  

 bygherren kan bestille de enkelte rådgivningsfaser for sig (»i  

 skiver«) og ikke er forpligtet ud over den enkelte »skive«.  

 Rådgivningsbistanden kan således tilpasses udbud med forskellig  

 detaljeringsgrad i udbudsmaterialet.
Undtagne tjenesteydelser, art. 1, litra a) En række tjenesteydelsesaftaler er helt undtaget fra direktivet.
Det  

 drejer sig om følgende tjenesteydelser:
Fast ejendom Aftaler om erhvervelse eller leje af fast ejendom.
Der er her hverken tale  

 om en indkøbsaftale i almindelig forstand eller en bygge- og anlægsaftale,  

 hvorfor de betragtes som en tjenesteydelsesaftale.
Disse aftaler er dog på  

 grund af deres karakter undtaget fra direktivet.
Men aftaler om finansielle  

 tjenesteydelser, som indgås i forbindelse med aftalen om erhvervelse eller  

 leje af fast ejendom, er omfattet af direktivet.
Teletjenester Aftaler om teletjenester er undtaget for så vidt angår aftaler vedrørende  

 taletelefoni-, telex-, mobiltelefoni-, personsøgnings- og  

 satellitkommunikation.
Voldgift og mægling Voldgift- og mæglingstjenesteydelser er det ikke fundet hensigtsmæssigt at  

 anvende udbudsreglerne på.
Finansielle ydelser Visse finansielle tjenesteydelser er undtaget.
Det drejer sig om  

 »aftaler vedrørende emission, køb, salg og overdragelse af værdipapirer  

 eller andre finansielle instrumenter«, hvilket vil sige enkeltstående  

 finansielle transaktioner som f.eks. futures.
Arbejdsaftaler Arbejdsaftaler er også undtaget.
Arbejdsaftaler skal forstås som  

 ansættelsesaftaler.
Forsknings- og udviklingsaftaler Aftaler om tjenesteydelser vedrørende forskning og udvikling (F&U)  

 undtages fra direktivet.
Dog er aftaler om F&U, hvor udbyttet af  

 forskningen alene tilfalder den ordregivende myndighed, og hvor alene den  

 ordregivende myndighed betaler for forskningen, omfattet af direktivet.
Undtagelsen fra direktivet er begrundet med, at den frie adgang til at  

 indgå aftaler på dette område vil bidrage og opmuntre til forskning og  

 udvikling, som vil være til gavn for den europæiske industri.
I forlængelse  

 heraf udtales i direktivets præambel: »samfinansiering af  

 forskningsprogrammer bør ikke være omfattet af dette direktiv«.
Selvudførte tjenesteydelser, art. 43 »Selvudførte« tjenesteydelser (også benævnt arbejde i eget regi)  

 er ikke omfattet af direktivet, d.v.s. ydelser, der udføres af en myndigheds,  

 en virksomheds eller f.eks. et statsligt aktieselskabs eget personale til  

 eget brug.
Arbejdet skal altså udføres i den ordregivende myndigheds eget  

 regi, og resultatet af det udførte arbejde skal forblive hos den ordregivende  

 myndighed.
Udgangspunktet for, hvad der er en myndighed eller en virksomhed, er  

 afgrænsningen som juridisk person.
Det er således givet, at den enkelte  

 kommune er en juridisk person for sig, og det samme gælder kommunale  

 fællesskaber.
En kommune med egen arkitektafdeling kan således projektere kommunens egne  

 bygninger.
Projektering for en anden kommune, er derimod ikke en selvudført  

 tjenesteydelse.
Kommunen kan ej heller slutte aftaler med kommunale  

 fællesskaber uden udbud efter direktivet.
Hvad staten angår, har det i dansk domspraksis hidtil været antaget, at  

 staten er en enhed.
Imidlertid må det nok antages, at staten som sådan ikke i  

 relation til direktivet kan anses som en enkelt juridisk person.
 Omvendt vil det ikke uden videre være det enkelte ministerium, styrelse  

 eller lokale forvaltningsorgan, der er den relevante juridiske person.
Som eksempel kan nævnes, at Boligministeriets Slots- og Ejendomsstyrelse,  

 der har egen arkitektafdeling, kan projektere et ombygningsarbejde på et af  

 de kongelige slotte som selvudført tjenesteydelse.
Derimod kan styrelsen ikke  

 udføre en lignende opgave for et andet ministeriums bygninger, uden at dette  

 ministerium foretager et udbud.
 I øvrigt må der ses på de enkelte statslige aktiviteter og på relationerne  

 mellem de statslige organer, herunder om et organs opgaver er fastsat i  

 lovgivning eller administrative bestemmelser, som er forenelige med  

 EF-Traktaten, jf. direktivets artikel 6.
 Eksempelvis vil de særlige statslige byggeadministrationers bistand til  

 andre ministerier og styrelser i byggesager i henhold til statsbyggeloven  

 være omfattet af denne bestemmelse.
 I tjenesteydelsesdirektivets artikel 43 er det bestemt, at mulighederne  

 for også at lade direktivet gælde for selvudførte tjenesteydelser skal  

 vurderes nærmere af Kommissionen inden den 1. juli 1996. Derefter er det  

 hensigten, at Kommisssionen vil fremsætte forslag til ændring af direktivet  

 med henblik på, i hvilket omfang selvudførte tjenesteydelser skal omfattes af  

 direktivet.
Generelle undtagelser, art. 5 Endelig gælder direktivet ikke ved indgåelse af aftaler:
 - Der er erklæret hemmelige, eller hvor der gælder særlige  

 sikkerhedsinteresser.
- Der er omfattet af andre udbudsregler, og som indgås i henhold til en  

 international overenskomst under overholdelse af EF-Traktaten mellem et  

 EF-land og tredjelande med henblik på fælles gennemførelse eller udnyttelse  

 af et projekt.
Der skal ske en meddelelse til Kommissionen om den indgåede  

 aftale.
 - Hvor der er særregler, der gælder for en international organisation.
5. Tærskelværdier Tærskelværdier, art. 7 Art. 21 Tærskelværdien er den nedre beløbsgrænse, der danner grundlaget for, om  

 den ordregivende myndighed skal udbyde en ydelse efter direktivet.
Den  

 ordregivende myndighed kan dog offentliggøre bekendtgørelser om offentlige  

 tjenesteydelsesaftaler, der ligger under tærskelværdien.
I så fald skal den  

 ordregivende myndighed alene overholde Traktatens almindelige bestemmelser om  

 ligebehandling og ikke-diskrimination ved udbudet.
Beløbene er ekskl. moms.
Ved opgørelsen af værdien af ydelsen skal  

 samtlige dele, der udbydes, medregnes.
Tærskelværdien er 200.000 ECU.
Tærskelværdien, omregnet i danske kroner, justeres hvert andet år efter en  

 særlig beregning, som er fastsat i direktivet.
Modværdien offentliggøres i De  

 Europæiske Fællesskabers Tidende i begyndelsen af november, året før  

 justeringen skal finde sted.
 Modværdien i d. kr. er for tiden 1.578.412 kr. gældende for perioden  

 1.1.92 til 31.12.93.
 Meddelse om ændringer i tærskelværdien vil ske i form af en  

 cirkulæreskrivelse fra KonkurrenceSekretariatet.
Løbende aftaler, art. 7 stk. 5 og 6 Beregningsgrundlaget for tjenesteydelsesaftaler uden en fastsat samlet  

 pris er, når det drejer sig om tidsbegrænsede aftaler, den samlede aftales  

 værdi.
Hvis der er tale om tjenesteydelsesaftaler, der indgås regelmæssigt, er  

 det den samlede værdi af årets efterspørgsel inden for hver kategori, der  

 afgør, om der skal udbydes.
Ved beregningen ses på de indgåede aftaler i det  

 foregående regnskabsår korrigeret for forventede ændringer i det kommende  

 regnskabsår.
 Det betyder eksempelvis, at hvis den ordregivende myndighed forventer at  

 skulle indgå aftaler om teknisk rådgivning, der sammenlagt for alle former  

 overstiger mere end 200.000 ECU i løbet af et år, skal beløbet tages med i  

 beregningen.
 Ved aftaler, der indgås for en periode mellem et og fire år, er det den  

 samlede værdi for hele løbetiden, der lægges til grund.
Tidsubegrænsede aftaler, art. 7, stk. 5 Når en tjenesteydelsesaftale er tidsubegrænset, eller løbetiden ikke kan  

 fastsættes nærmere, er beregningsgrundlaget for aftalens værdi det samlede  

 beløb, der forventes betalt i løbet af de første fire år.
 Som tidligere nævnt skal der ved indgåelse af tidsubegrænsede aftaler  

 alligevel foretages udbud med mellemrum.
Finansielle tjenesteydelser Hvad angår forsikringstjenesteydelser gælder, at forsikringspræmien skal  

 medregnes, når aftalens værdi beregnes.
 For så vidt angår banktjenesteydelser og andre finansielle tjenesteydelser  

 skal følgende medregnes ved beregningen af aftalens værdi: Honorarer,  

 provisioner, og renter samt andre former for vederlag.
 Hvis f.eks. en ordregivende myndighed ønsker at optage et byggelån på 100  

 mio. kr. til 12 % i rente og med en løbetid på et år, vil aftalens værdi være  

 12 mio. kr., samt hvad der måtte løbe på af eventuelle ekstra honorarer og  

 lignende til banken.
Ved optagelse af lån mod pant i fast ejendom skal der ved beregningen ses  

 på renten de første fire år.
Det betyder, at optagelse af et sådant lån på 6  

 mio. kr. med en rente på 7 % skal udbydes efter direktivet.
Beregning af tærskelværdien Opgørelsen af tjenesteydelsens værdi skal foretages ved udbudstidspunktet.
Det er aftalen om tjenesteydelsen, der er afgørende for ydelsens værdi i  

 forhold til tærskelværdien.
Det er den ordregivende myndighed, der bestemmer  

 aftalens indhold og omfang og dermed også værdien.
 Den ordregivende myndighed kan fastlægge aftalens omfang og dermed værdien  

 efter sædvanlig og naturlig praksis og er ikke forpligtet til at slå normalt  

 selvstændige tjenesteydelser sammen til en aftale.
 Som det fremgår af art. 7, stk. 3 må den ordregivende myndighed ikke  

 opdele en række tjenesteydelser med henblik på at undgå, at direktivets  

 bestemmelser finder anvendelse.
 Hvad angår bygge- og anlægsopgaver skal dog samtlige tjenesteydelser,  

 herunder projekteringsydelser, vedrørende opgaven betragtes som en  

 tjenesteydelse ved beregningen af tærskelværdien, jf. art. 7, stk. 4.
 Ved opgørelsen af tjenesteydelsens værdi skal den ordregivende myndighed  

 udøve sit »bedste skøn«.
 Hvis beregningen fører til, at tjenesteydelsen ligger under  

 tærskelværdien, og der således ikke foretages udbud, og det derefter  

 efterfølgende viser sig, at kontraktsummen overstiger tærskelværdien i mindre  

 omfang, er der efter Kommissionens opfattelse ikke krav om, at  

 tjenesteydelsen udbydes efter direktivet.
 Det er dog en betingelse, at der ikke finder en bevidst omgåelse sted ved  

 beregningen af værdien af den udbudte ydelse med henblik på at bringe værdien  

 af tjenesteydelsen ned under tærskelværdien.
Opdeling af tjenesteydelsen De ordregivende myndigheder må ikke ved opgørelsen af tærskelværdien  

 opdele tjenesteydelserne som selvstændige tjenesteydelser med henblik på, at  

 de ikke bliver omfattet af direktivet.
 Derimod indeholder reglerne ikke et forbud mod opdeling i delydelser.  

 Reglerne kræver alene, at den samlede værdi af arbejdet medtages ved  

 afgørelsen af, hvorvidt tjenesteydelsen er omfattet eller ikke omfattet af  

 direktivet.
 For mindre dele af en samlet projekteringsopgave hvor der er udbudspligt,  

 kan udbud efter direktivet undlades, såfremt den enkelte delydelse ikke  

 overstiger maksimalt 80.000 ECU (kr. 631.365) ekskl. moms, og såfremt summen  

 af de delydelser, der ikke udbydes i EF-udbud, er under 20 % af den samlede  

 værdi af tjenesteydelsen ekskl. moms.
Bestemmelsen om undladelse af udbud ved mindre delydelser kan anvendes,  

 når den ordregivende myndighed vil antage rådgivere til forundersøgelser og  

 udarbejdelse af udbudsmateriale, såfremt det anslås, at rådgiverbistanden  

 ikke overstiger maksimalt 80.000 ECU afhængig af den anslåede værdi af den  

 samlede ydelse.
Bestemmelsen kan eksempelvis anvendes til at antage teknisk  

 rådgivning, hvis der gives et miljøpåbud.
 Disse rådgiverydelser skal som nævnt medtages i beregningen af, hvorvidt  

 de senere delydelser, der ikke udbydes, fortsat er under 20 % af den samlede  

 værdi af rådgiverydelserne ved byggeriet.
 Bestemmelsen om opdeling betyder således, at hvis den ordregivende  

 myndighed beslutter at opdele en projekteringsopgave i delarbejder, f.eks.  

 arkitekt, konstruktions- og installationsingeniørarbejder, havearkitekt og  

 tilsyn, skal de enkelte dele udbydes, når den samlede projektering mv.  

 skønnes at overstige 200.000 ECU, og de dele af opgaven, der ikke har været  

 udbudt allerede, udgør 20 % af den samlede værdi af tjenesteydelsen.
Periodisk vejledende bekendtgørelse, art. 15, stk. 1 Ved finansårets/regnskabsårets begyndelse skal de ordregivende myndigheder  

 i EF-Tidende indrykke en vejledende bekendtgørelse for de forskellige  

 kategorier af tjenesteydelser, de forventer at indgå i løbet af det næste år,  

 når den anslåede værdi for hver kategori overstiger 750.000 ECU (p.t.  

 svarende til 5.919.045 kr.).
 Det betyder eksempelvis, at hvis den ordregivende myndighed forventer at  

 skulle indgå aftaler, der sammenlagt for alle former overstiger 750.000 ECU i  

 løbet af et år, skal der indrykkes en vejledende bekendtgørelse i EF-Tidende.
 Selvom de enkelte planlagte tjenesteydelsesaftaler indenfor samme kategori  

 hver især er under tærskelværdien, er det Kommissionens opfattelse, at der  

 skal offentliggøres en periodisk vejledende bekendtgørelse, hvis den samlede  

 værdi af tjenesteydelserne inden for kategorien overstiger 750.000 ECU.
 Der er ikke tale om en bekendtgørelse, der har relation til et nært  

 forestående udbud, men bekendtgørelsen kan gøre potentielle bydende opmærksom  

 på, hvilke udbud der planlægges af de ordregivende myndigheder i løbet af  

 finansåret/budgetåret.
Den ordregivende myndigheds skøn over, om tjenesteydelserne inden for de  

 enkelte kategorier overstiger 750.000 ECU, kan ved løbende tjenesteydelser  

 bygge på myndighedens regnskab for det foregående år.
De ordregivende  

 myndigheder bør foretage et »bedste skøn«, idet en bevidst  

 undladelse af pligten til at offentliggøre bekendtgørelsen vil være en  

 overtrædelse af direktivet.
 Det kan imidlertid være en fordel at offentliggøre den vejledende  

 bekendtgørelse, selvom der ikke er en pligt dertil, da den ordregivende  

 myndighed i så fald kan forkorte fristerne ved offentligt og begrænset udbud.
 Hvis der endnu ikke foreligger en bevilling til projektet, kan den  

 ordregivende myndighed i punkt 4 i bekendtgørelsen anføre: »Under  

 forudsætning af de bevilgende myndigheders godkendelse«.
6. Udbudsformerne Udbudsformer, art. 11 Tjenesteydelsesdirektivet har tre udbudsformer:
 - Offentligt udbud, som betyder, at alle interesserede kan afgive  

 bud.
 - Begrænset udbud, hvor kun virksomheder, der bliver opfordret  

 dertil, kan afgive bud.
 - Udbud efter forhandling med eller uden en forudgående  

 udbudsbekendtgørelse, hvor aftalens vilkår forhandles med en eller flere  

 udvalgte tilbudsgivere.
 De ordregivende myndigheder kan frit vælge mellem offentligt og begrænset  

 udbud, medens udbud efter forhandling kun kan anvendes i de særlige  

 undtagelsestilfælde, som er nævnt i direktivet, jf. nedenfor.
Anvendelse af offentligt udbud Offentligt udbud er normalt ikke egnet ved arkitekt- og ingeniørydelser.  

 Udbuddet drejer sig normalt ikke om bestemte, målbare, fysiske præstationer,  

 som er kerneområdet for offentligt udbud.
Tjenesteyderens erfaring,  

 indstilling og kundskaber og den ordregivende myndigheds tillid til tekniske  

 rådgivere spiller en særlig rolle ved denne art ydelser.
 En mere rimelig ressourceindsats kan opnås ved begrænset udbud, hvor  

 tjenesteyderne efter en forudgående prækvalifikationsrunde bliver opfordret  

 til at afgive bud, jf. nedenfor.
Anvendelse af begrænset udbud Den bedste form for udbud af arkitekt- og ingeniørydelser vil normalt være  

 begrænset udbud.
Her kan den ordregivende myndighed nøjes med at komme i  

 forbindelse med rådgivere, som den ordregivende myndighed har tillid til med  

 hensyn til opgavens løsning.
 Ressourceindsatsen nedsættes på grund af det begrænsede antal bydende,  

 samtidig med at konkurrencen bevares ved den forudgående annoncering i form  

 af en udbudsbekendtgørelse.
Prækvalifikation Ved begrænset udbud og udbud efter forhandling efter en forudgående  

 offentliggørelse skal den ordregivende myndighed ved en udbudsbekendtgørelse  

 opfordre interesserede virksomheder til at anmode om at blive opfordret til  

 at afgive bud (prækvalifikationsrunde). Kun de tjenesteydere, der modtager  

 opfordring hertil af den ordregivende myndighed, kan afgive bud.
Der må kun  

 vælges blandt dem, der har reflekteret på udbudsbekendtgørelsen.
Udbud efter forhandling, art. 11, stk 2 Som undtagelse kan anvendes udbud efter forhandling med forudgående  

 offentliggørelse af en bekendtgørelse i EF-tidende.
Efter direktivet skal  

 mindst tre tilbudsgivere opfordres til at deltage i forhandlingen.
Formen kan  

 anvendes:
 * Når de afgivne bud ved et tidligere udbud er uantagelige, eller der kun  

 er afgivet ukonditionsmæssige bud ved et forudgående offentligt eller  

 begrænset udbud af tjenesteydelser, forudsat at der ikke ændres væsentligt i  

 det oprindelige udbudsgrundlag.
 Den ordregivende myndighed kan dog ved denne undtagelse undlade at  

 offentliggøre en udbudsbekendtgørelse, hvis der forhandles med alle de  

 bydende, der ved det første udbud er fundet kvalificerede til at afgive bud,  

 og de rent faktisk har afgivet et tilbud, og der ikke foretages væsentlige  

 ændringer i udbudsmaterialet.
 * Ved tjenesteydelser, der efter karakter eller risici ikke tillader en  

 forudgående eller samlet prisfastsættelse.
 Det kan eksempelvis være regningsarbejder, d.v.s. arbejder, hvis omfang,  

 kvalitet og tidsforløb ikke uden stor vanskelighed kan fastlægges på forhånd.
 * Når den tjenesteydelse, der skal præsteres, er af en sådan art, at  

 aftalen ikke kan specificeres tilstrækkelig nøjagtigt til, at man kan vælge  

 det bedste bud ved offentligt eller begrænset udbud.
Den sidstnævnte undtagelse kan navnlig anvendes ved kreative,  

 intellektuelle tjenesteydelser.
Dette betyder dog ikke, at den uden videre  

 kan anvendes ved arkitekt- og ingeniøropgaver, men at der må foreligge  

 særlige grunde i form af, at det er objektivt umuligt i udbudsgrundlaget at  

 fastsætte aftalespecifikationerne tilstrækkeligt detaljeret til, at der ved  

 offentligt eller begrænset udbud kan vælges det økonomisk mest fordelagtige  

 bud.
 Undtagelsen kan anvendes ved komplicerede ombygningsarbejder, hvor det kan  

 være vanskeligt på forhånd at fastlægge udbudsgrundlaget.
Endvidere vil bestemmelsen kunne anvendes ved byggerier, hvor der stilles  

 særligt høje æstetiske og funktionelle krav, som det ikke er muligt at  

 beskrive tilstrækkeligt detaljeret i udbudsmaterialet, men som kun kan søges  

 opfyldt gennem forhandling med de udvalgte rådgivere.
Det vil navnlig være  

 tilfældet ved opgaver i programmeringsfasen.
Art. 11, stk. 3 Udbud efter forhandling uden forudgående offentliggørelse af en  

 udbudsbekendtgørelse, hvor der kan forhandles med en eller flere  

 tjenesteydere, kan anvendes i følgende situationer:
 * Når der ikke er afgivet bud eller relevant bud ved et forudgående  

 offentligt eller begrænset udbud.
 * I strengt fornødent omfang, som ikke kan tilregnes den ordregivende  

 myndighed og som gør det umuligt at overholde tidsfristerne (hasteprocedure).
 * Når der er tale om tjenesteydelser, hvis udførelse af tekniske eller  

 kunstneriske årsager eller beskyttelse af enerettigheder kun kan overdrages  

 til en bestemt tjenesteyder.
* Ved supplerende tjenesteydelser, der ikke teknisk eller økonomisk kan  

 adskilles fra den oprindelige aftale, eller som er strengt nødvendige for at  

 gennemføre den oprindelige aftale.
De supplerende aftaler, der indgås, må  

 ikke overstige 50 % af værdien af den oprindelige aftale.
 De to sidstnævnte undtagelsesbestemmelser kan anvendes i ganske særlige  

 situationer, hvor der er konkrete holdepunkter for at anvende bestemmelserne.  

 Eksempelvis kan der ved udbygning af et eksisterende byggeri vælges den  

 tidligere arkitekt eller ingeniør, der har ydet en særlig kreativ indsats,  

 som gør, at det ikke vil være muligt at antage en ny teknisk rådgiver.
 * Gentagelse af tjenesteydelser (samme ordregivende myndighed og identisk  

 tjenesteydelse). Ved det oprindelige udbud skal der have været anvendt  

 offentligt eller begrænset udbud, og ved det oprindelige udbud skal det have  

 været anført, at den ordregivende myndighed forbeholder sig ret til at  

 anvende denne bestemmelse indenfor en maksimal periode på tre år.
 * Når der er tale om en projektkonkurrence, og aftalen om det videre  

 arbejde i henhold til konkurrencens vilkår skal indgås med vinderen af  

 konkurrencen.
 Indgåelsen af rådgivningsaftaler ved denne udbudsform vil stort set svare  

 til de nuværende forhandlinger, der fører frem til valg af rådgiver og til en  

 rådgivningsaftale.
 EF-Domstolen fortolker anvendelsen af undtagelsesbestemmelser snævert, og  

 den ordregivende myndighed har bevisbyrden for, at alle betingelser i de  

 enkelte tilfælde er til stede.
Projektkonkurrencer, art. 13 Tjenesteydelsesdirektivet indfører en udbudsform, som ikke kendes i bygge-  

 og anlægsdirektivet og indkøbsdirektivet.
Denne benævnes projektkonkurrencer.
Ved en projektkonkurrence forstås en fremgangsmåde, hvor en ordregivende  

 myndighed får et planlægnings- eller projekteringsarbejde udført efter en  

 konkurrence med eller uden præmieuddeling.
Det vil navnlig kunne finde  

 anvendelse inden for fysisk planlægning, byplanlægning, arkitekt- og  

 ingeniørarbejde eller databehandling.
De nationale regler eller den nationale  

 praksis, der findes om afholdelse af projektkonkurrencer, kan stadig anvendes  

 i det omfang, de ikke er i strid med traktatens eller direktivets  

 bestemmelser.
 Bestemmelsen finder anvendelse, hvis projektkonkurrencen drejer sig om en  

 tjenesteydelse, hvor den samlede anslåede værdi af tjenesteydelsen overstiger  

 tærskelværdien på 200.000 ECU, jf. art. 7, og konkurrencens afholdelse sker  

 med henblik på at indgå aftale efter forhandling med vinderen om den videre  

 projektering af byggeriet.
Bestemmelsen i direktivet om afholdelse af projektkonkurrencer skal under  

 alle omstændigheder følges, hvis den samlede præmiesum overstiger 200.000  

 ECU.
Dette gælder, selvom konkurrencen ikke har tilknytning til en senere  

 indgåelse af en aftale om den videre projektering.
 Bestemmelserne om projektkonkurrencer udelukker udtrykkelig  

 nationalitetsdiskriminering ved udvælgelse af deltagere i konkurrencen.
Da det normalt kan anbefales, at der afholdes projektkonkurrencer med et  

 begrænset antal deltagere, skal udvælgelsen af deltagerne ske ved klare og  

 ikke diskriminerende udvælgelseskriterier.
Der må derfor ikke afholdes  

 konkurrencer, hvortil kun personer og virksomheder fra et bestemt geografisk  

 område inden for EF har adgang.
Der stilles også krav til sammensætningen af  

 bedømmelseskomiteen.
 Hvis der anvendes projektkonkurrence som udbudsform, kan aftalen om den  

 videre projektering, som nævnt, forhandles med vinderen af konkurrencen uden  

 fornyet udbud, forudsat at dette er fastsat i reglerne for  

 projektkonkurrencen.
Idekonkurrencer Afholdelse af en projektkonkurrence i form af en idekonkurrence kan  

 navnlig være begrundet, når opgaven enten ikke kan formuleres konkret, eller  

 hvor det gælder om at finde grundlaget for opgavens endelige løsning.
Gennem  

 idekonkurrencen kan der søges en skitsemæssig anskueliggørelse af  

 mulighederne for realisering af byggeplaner, uden at konkurrencen forudsætter  

 en viderebearbejdelse af opgaven.
Arkitektkonkurrencer Projektkonkurrencer kan også gennemføres i form af arkitektkonkurrencer.  

 Der er her typisk tale om opgaver, der kræver en bred belysning af  

 udformningen af det konkrete bygningsanlæg, herunder tilpasninger af  

 bygningsanlægget til det omgivende miljø.
 Arkitektkonkurrencer er værdifulde i forbindelse med større markante  

 byggeopgaver.
 For at minimere konkurrencedeltagernes udgifter kan der som udgangspunkt  

 stræbes efter egentlige arkitektkonkurrencer, hvor den ingeniørmæssige  

 bistand er beskeden.
 Det kan i visse tilfælde være hensigtsmæssigt, at den ordregivende  

 myndighed i konkurrencebetingelserne fastholder et frit valg af  

 ingeniørbistand og andre rådgivere, der er nødvendige for selve byggesagens  

 gennemførelse.
 Hvis honorarerne til denne bistand skønnes at overstige tærskelværdien på  

 200.000 ECU, skal direktivets bestemmelser om udbud dog følges for denne dels  

 vedkommende.
 For at undgå, at den ordregivende myndighed skal forhandle honorar for det  

 fortsatte arbejde med vinderen af konkurrencen, kan den ordregivende  

 myndighed i konkurrencevilkårene angive honoraret (betingelser, procentsats,  

 reduktion for dispositionsforslags-/projektforslagsfase o.s.v.). Dette  

 stiller dog krav til udbudsmaterialets klarhed.
 I projektkonkurrencer med hovedvægt på det arkitektoniske element kan det  

 være hensigtsmæssigt, at den ordregivende myndighed bistås af den vindende  

 arkitekt ved udbud af ingeniørbistanden.
Projektkonkurrence contra udbud Forskellen på projektkonkurrence og offentligt og begrænset udbud er  

 følgende:
 Ved offentligt og begrænset udbud kan den ordregivende myndighed selv  

 eller sammen med valgte rådgivere vurdere de indkomne tilbud, og kontrakten  

 skal tildeles efter de kriterier, der fastlagt i direktivet, medmindre den  

 ordregivende myndighed beslutter at udbyde påny.
 Ved offentligt og begrænset udbud fastlægger udbudsmaterialet tilbuddets  

 indhold og de tildelingskriterier, der vil blive fulgt, og der kan derfor  

 ikke forhandles om ændringer i tilbuddet eller foretages prisforhandlinger.
7. Offentliggørelse og tidsfrister Offentliggørelse af udbudsbekendtgørelser Efter direktivet skal der ske en offentliggørelse ved en bekendtgørelse i  

 EF-Tidende, når de ordregivende myndigheder har til hensigt at indgå en  

 tjenesteydelsesaftale.
Offentliggørelse sker ved, at de ordregivende myndigheder fremsender en  

 udbudsbekendtgørelse til Kontoret for De Europæiske Fællesskabers Officielle  

 Publikationer.
Herefter sker offentliggørelsen i henholdsvis De Europæiske  

 Fællesskabers Tidende (Supplement S) og TED-databasen (TED betyder Tenders  

 Electronic Daily).
 Alle bekendtgørelser sendes til:
Kontoret for De Europæiske Fællesskabers Officielle Publikationer 2, rue Mercier, 2985 Luxembourg, Tlf.: (352) 499 28-1, Telex: 1324 pubof LU eller 2731 pubof LU, Telefax: (352) 490 003 eller (352) 495 719.
I bilag III i direktivet, er der vist modeller for, hvorledes  

 bekendtgørelserne skal udformes.
Udbudsbekendtgørelserne skal følge  

 modellerne i bilagene i direktivet.
 Offentliggørelse nationalt må ikke ske før afsendelsen af  

 udbudsbekendtgørelsen til Publikationskontoret, og der må ikke forekomme  

 andre oplysninger i den nationale annoncering end dem, der offentliggøres i  

 EF-Tidende.
Offentliggørelsen i Supplement S til De Europæiske Fællesskabers Tidende  

 og TED-databasen er gratis.
Den ordregivende myndighed modtager en  

 meddelelse, når offentliggørelsen har fundet sted.
Vejledende bekendtgørelse, art. 15 Den obligatoriske årlige vejledende bekendtgørelse indeholder som  

 tidligere nævnt en pligt for de ordregivende myndigheder til ved finansårets  

 (regnskabsårets) begyndelse at indrykke en bekendtgørelse i EF-Tidende for  

 hver kategori af tjenesteydelser, der overstiger 750.000 ECU (kr. 5.919.045),  

 og som der efter myndighedens skøn skal indgås aftaler om inden for de  

 kommende 12 måneder.
Bekendtgørelser om indgåede aftaler og afholdte projektkonkurrencer, art. 16 Efter direktivet skal den ordregivende myndighed efter indgåelse af en  

 aftale eller efter afholdelse af en projektkonkurrence fremsende en  

 bekendtgørelse med resultatet heraf til EF-Tidende senest 48 dage efter  

 indgåelsen af aftalen.
Model for disse bekendtgørelser findes ligeledes i  

 direktivet.
Tidsfrister Tidsfristerne fastsættes i forhold til den dato, hvor budene senest ønskes  

 modtaget.
 Der er i Rådsforordning nr. 1182/71 af 3. juni 1971 fastsat regler for,  

 hvorledes tidsfrister m.v. skal beregnes.
 Efter denne forordning skal frister, udtrykt i dage fra en bestemt  

 begivenhed:
 Udtrykkes fristerne i timer, som det vil være tilfældet for visse  

 arbejder, som skal udføres af tjenesteyderne, udløber fristerne på den forud  

 fastsatte dag og time.
Fristerne omfatter helligdage, søn- og lørdage, undtagen hvis disse  

 udtrykkelig undtages, eller hvis fristerne udtrykkes i arbejdsdage.
De  

 helligdage, der skal tages i betragtning, er de anerkendte helligdage i den  

 medlemsstat, hvor et arbejde skal udføres.
Offentligt udbud, art. 18 Ved offentligt udbud er minimumsfristen til at afgive tilbud efter  

 afsendelse af udbudsbekendtgørelsen til EF-Tidende 52 dage, som kan nedsættes  

 til 36 dage, når der har været offentliggjort en vejledende bekendtgørelse.
Udbudsbetingelserne skal fremsendes til interesserede senest 6 dage efter  

 anmodning.
Eventuelle yderligere oplysninger skal meddeles de bydende senest  

 6 dage før den frist, der er fastsat for modtagelse af buddene.
 Begrænset udbud og udbud efter forhandling, art. 19.
 Ved begrænset udbud og udbud efter forhandling efter offentliggørelse af  

 en udbudsbekendtgørelse er fristen for anmodning om deltagelse 37 dage, som  

 kan nedsættes til 15 dage, når betingelserne for hasteproceduren er opfyldt.
Afsendelse af opfordring til at afgive bud skal fastsættes til mindst 40  

 dage, som kan nedsættes til 26 dage, når den vejledende bekendtgørelse har  

 været offentliggjort.
Ved hasteproceduren kan fristen nedsættes til 10 dage.
Generelt om de forkortede frister Hvis der endnu ikke foreligger en bevilling til projektet, kan den  

 ordregivende myndighed i punkt 4 i bekendtgørelsen anføre: »Under  

 forudsætning af de bevilgende myndigheders godkendelse«.
Hasteproceduren Anvendelse af hasteproceduren kræver en særlig begrundelse i  

 udbudsbekendtgørelsen.
Hvis der f.eks i henhold til lovgivningen gives et  

 miljøpåbud, kan der udbydes i hasteprocedure, hvor det angives i  

 udbudsbekendtgørelsen, at proceduren anvendes på grund af miljøpåbud.
 Ved hasteproceduren skal udbudsbekendtgørelserne sendes til  

 publikationskontoret pr. telex, telegram eller telefax.
Ingen frister Ved udbud efter forhandling uden en forudgående udbudsbekendtgørelse er  

 der ikke tidsfrister i forbindelse med afgivelse af tilbud.
 Ved projektkonkurrencer er der ikke fastsat tidsfrister i direktivet.  

 Fristerne må derfor fastsættes på en sådan måde, at der sikres en reel og  

 ikke diskriminerende konkurrence.
Frister for Publikationskontoret, art. 17, stk. 5 Publikationskontoret skal offentliggøre alle udbudsbekendtgørelser senest  

 12 dage efter afsendelsen af denne.
Ved anvendelse af hasteproceduren skal  

 publikationskontoret offentliggøre udbudsbekendtgørelsen senest 5 dage efter  

 afsendelsen.
Nedenfor er i skematisk form vist en oversigt over direktivets frister med  

 henvisning til de relevante artikler i direktivet.
Skemaet viser også særlige  

 frister, som ikke er nævnt her.
8. Udbudsmaterialet Udbudsmaterialet Direktivet regulerer ikke det grundlag, tjenesteydelser udbydes på.  

 Udbudsmaterialet kan følgelig efter den ordregivende myndigheds valg have  

 alle detaljeringsgrader.
 Ved projekteringsydelser kan detaljeringsgraden altså gå fra et  

 programoplæg til et dispositionsforslag, eventuelt med særlig udbygning på  

 felter, hvor den ordregivende myndighed har præcise ønsker.
Ved enkle projekteringsopgaver vil udbudsgrundlaget ofte være et  

 byggeprogram.
Ved mange rådgiverydelser - f.eks. tilsyns- og  

 byggeledelsesopgaver, byplanopgaver eller selvstændige undersøgelser  

 (feasability, cost/benefit) må udbudets detaljering afhænge af de konkrete  

 omstændigheder eller af udviklet praksis.
 Den ordregivende myndigheds indsats spiller normalt en central rolle for,  

 at byggeopgaven bliver vellykket, og indsatsen kommer bl.a. frem ved  

 udformningen af udbudsmaterialet og de forudgående overvejelser herom.
Byggeopgaven kan udbydes samlet.
Byggeopgaven kan også udbydes i faser,  

 f.eks. i form af skiverådgivning.
 Allerede løste opgaver kan eventuelt tjene som grundlag for nyt udbud.  

 F.eks. kan et byggeprogram eller dispositionsforslag, indhentet efter  

 direktivets regler, tjene som udbudsgrundlag for den videre projektering.
 I den forbindelse bør den ordregivende myndighed være opmærksom på de  

 ophavsretlige problemer, der kan opstå, når allerede løste opgaver danner  

 grundlag for den opgave, en ny rådgiver skal arbejde videre med.
Uanset detaljeringsgraden er det væsentligt, at udbudsmaterialet er  

 entydigt og således udformet, at der er klarhed over ydelsens omfang og  

 indhold.
Ellers foregår konkurrencen ikke på rimelige vilkår.
Ved udbud i ren priskonkurrence er udbudsmaterialets beskaffenhed særlig  

 væsentlig, fordi tilbudene alene sammenlignes på priserne, hvorfor de  

 tilbudte ydelser i alle tilbudene skal være sammenlignelige.
Det er derfor  

 væsentligt, at udbudsmaterialet indeholder en beskrivelse af sværhedsgraden  

 af opgaven.
Hvis der er uklarheder i materialet, kan den ordregivende myndighed komme  

 ud for, at prissammenligningen kompliceres, eller at der fås en anden eller  

 mindre ydelse end forventet ved udbudet.
Kravene behøver ikke nødvendigvis at  

 være meget detaljerede, men grænserne for acceptabel ydelse skal fremgå  

 klart.
Projektkonkurrencer Der kan være tale om arkitekt-, ide-, etape- og forslagskonkurrencer, og  

 kravene til udbudsgrundlaget varierer, efter hvilken form der vælges.
Kravene  

 kan ofte fastlægges ud fra praksis på de forskellige områder.
Bistand til udarbejdelse af udbudsmaterialet Bistand til udarbejdelse af udbudsmaterialet kan den ordregivende  

 myndighed normalt skaffe sig uden udbud, jf. afsnittet om opdeling af  

 arbejdet.
 For den statslige bygherre kan det være hensigtsmæssigt, at den kgl.  

 bygningsinspektør/den tilsynsførende rådgiver bistår bygherren med  

 udarbejdelse af byggeprogrammet og udbudsgrundlag og eventuelt deltager i  

 bedømmelsen af de indkomne tilbud.
Alternative tilbud, art. 24 Efter direktivets art. 24 kan et alternativt bud antages, når kriteriet  

 for tildeling er det økonomisk mest fordelagtige bud.
I udbudet skal angives de mindstekrav, alternative bud skal opfylde, og  

 hvilke specifikke krav der eventuelt skal stilles til deres udformning.
Hvis  

 mindstekrav ikke er angivet, må alternative bud ikke tages i betragtning.
Det følger af direktivet, at alternative bud ikke må modtages, når  

 kriteriet for tildeling udelukkende er den laveste pris.
Her må kun bydes på  

 den ordregivende myndigheds udbudsgrundlag.
 Alternative bud skal, som det ses, opfylde mindstekrav, som den  

 ordregivende myndighed har angivet ved udbudet.
 Dette betyder, at de alternative bud pr. definition skal ligge inden for  

 udbudsgrundlaget, og at adgangen til at afgive alternative bud indebærer, at  

 den ordregivende myndighed på et eller flere felter giver de bydende en  

 frihed til at komme med løsninger, der afviger fra de løsninger, den  

 ordregivende myndighed har forestillet sig.
 Der kan eksempelvis åbnes adgang til forslag om andre materialer, anden  

 udnyttelsesgrad, andre detailkonstruktioner, andet tegningsmateriale eller  

 andre betalingsbestemmelser.
 Alternative bud, der ligger uden for de angivne mindstekrav, skal afvises.  

 De bydende har altså ikke nogen adgang til selv at foreslå alternativer, der  

 ligger ud over udbudsgrundlaget.
 Den ordregivende myndighed kan dog ikke afvise et alternativt bud med den  

 begrundelse, at buddet i stedet for en tjenesteydelsesaftale bliver en  

 indkøbsaftale, jf. art 24, stk. 2.
 Den ordregivende myndighed har ret til at forlange, at der foruden  

 alternative bud fra samme bydende også gives bud, der fuldt ud opfylder den  

 ordregivende myndigheds eget udbudsgrundlag.
 Ved bedømmelsen af buddene benytter den ordregivende myndighed de samme  

 kriterier, som iøvrigt lægges til grund, herunder den eventuelt angivne  

 vægtning af kriterierne.
Den ordregivende myndighed har ikke pligt til at antage et alternativt  

 tilbud, hvis det i udbudsbekendtgørelsen er angivet, at alternative tilbud  

 ikke vil blive taget i betragtning.
Omvendt er der således pligt til at tage  

 det alternative tilbud i betragtning, hvis sådan angivelse ikke er gjort i  

 udbudsbekendtgørelsen.
De ordregivende myndigheder må her være opmærksom på,  

 at denne regel ikke svarer til almindelig dansk praksis, hvorefter en udbyder  

 altid har adgang til at forbigå et alternativt tilbud.
 Alternative bud kan undertiden være vanskelige at skelne fra  

 tilbudsforbehold, jf. afsnittet herom.
Habilitet Det fremgår af præamblen til direktivet og direktivets art. 3, stk. 2, at  

 lige vilkår i udbudsfasen skal sikre en gennemskuelighed, der tillader en  

 bedre overvågning af, om forbuddet mod forskelsbehandling overholdes.
 Hvis en rådgiver, f. eks. en kgl. bygningsinspektør, en anden  

 tilsynsførende rådgiver eller en kommunes egen arkitektafdeling har en aktiv  

 rolle i forbindelse med tilrettelæggelsen af udbuddet, vil de være afskåret  

 fra selv at afgive tilbud på opgaven.
 Hvis der derimod alene er tale om rådgivningsbistand til visse  

 forundersøgelser, og når byggeprogram og udbudsmaterialet er udarbejdet af  

 andre, vil det være mindre problematisk, hvis den kgl. bygningsinspektør/den  

 tilsynsførende afgiver bud på opgaven.
Derimod vil eksempelvis en kommunes egen arkitektafdeling være afskåret  

 fra at afgive bud, når det er kommunen, der er ordregivende myndighed.
Der er  

 dog ikke noget i vejen for, at kommunen efterfølgende beslutter sig for at  

 aflyse udbudsforretningen og udføre arbejdet som en selvudført  

 tjenesteydelse.
Arkitektkonkurrencer Arkitektkonkurrencer baseres på et særligt udarbejdet konkurrencemateriale  

 i form af et byggeprogram/programoplæg.
Ved statslige byggearbejder er det hensigtsmæssigt, at den kgl.  

 bygningsinspektør/den tilsynsførende rådgiver bistår bygherren med  

 udarbejdelse af konkurrencegrundlaget og eventuelt er med i konkurrencens  

 bedømmelseskomite.
De kgl. bygningsinspektører/de tilsynsførende rådgivere  

 kan i så fald ikke selv deltage i konkurrencen.
Forhåndsmøder Det kan anbefales, at de bydende indkaldes til forhåndsmøder efter de  

 retningslinier, der svarer til licitationslovens system med henblik på at  

 drøfte en afklaring af udbudsmaterialet.
Det kan være nyttigt at få  

 præciseret uklare punkter i udbudsmaterialet, således at det bliver defineret  

 entydigt for de bydende.
Det forudsættes, at alle bydende inviteres, og at  

 der ikke bliver tale om egentlig forhandling af udbudsgrundlaget, jf.  

 afsnittet om ligebehandlingsprincippet.
Rettelsesblade, art 18, stk. 4 og art 19, stk. 6 På baggrund af forhåndsmøderne kan der være behov for at udsende  

 rettelsesblade til udbudsmaterialet.
Disse rettelsesblade fremsendes til de  

 bydende senest seks dage før den frist, der er fastsat af den ordregivende  

 myndighed for modtagelse af buddene.
 Afholdelse af forhåndsmøder og efterfølgende udsendelse af rettelsesblade  

 forøger muligheden for at gøre tilbuddene konditionsmæssige, og dermed  

 muligheden for at tilbuddene bliver sammenlignelige.
Tekniske specifikationer, art. 14 De tjenesteydelser, der skal leveres efter aftalen, vil i visse tilfælde  

 skulle specificeres i enkeltheder.
Dette gøres i udbudsmaterialet eller den  

 indgåede aftale.
Der kan være tale om tekniske specifikationer for selve tjenesteydelsens  

 gennemførelse eller for det resultat, som tjenesteydelsen skal munde ud i.
Et  

 eksempel på sidstnævnte er det byggeri eller anlæg, som en projektering  

 sigter på.
 Direktivets system er følgende:
 Såfremt den ordregivende myndighed har behov for at angive produkternes  

 tekniske specifikationer, der skal leveres i forbindelse med en  

 tjenesteydelsesaftale, skal det undersøges, om der findes:
- nationale standarder, der er udtryk for gennemførelse af europæiske  

 standarder - europæiske tekniske godkendelser - fælles tekniske specifikationer.
 Disse tre arter specifikationer er nærmere beskrevet i direktivets bilag  

 II.
 Findes sådanne specifikationer, skal de som minimum følges.
Findes sådanne specifikationer ikke, kan der henvises til - nationale tekniske specifikationer, der anerkendes som værende i  

 overensstemmelse med de væsentlige krav i EF-direktiverne om teknisk  

 harmonisering - nationale tekniske specifikationer for projektering, beregning og  

 udførelse af bygge- og anlægsarbejder, samt anvendelse af materialer - nationale standarder, som er en gennemførelse af internationale  

 standarder, eller i givet fald til andre nationale standarder, der er  

 forenelige med EF-Traktaten.
Art. 14, stk. 6 Henvisning i form af varemærker, patenter, bestemte fabrikater eller en  

 bestemt fabrikation er forbudt, medmindre kontraktsgenstanden berettiger  

 dertil.
Når de ordregivende myndigheder ikke har mulighed for at give  

 beskrivelser, der er tilstrækkelig nøjagtige og forståelige for alle, kan  

 sådanne henvisninger tillades, når der tilføjes »eller dermed  

 ligestillet«.
Tekniske specifikationer for selve tjenesteydelsen Hvad angår tekniske specifikationer for selve udførelsen af en  

 tjenesteydelse, findes der ikke egentlige standarder.
 Det kan dog anbefales ved udbud af teknisk rådgivning, at der henvises til  

 BPS fælles beskrivelses- og tegningsprincipper, som kan henregnes til  

 ovennævnte nationale tekniske specifikationer for projektering, beregning og  

 udførelse af bygge- og anlægsarbejder.
 Det kan også anbefales at henvise til arkitekt- og  

 ingeniørorganisationernes beskrivelser af tilsyns- og byggeledelsesopgaver  

 m.v.
Visse tjenesteydelsesaftaler omfatter også levering af produkter.
Der kan  

 være tale om reservedele i forbindelse med reparationsarbejder eller  

 programmel i forbindelse med EDB-tjenesteydelser.
Det må her undersøges, om  

 der findes standarder m.v. som nævnt i art. 14.
 I andre tilfælde vil de fysiske produkter, der skal leveres ved en  

 tjenesteydelsesaftale være af marginal betydning, f.eks. papir, mindre  

 installationer og rengøringsmidler, og det vil derfor ikke altid være  

 nødvendigt, at de tekniske specifikationer for de produkter, der leveres i  

 forbindelse med tjenesteydelsen anføres ved en henvisning til europæiske  

 eller andre standarder.
 Der vil derfor normalt ikke ved udbud af arkitekt- og ingeniørydelser være  

 grund til en særlig henvisning i udbudsmaterialet til tekniske  

 specifikationer vedrørende sådanne produkter.
Tekniske specifikationer for udbud af bygge- og anlægsarbejdet Ved projektering, som danner grundlag for udbud af bygge- og  

 anlægsarbejde, skal tjenesteyderen være opmærksom på bestemmelserne om  

 henvisning til tekniske specifikationer i bygge- og anlægsdirektivet.
Der  

 henvises herom til Bygge- og Boligstyrelsens vejledning nr. 110 om EF's  

 regler for udbud af offentlige bygge- og anlægsarbejder.
Kvalitetssikring, art. 33 De ordregivende myndigheder kan forlange, at de bydende kvalitetssikrer  

 deres ydelser.
 Selvom der i visse lande inden for serien af EN 29000- og EN  

 45000-standarder findes kvalitetssikringssystemer, er det efter Kommissionens  

 opfattelse endnu for tidligt at gøre dem obligatoriske, idet certificering  

 efter EN 45000 stadig er under opbygning.
 De ordregivende myndigheder kan stille krav om, at de bydendes  

 kvalitetssikringssystem er certificeret i henhold til EN 29000 af et organ på  

 grundlag af EN 45000. De ordregivende myndigheder skal dog acceptere en anden  

 form for dokumentation om lignende kvalitetssikring fra virksomheder, som  

 dels ikke har adgang til ovennævnte kvalitetssikringssystem og dels ikke har  

 kunnet nå at blive certificeret inden for den fastsatte frist.
Tilbudsvederlag Hvis der til udarbejdelse af tilbuddet kræves en selvstændig  

 projekteringsindsats af de bydende, anbefales det, at den ordregivende  

 myndighed yder et tilbudsvederlag, der er beregnet på at dække den kreative  

 indsats.
Vederlaget til den tjenesteyder, der får tildelt opgaven, modregnes  

 i honoraret.
 Ved projektkonkurrencer anbefales det ligeledes, at der betales  

 konkurrencevederlag til alle de indbudte konkurrencedeltagere, forudsat, at  

 der kræves en selvstændig projekteringsindsats af konkurrencedeltagerne.  

 Vederlaget modregnes i præmier og indkøbssummer.
Oplysninger om arbejdsforhold, art. 28 Direktivet er ikke til hinder for, at de ordregivende myndigheder i  

 udbudsmaterialet præciserer, at nationale overenskomster og national  

 arbejdsmarkedslovgivning skal overholdes af de bydende.
Bestemmelsen i art. 28 fastsætter, at den ordregivende myndighed kan  

 oplyse, hos hvilke myndigheder, de bydende kan få oplysning om disse  

 bestemmelser.
Når de bydende får disse bestemmelser udleveret, kan den  

 ordregivende myndighed anmode den bydende om at bekræfte, at han ved  

 udarbejdelsen af sit tilbud har taget hensyn hertil.
 Der henvises nærmere til Arbejdsministeriets cirkulæreskrivelse af 18. maj  

 1966 om gennemførelse af den af Den internationale Arbejdskonference vedtagne  

 konvention nr. 94 om arbejdsklausuler i offentlige kontrakter (se bilag 3).
Andre krav i udbudsmaterialet Den ordregivende myndighed kan udforme udbudsmaterialet på dansk, og der  

 kan stilles krav om, at tilbuddet affattes på dansk.
Der kan ligeledes  

 stilles krav om, at arbejdssproget i forhold til udbyderen er dansk.
 Hvis det er nødvendigt for opgavens udførelse, således som det er  

 tilfældet for aftalen med de kongelige bygningsinspektører om bygningstilsyn,  

 kan der stilles krav om, at den bydende har lokalkendskab i forbindelse med  

 den udbudte opgave, og der kan stilles krav om, at den bydende kan være til  

 rådighed for den ordregivende myndighed med et i udbudsmaterialet fastsat  

 kort varsel.
 Endelig kan der stilles krav om, at den bydende har eller vil tegne  

 sædvanlig professionel ansvarsforsikring.
9. Udvælgelseskriterier Antal bydende Den ordregivende myndighed kan ved begrænset udbud på forhånd i  

 udbudsbekendtgørelsen fastsætte, hvor mange der vil blive opfordret til at  

 byde.
Antallet skal efter direktivet i så fald være mindst 5 og højst 20  

 tilbudsgivere.
Bestemmelsen skal dog forstås således, at har man ikke på  

 forhånd fastsat antallet af tilbudsgivere, så er man ikke efterfølgende  

 bundet af bestemmelsen om, at henholdsvis mindst 5 og højest 20, skal  

 opfordres til afgive bud.
 Kommissionen er dog af den opfattelse, at hvis der ikke i  

 udbudsbekendtgørelsen er angivet et antal bydende, der vil blive opfordret  

 til at afgive bud, skal alle kvalificerede ansøgere opfordres til at afgive  

 bud.
 Det anbefales, at man ved teknisk rådgivning ikke indbyder mere end 5  

 bydende, forudsat at udbyderen kan dokumentere, at der ved udvælgelsen har  

 været en reel konkurrence.
Den ordregivende myndighed må ikke ved udvælgelsen udøve  

 forskelsbehandling på grund af nationalitet.
Der må ved udvælgelsen sørges  

 for en vis proportionalitet ved valget mellem de indenlandske og udenlandske  

 ansøgere.
Det er myndigheden, der har bevisbyrden for, at der ikke er  

 diskrimineret på grund af nationalitet.
I øvrigt er valg af de bydende den ordregivende myndigheds eget  

 anliggende, når der til grund for valget lægges saglige vurderinger af evnen  

 til at løse opgaven.
Når antallet af virksomheder, der har anmeldt interesse  

 i at byde overstiger det i udbudsbekendtgørelsen fastsatte antal af bydende,  

 må den ordregivende myndighed udvælge dem, der er bedst egnede.
Dette kan  

 betyde, at i og for sig kvalificerede virksomheder ikke kommer med i  

 tilbudsgivningen.
Ingen har i denne situation et retskrav på at afgive  

 tilbud.
 De forbigåede virksomheder eller personer kan dog kræve en begrundelse  

 for, at deres ansøgning om at afgive tilbud er forkastet jf. art. 12.
Krav til tjenesteyderen Efter direktivet kan der stilles krav til tjenesteyderen.
Kravene fremgår af art. 29-32, og der kan ifølge bestemmelserne stilles  

 nærmere fastsatte juridiske og økonomiske krav og efter udbyderens  

 bestemmelse krav til kapacitet og sagkundskab.
Hvis kravene er opfyldt, kan  

 den bydende ikke afvises.
Hvis kravene ikke er opfyldt, skal den bydende  

 afvises.
Der kan altså ikke konkurreres på disse krav, som skal være ens for  

 alle bydende.
Udelukkelse af bydende, art. 29 I direktivet er det bestemt, at den ordregivende myndighed har mulighed  

 for at udelukke en ansøger eller bydende - hvis bo er under konkursbehandling, tvangsakkord, likvidation eller  

 lignende - som er dømt for forhold af en vis grovere karakter i faglig henseende - som er i restance med betaling af skatter og afgifter og andre  

 arbejdsgiverbetalinger.
 Erklæringer om, at skatter og afgifter er betalt, kan fås i Told- og  

 Skattestyrelsen, medens den lokale politimyndighed kan udstede en  

 straffeattest og Skifteretten en attest om, at tjenesteyderens bo ikke er  

 under konkursbehandling.
 Selvom direktivet således åbner mulighed for, at de ordregivende  

 myndigheder kræver disse attester fremskaffet, bør det normalt være  

 tilstrækkeligt, at ansøgeren eller den bydende afgiver en erklæring fra sin  

 revisor og advokat om, at de nævnte situationer ikke er aktuelle, men sådanne  

 erklæringer bør i det hele kun kræves, hvis udbyderen har en begrundet  

 formodning om, at de pågældende situationer foreligger.
 Hvis der afgives bud af en virksomhed fra et andet EF-land, vil de  

 ordregivende myndigheder kunne kræve tilsvarende attester fra virksomhedens  

 hjemland, ligesom danske virksomheder, der deltager i et udbud i udlandet,  

 kan afkræves ovennævnte attester.
Autorisation af tekniske rådgivere, art. 30, stk. 1 Denne bestemmelse har ingen betydning ved valg af danske tekniske  

 rådgivere, idet der ikke i Danmark stilles krav om autorisation eller  

 organisationsmedlemskab.
Faglige registre, art. 30, stk. 2 Den ordregivende myndighed kan anmode ansøgeren eller den bydende om at  

 godtgøre, at denne er optaget i sit hjemlands faglige register, hvis et  

 sådant register eksisterer.
I Danmark kan det dreje det sig om optagelse i  

 aktieselskabsregistret i Erhvervs- og Selskabsstyrelsen, eller i  

 handelsregistret som føres af politimesteren, i København af Magistraten.
Finansiel og økonomisk evne, art 31 Ansøgerens eller den bydendes finansielle og økonomiske evne kan kræves  

 godtgjort på følgende måder:
- Erklæring fra pengeinstitut, - Fremlæggelse af balance (for bosatte i lande, hvor lovgivningen  

 foreskriver offentliggørelse af balance), - Erklæring om omsætningsforhold, - Andre måder, som den ordregivende myndighed finder egnet.
Den  

 ordregivende myndighed kan eksempelvis anmode om oplysninger om  

 tjenesteyderens forsikringsforhold, og hvorvidt der kan stilles den  

 sikkerhed, som den ordregivende myndighed har krævet.
 I udbudsbekendtgørelsen angives, hvilke former for dokumentation, den  

 ordregivende myndighed ønsker fremlagt.
Teknisk kapacitet, art. 31 Den ordregivende myndighed kan stille krav til ansøgerens eller den  

 bydendes kapacitet og sagkundskab som anført i artikel 32. Kravene kan  

 godtgøres som nærmere anført i artiklen.
 Det drejer sig bl.a. om følgende:
 - Studie- og kvalifikationsbeviser især om de personer, der skal udføre  

 tjenesteydelsen.
 - Referencer over de betydeligste tjenesteydelser, der er udført inden for  

 de sidste tre år.
 - Erklæring om udstyr, materiel, kvalitetskontrol og teknisk udrustning.
 - En beskrivelse af de foranstaltninger, tjenesteyderen har truffet til  

 sikring af kvaliteten og af virksomhedens undersøgelses- og  

 forskningsfaciliteter.
 Som det ses, kan der stilles krav om kvalitetssikring, se også afsnittet  

 herom.
 - Oplysning om, i hvilket omfang der agtes anvendt underrådgivere.
 Der må kun stilles de krav til finansiel evne og teknisk kapacitet, som må  

 anses for at være relevante for den pågældende opgave, og den ordregivende  

 myndighed skal i den forbindelse respektere, at tjenesteyderen kan have  

 legitime interesser i at tilbageholde visse oplysninger, f.eks  

 forretningshemmeligheder.
 Ved begrænset udbud og udbud efter forhandling kan det i  

 udbudsbekendtgørelsen angives, at den ordregivende myndighed ved ansøgningen  

 alene ønsker summariske oplysninger om ansøgerens finansielle og tekniske  

 forhold, men at den ordregivende myndighed forbeholder sig at kræve  

 yderligere dokumentation ved udvælgelsen af de bydende indenfor rammerne af  

 direktivets bestemmelser, jf. art. 34.
Sammensætning af et rådgiverhold Ved projekteringsopgaver er der normalt brug for flere sagkyndige, typisk  

 arkitekt og ingeniører fra de forskellige ingeniørspecialer.
Efter  

 omstændighederne tillige landskabsarkitekter og særlig sagkyndige, f.eks.  

 geoteknikere eller akustikere.
Den ordregivende myndighed kan udbyde hver rådgivningsdel for sig, men vil  

 her kunne støde på det problem, at de valgte rådgivere måske arbejder mindre  

 godt sammen, fordi de ikke kender hinanden eller af andre grunde.
Dette  

 problem opstår ikke, når rådgiverne vælges uden udbud, idet den ordregivende  

 myndighed i sine valg da kan lade sig lede af tillid, erfaringer,  

 anbefalinger eller rådgivernes indbyrdes forslag.
 Ønsker den ordregivende myndighed at undgå mulige problemer i denne  

 retning, er der en række muligheder:
 - Mindre delydelser behøver ikke udbydes, hvis de kan falde ind under  

 direktivets art. 7, stk. 4, jf. afsnittet om opdeling af tjenesteydelsen.
 - Løsninger på dele af den samlede rådgivningsopgave kan fremskaffes ved  

 særskilt udbud, og løsningerne kan så indgå i udbudsgrundlaget for de  

 efterfølgende dele af opgaven.
 - Den samlede opgave kan udbydes som totalrådgivning, enten således, at de  

 bydende skal bestå af hold, som omfatter samtlige (eller den overvejende del  

 af de) nødvendige rådgivere, og som hæfter solidarisk, eller således, at de  

 bydende må tage sig af hele opgaven og så benytte underrådgivere, hvor deres  

 egen sagkundskab ikke slår til.
 - Rådgivere, der er valgt efter udbud af en del af den samlede opgave,  

 tages med på råd ved valget af dem, der ved begrænset udbud skal byde på de  

 resterende dele af opgaven.
 Disse løsninger kan også bruges ved projektkonkurrencer.
10. Tildelingskriterier Kriterier for tildeling af kontrakten, art. 36 Af udbudsbekendtgørelsen skal det fremgå, hvilke kriterier ordregiveren  

 vil anvende ved valget mellem de indkomne bud.
 Disse kriterier er:
 - enten det økonomisk mest fordelagtige bud.
 - eller udelukkende den laveste pris.
Er der tale om at tildele kontrakten på grundlag af det økonomisk mest  

 fordelagtige bud, skal det af udbudsbekendtgørelsen eller udbudsmaterialet  

 fremgå, hvilke kriterier der vil indgå i vurderingen.
Kriterierne, der kan  

 variere efter aftalen (eksempelvis leverings- og udførelsesfrist,  

 driftsomkostninger, rentabilitet, kvalitet, æstetisk og funktionsmæssig  

 værdi, teknisk værdi og pris) skal så vidt muligt anføres i den rækkefølge,  

 de tillægges vægt.
 Listen over kriterier, der kan indgå i vurderingen af, hvilket tilbud der  

 er det økonomisk mest fordelagtige, er ikke udtømmende i direktivet, men det  

 er udelukket at anvende eksempelvis sociale eller regionale  

 præferencekriterier, der ikke er relevante for aftalen.
 Vurderingsmodellen bør klart angive den indbyrdes vægtning af de anlagte  

 kriterier, således at samtlige bydende er bekendt med, hvordan den  

 ordregivende myndighed vil behandle de indkomne tilbud, og den ordregivende  

 myndighed kan ikke efterfølgende ændre i vægtningen af kriterierne og  

 inddrage nye kriterier.
Teknisk rådgivning Normalt kan det ved teknisk rådgivning anbefales, at den ordregivende  

 myndighed anvender det økonomisk mest fordelagtige bud som  

 tildelingskriterium, da der kan være mange fordele ved at vurdere de indkomne  

 tilbud på andet end pris.
 Endvidere vil det ofte være umuligt i udbudsgrundlaget at beskrive de  

 ønskede ydelser så præcist, at pris alene er et velegnet kriterium.
 Er opgaven veldefineret og uden krav om en betydelig kreativ indsats, kan  

 konkurrence udelukkende på prisen være anvendelig.
 Det kan eksempelvis være tilfældet ved indlægning af tegninger på CAD, ren  

 byggeledelse, rent tilsyn og visse ombygningsprojekter.
Faste eller vejeldende honorarsatser I Kommissionens bemærkninger til tjenesteydelsesdirektivforslaget gøres  

 udtrykkeligt opmærksom på, at direktivet ikke hindrer, at der ved tildeling  

 af aftalen, når tildelingskriteriet er det økonomisk mest fordelagtige bud,  

 anvendes nationale faste eller i Danmark vejledende honorarregler.
Prisen kan således udgå som konkurrencekriterium.
Det samme gælder, hvis  

 den ordregivende myndighed udbyder ved given pris.
Ligebehandlingsprincippet Af en erklæring afgivet af Kommissionen og Rådet til bygge- og  

 anlægsdirektivet og forsyningsvirksomhedsdirektivet fremgår det, at ved  

 offentligt og begrænset udbud er enhver forhandling mellem udbydere og  

 bydende om ændringer i grundlæggende elementer i udbudsmaterialet og  

 aftalerne, som ikke vil kunne ændres uden fare for konkurrencefordrejning,  

 forbudt.
Der må navnlig ikke forhandles om priser eller disses nedsættelse.
 Der må dog gerne finde drøftelser med samtlige bydende sted, hvor det  

 alene drejer sig om drøftelse af det tekniske indhold af udbudsmaterialet  

 eller buddene, hvis der alene er tale om en teknisk præcisering, der ikke  

 giver anledning til forskelsbehandling.
 Selvom denne erklæring ikke findes i tjenesteydelsesdirektivet, har  

 EF-Domstolen fundet, at der er tale om så grundlæggende principper, at  

 ligebehandlingsprincippet også skal følges ved offentligt og begrænset udbud  

 efter tjenesteydelsesdirektivet.
Udbud efter forhandling Omvendt må forholdet ved udbud efter forhandling være, at der med de  

 bydende kan føres forhandlinger om udbudsgrundlagets nærmere indhold, blot  

 det sker med samtlige bydende, der er indbudt til at forhandle, med henblik  

 på at finde frem til det bedste bud.
 Ved udbud efter forhandling, hvor tildelingskriteriet er laveste pris, kan  

 bl.a. prisen forhandles med de bydende, blot det sker på en objektiv og reel  

 måde med samtlige bydende.
Tilbudsforbehold Det har ikke hidtil været sædvanligt, at der er taget forbehold i  

 forbindelse med rådgiverydelser, idet alle spørgsmål jo har kunnet afklares  

 ved de forhandlinger, der er gået forud for rådgiveraftalerne.
 Når der nu med direktivet indføres formaliserede udbudsprocedurer og krav  

 om konkurrence, kan der være behov for, at de bydende gennem forbehold  

 angiver forudsætninger for deres bud, og at forbeholdene indgår på en  

 forudberegnelig måde i tilbudsbedømmelsen.
 Bygge- og Boligstyrelsen er da også villig til på samme måde som inden for  

 entrepriseområdet at tage stilling til eventuelle standardforbehold fra  

 rådgiverside.
 For at tilbudsforbehold må accepteres af en ordregivende myndighed, må det  

 i udbudsmaterialet anføres, i hvilket omfang og på hvilke punkter  

 tilbudsforbehold vil blive accepteret.
 Hvis der afgives tilbudsforhold, og ovenstående ikke er anført i  

 udbudsmaterialet, må det efter EF-Domstolens praksis antages, at den  

 ordregivende myndighed må forkaste tilbuddet som ukonditionsmæssigt,  

 medmindre tilbudsforbeholdet har et sådant indhold, at der ikke sker  

 afgørende ændringer i forhold til udbudsmaterialet.
 Efter EF-Domstolens praksis skal der ikke meget til, før et afgivet  

 tilbudsforbehold, der vedrører punkter i udbudsmaterialet, hvortil den  

 ordregivende myndighed ikke har anført, at tilbudsforbehold accepteres,  

 medfører afgørende ændringer i udbudsmaterialet.
 Spørgsmålet om et tilbudsforbehold medfører afgørende ændringer i  

 udbudsgrundlaget skal også ses i sammenhæng med ligebehandlingsprincippet,  

 jf. afsnittet herom.
 Forbeholdene kan være aktuelle, både når opgaven tildeles på grundlag af  

 det økonomisk mest fordelagtige bud, og når tildelingskriteriet udelukkende  

 er den laveste pris.
I begge tilfælde må forbeholdene prissættes af den ordregivende myndighed  

 - uden at de bydende spørges herom - og tilbuddenes værdi for den  

 ordregivende myndighed må inden den endelige vurdering af tilbuddene justeres  

 med forbeholdenes pris.
Dette gælder selvfølgelig, når bygherren anerkender  

 forbeholdet.
Men også hvis en bydende frafalder et forbehold, er det den  

 justerede tilbudssum, der skal lægges til grund ved vurderingen.
Justeringen  

 kan eventuelt være 0, hvis forbeholdet ikke har nogen konkret betydning i  

 rådgiverforholdet.
Hvis et forbehold ikke kan prissættes, er der formodning for, at det  

 ligger uden for udbudets forudsætninger.
Tilbuddet må i så fald afvises.
 Der er aldrig pligt til at acceptere et forbehold.
 Den ordregivende myndighed kan ved udbudet erklære, at der ikke modtages  

 bud med forbehold.
Det kan undertiden være vanskeligt at afgøre, om et element i et tilbud er  

 et tilbudsforbehold eller et alternativt tilbud.
Sondringen har betydning,  

 fordi alternative tilbud skal ligge inden for udbudsgrundlaget, som tidligere  

 nævnt.
 Normalt kan det dog lægges til grund, at alternative tilbud drejer sig om  

 selve den udbudte opgaves indhold, medens tilbudsforbehold drejer sig om  

 aftalemæssige forhold, såsom betalingsfrister, ansvar, forsikring, selve  

 forståelsen af udbudsmaterialet og andre juridiske og økonomiske spørgsmål.
Unormalt lave bud, art. 37 Hvor tildelingskriteriet er laveste pris, kan unormalt lave tilbud ikke  

 afvises, uden at den bydende får mulighed for at påvise, at hans pris er  

 realistisk.
Den procedure, der anvendes, består i, at ordregiveren skriftligt  

 anmoder om nærmere enkeltheder ved det pågældende bud.
 Hvis den bydende kan bevise, at det lave tilbud skyldes nye tekniske  

 løsninger eller produktionsmetoder, kan det ikke afvises.
Offentliggørelse af resultatet af udbuddet Ved udbud, hvor tildelingskriteriet er laveste pris, vil offentliggørelsen  

 kunne ske ved, at tilbuddene åbnes samtidig og læses op tillige med  

 eventuelle forbehold.
Ved projektkonkurrencer fremsendes bedømmelseskomiteens bedømmelse til  

 samtlige deltagere.
Det bør fremgå af konkurrencebetingelserne, hvornår  

 bedømmelseskomiteens bedømmelse vil foreligge.
Meddelelse til de bydende, art. 12 De ordregivende myndigheder skal efter anmodning give forbigåede bydende  

 meddelelse om, hvorfor deres bud er forkastet.
De forbigåede bydende kan også  

 kræve at få oplyst, hvem der har fået tildelt kontrakten.
Rapport over udbudssagen, art. 12, stk. 3 De ordregivende myndigheder skal for hver indgået kontrakt udarbejde en  

 rapport over udbudssagens forløb med et nærmere angivet indhold.
 I rapporten skal mindst angives følgende oplysninger:
- de ordregivende myndigheders navn og adresse samt aftalens genstand og  

 værdi, - navnet på de valgte ansøgere eller bydende og begrundelsen for valget af  

 dem, - navnet på de forbigåede ansøgere eller bydende og begrundelsen for  

 tilsidesættelsen af dem, - navnet på den bydende, hvis bud er antaget, og begrundelsen for, at den  

 pågældendes bud er valgt, samt, hvis dette vides, oplysning om, hvor stor en  

 del af aftalen han har til hensigt at give i underentreprise til tredjemand, - når der er tale om udbud efter forhandling, angivelse af, hvilke af de i  

 artikel 11 anførte omstændigheder der begrunder anvendelse af denne  

 fremgangsmåde.
 Denne rapport eller dens hovedpunkter skal efter anmodning afgives til  

 Kommissionen.
11. Det Rådgivende EF-udvalg for Offentlige Aftaler Ved Rådets afgørelse 71/306/EØF af 26.7.1971, som ændret ved Rådets  

 afgørelse 77/63/EØF af 21.12.1976, er der nedsat et rådgivende udvalg for  

 offentlige aftaler.
Udvalget består af repræsentanter fra hvert af  

 EF-landenes statsadministrationer.
Danmark er i udvalget repræsenteret ved  

 embedsmænd fra Bygge- og Boligstyrelsen, KonkurrenceSekretariatet og Statens  

 Indkøb.
 Udvalget træder sammen regelmæssigt enten på Kommissionens eller på et  

 medlems initiativ til behandling af de problemer og tvivlsspørgsmål, der  

 måtte opstå ved anvendelsen af EF's udbudsdirektiver.
 Udvalget har i de senere år primært beskæftiget sig med at rådgive  

 Kommissionen i forbindelse med udformningen af nye direktivforslag om  

 offentlige indkøb og løse tvivlsspørgsmål i forbindelse med gennemførelsen og  

 forståelsen af de vedtagne direktiver.
 I tjenesteydelsesdirektivet er det endvidere bestemt, at udvalget skal  

 høres i forbindelse med forslag fra Kommissionen om ændring af  

 nomenklaturpositioner i direktivets bilag I A og bilag I B, om forslag til  

 ændringer i bilagene og om de særlige betingelser for udarbejdelse,  

 fremsendelse og behandling af udbudsbekendtgørelserne og indsamling og  

 behandling af statistiske oplysninger.
12. Klage og sanktioner ved overtrædelse af direktivet Kontroldirektivet Der er vedtaget et kontroldirektiv, som også gælder tjenesteydelser  

 (direktiv 89/665/EØF), med henblik på nationalt at få hurtige og effektive  

 klageprocedurer.
 Direktivet indeholder regler, der skal sikre en hurtig og effektiv  

 behandling af klager over de ordregivende myndigheders beslutninger  

 vedrørende overtrædelse af udbudsdirektivernes bestemmelser om  

 udbudsbetingelser, tildeling af ordrer m.v. med henblik på at få ulovlige  

 beslutninger annulleret og eventuelt få tilkendt erstatning.
Der skal ifølge kontroldirektivet være mulighed for under sagsbehandlingen  

 at træffe midlertidige foranstaltninger til afbrydelse af procedurer og  

 beslutninger.
Den korte periode, som udbudsprocedurerne strækker sig over,  

 nødvendiggør mulighed for hastebehandling af påståede overtrædelser.
Klagenævnet for Udbud I Danmark har man fundet det mest hensigtsmæssigt at nedsætte et egentligt  

 klagenævn for udbud til gennemførelse af direktiverne, jf. lov nr. 366 af 6.  

 juni 1991 om Klagenævnet for Udbud ( i forbindelse med vedtagelsen af et  

 kontroldirektiv for forsyningsvirksomhed er loven ændret ved lov nr. 1006 af  

 19. december 1992).
Klagenævnet har status af et administrativt organ.
Baggrunden herfor var  

 et ønske om et hurtigtarbejdende og effektivt organ, som forudsat i  

 direktivet.
Nævnet består af et formandsskab og for tiden 16 sagkyndige medlemmer.  

 Nævnets formand og dets tre næstformænd er alle juridiske dommere.
De  

 sagkyndige medlemmer har praktisk og teoretisk viden om de forskellige  

 områder inden for offentlige udbud.
Ved behandling af sager i nævnet deltager  

 en dommer fra formandsskabet (i særlige tilfælde to dommere) og enten to  

 eller fire sagkyndige medlemmer, som formanden udpeger alt efter, hvilken sag  

 der er tale om.
Klageberettigede Klageberettiget er enhver, der har en retlig interesse samt en række  

 myndigheder og organisationer, som Industriministeren har tillagt  

 klageadgang.
Retlig interesse har enhver, som har en væsentlig og individuel interesse  

 i en sag.
Det vil typisk være en forbigået tjenesteyder.
 Herudover er følgende myndigheder og organisationer klageberettigede:
- Boligministeriet - De kommunale tilsynsmyndigheder - Finansministeriet - Industriministeriet - LO - DA - Entreprenørforeningen - Håndværksrådet - Dansk Industri.
 Grunden til, at disse har fået tillagt en generel klageadgang, er, at der  

 i Danmark ikke findes nogen myndighed, der som sådan fører tilsyn med  

 direktivernes overholdelse.
Retsgrundlaget for nævnets afgørelse Nævnet kan som angivet behandle klager over ordregivere, som påstås at  

 have overtrådt EF's udbudsdirektiver, herunder tjenesteydelsesdirektivet.  

 Derudover kan det behandle klager, som vedrører påståede overtrædelser af  

 EF-Traktatens regler om offentlige kontrakter og tilbudsgivning for  

 forsyningsvirksomhed.
Det, der typisk vil kunne klages over, er f.eks., at der er sket  

 overtrædelse i forbindelse med offentliggørelsen af et udbud, at frister ikke  

 er overholdt, at man har tilsidesat kravene til de tekniske specifikationer,  

 at ansøgere eller bydende er blevet diskrimineret, eller at der slet ikke har  

 fundet et udbud sted.
Der kan også klages over, at den ordregivende myndighed  

 ikke har pålagt personer eller virksomheder, som modtager offentligt tilskud  

 på mere end 50% til f.eks. et byggeprojekt at følge bygge- og  

 anlægsdirektivet, eller at den ordregivende myndighed, som har overdraget  

 udførelsen af udbudsopgaver til andre, ikke har pålagt disse at følge  

 udbudsreglerne og undlade diskriminering af de bydende.
Overtrædelser af EF-Traktatens bestemmelser vil typisk kunne dreje sig om  

 forskelsbehandling på grundlag af nationalitet (artikel 7), begrænsninger i  

 den frie udveksling af varer og tjenesteydelser (artikel 30 og 59) eller  

 konkurrencebegrænsende foranstaltninger (art. 90). At der kan klages alene på  

 grundlag af EF-Traktatens regler bevirker, at Klagenævnet også kan behandle  

 klager over udbud som falder uden for udbudsdirektiverne.
Det være sig enten  

 fordi de ligger under tærskelværdierne eller iøvrigt er undtaget  

 udbudsreglerne.
Nævnets reaktionsmuligheder Klagenævnet har flere reaktionsmuligheder overfor de ordregivende  

 myndigheder, som handler i strid med reglerne.
Det kan annullere de ulovlige  

 beslutninger, som den ordregivende myndighed måtte have truffet i forbindelse  

 med et udbud, og nævnet kan desuden pålægge den ordregivende myndighed at  

 lovliggøre udbudsforretningen.
Endvidere kan nævnet midlertidigt afbryde en udbudsprocedure, men skal i  

 så fald foretage en afvejning af de interesser, der er knyttet til sagen.
Det  

 vil sige, at overtrædelsens grovhed må sættes i forhold til følgerne af en  

 afbrydelse af udbudsproceduren, når det bestemmes, om udbudsproceduren skal  

 afbrydes.
Hensynet til almenvellet skal også indgå i den afvejning, der  

 foretages.
Nævnet kan ikke tilkende erstatning til forurettede klagere.
Spørgsmål om  

 erstatning skal i stedet indbringes direkte for de almindelige domstole.  

 Nævnet kan heller ikke behandle klager vedr. overtrædelse af licitationsloven  

 og Boligministeriets udbudsregler for statsligt og statsstøttet byggeri.
Procedure og ankemuligheder Klage indgives skriftligt til:
Klagenævnet for Udbud KonkurrenceSekretariatet Nørregade 49 1165 København K.
 Et gebyr på kr. 4000,- skal indbetales til nævnet samtidig med klagens  

 indgivelse.
Med klagen skal desuden følge en kopi af den underretning, som klager er  

 forpligtet til at give indklagede.
Klager skal senest samtidig med klagens  

 indgivelse til nævnet underrette den ordregivende myndighed om de påståede  

 overtrædelser, og om at klagen indbringes for nævnet.
 Nævnet kan tillade en tredjemand eller en offentlig myndighed at indtræde  

 i sagen til støtte for enten klageren eller den indklagede, såfremt sagen  

 skønnes at have en væsentlig betydning for disse.
Klagenævnets afgørelse kan ikke indbringes for en anden administrativ  

 myndighed.
Afgørelsen kan derimod indbringes for domstolene senest 8 uger,  

 efter at afgørelsen er meddelt parterne i sagen.
Hvis sagen ikke er anket  

 inden de 8 uger er gået, er nævnets afgørelse endelig.
Det er fortsat muligt at indbringe en klage om overtrædelse af direktivet  

 for domstolene.
Det anbefales dog at anvende nævnsbehandlingen, da den er  

 hurtigere og mere smidig.
