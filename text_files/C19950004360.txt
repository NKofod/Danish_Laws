 INDLEDNING.
 1. Ved lov nr. 86 af 8. februar 1995 om ændring af lov  

 om social bistand m.v. (styrkelse af indsatsen for socialt udstødte) er der  

 gennemført en række ændringer i bistandsloven, der retter op på nogle  

 skævheder og giver bedre muligheder for en styrket indsats for de svage  

 grupper i samfundet.
 Socialministeriet har den 7. februar 1995 udsendt en orienteringsskrivelse  

 om de nye regler, der træder i kraft den 1. april 1995.
Formålet med ændringerne på § 105-området har været indenfor de  

 eksisterede økonomiske rammer at følge op på den igangværende udvikling i  

 retning af mere differentierede tilbud, herunder tilbud som led i udslusning  

 af brugerne.
Der er sket en ændret formulering af personkredsen ud fra ønsket  

 om at foretage en sproglig modernisering, men i sig selv tilsigter loven ikke  

 en ændring af persongruppe eller tilbud indenfor § 105-området.
 For § 105-områdets vedkommende er de væsentligste punkter i de nye regler:
 - En udvidelse af bestemmelsen i § 31 om kommunernes forpligtelse til at  

 anvise husly til også at omfatte enlige.
 - Tilvejebringelse af en kommunal hjemmel til at oprette og drive  

 bofællesskaber med medhjælp samt væresteder for personer med særlige sociale  

 vanskeligheder.
 - En ændret formulering af personkredsen på § 105- institutioner.
 - Hjemmel for kommunalbestyrelsen til efter aftale med amtsrådet at  

 oprette og drive § 105-institutioner.
 - En styrkelse af § 105-institutionernes rolle bl.a. i samarbejdet med  

 kommunalbestyrelsen om hjælpeforanstaltninger for beboerne og løbende  

 revision af den ydede hjælp samt en præcisering af institutionernes  

 efterfølgende hjælp og opsøgende arbejde overfor tidligere beboere.
- En udvidelse af lovens muligheder for forsøg, således at der kan gives  

 tilladelse for kommuner til i en periode at drive foranstaltninger, som i  

 øvrigt henhører under amtskommunernes ansvarsområde.
Ligeledes får  

 amtskommunerne mulighed for at drive bofællesskaber og andre boformer med  

 medhjælp efter § 68 b, hvilket ellers er en kommunal opgave.
Denne vejledning beskriver de nye regler.
I vejledningen er endvidere  

 indarbejdet bestemmelserne i Socialministeriets vejledning nr. 172 af 19.  

 september 1994 om betaling for ophold i institutioner m.v. efter  

 bistandslovens § 105, ajourført på baggrund af de fortolkningsbidrag, som er  

 kommet til siden udsendelsen af vejledningen, ligesom vejledningen omfatter  

 bestemmelser, der ikke er berørt af lovændringen.
Denne vejledning afløser  

 således en række tidligere retningslinier på området, jf. kapitel XI.
 I vejledning nr. 44 af 31. marts 1995 er nærmere beskrevet bestemmelserne  

 i bistandsloven om husvilde (§ 31) og for personer med særlige sociale  

 vanskeligheder (§68 b) om medhjælp i boligen om væresteder o.lign. samt om  

 udvidelse af forsøgsreglerne (§ 138 e).
 PERSONKREDS.
 2. Institutioner m.v. efter bistandslovens § 105  

 henvender sig til personer, der ikke har eller ikke kan opholde sig i egen  

 bolig, og som på grund af særlige sociale vanskeligheder har behov for  

 botilbud eller aktiverende støtte og omsorg, der ikke kan ydes efter andre  

 regler inden for den sociale lovgivning eller efter anden lovgivning.
Kendetegnende for § 105-området er, at institutionerne løbende forsøger at  

 dække de nye behov, som opstår i forbindelse med udviklingen i samfundet  

 eller ændringer i tilgrænsende systemer.
Over tid kommer nye brugergrupper  

 til og målgruppen for institutionernes tilbud skal således afgøres ud fra  

 behovet.
 Om afgrænsningen af de grupper, der kan komme på tale, kan der derfor  

 henvises til Socialforskningsinstituttets rapport »De socialt  

 udstødte« fra 1992, der afgrænser de socialt udstødte grupper til at  

 omfatte dem, der mere end forbigående både er ude af stand til at forsørge  

 sig selv på en for samfundet og for den enkelte akceptabel måde, og er ude af  

 stand til at sørge for sig selv på en for samfundet eller for den enkelte  

 akceptabel måde.
 Personkredsen omfatter således:
- personer, der ikke har nogen bolig - personer, der som følge af tunge sociale problemer ikke kan fungere i  

 egen bolig uden hjælp udefra - personer, der har svært ved at tilpasse sig samfundets muligheder og  

 begrænsninger og som ikke har nogen bolig samt - personer, der ikke kan eller vil opholde sig i egen bolig som følge af  

 vold eller trusler om vold, og deres eventuelle børn.
Boligproblemet er således forbundet med et behov for hjælp til behandling  

 af problemer af social og/eller helbredsmæssig karakter, der kræver en særlig  

 indsats, herunder behov for aktiverende støtte.
Det er en forudsætning, at  

 andre hjælpemuligheder skal være udtømt forud for et egentligt ophold i §  

 105-institutionen.
 Personer, der har mistet deres hidtidige bolig og helt står uden tag over  

 hovedet, er omfattet af kommunernes forpligtelse til anvisning af husly mod  

 betaling efter bistandslovens § 31. I disse tilfælde vil der undtagelsesvis  

 og som en ren midlertidig foranstaltning kunne henvises til optagelse i  

 institutioner efter § 105.
 For så vidt angår reglerne om optagelse og klage henvises til kapitel III.
 ANSVAR, OPTAGELSE OG KLAGE.
Driftsansvar 3. I § 105 fastlægges amtsrådets forpligtelse overfor  

 personer med særlige sociale vanskeligheder med hensyn til botilbud og tilbud  

 om aktiverende støtte og omsorg.
Ansvaret for, at tilbud om optagelse på en § 105-institution er til stede,  

 påhviler således amtsrådet.
Tilbuddene kan tilvejebringes af amtsrådet evt. i  

 samarbejde med en eller flere amtskommuner eller som selvejende  

 institutioner, med hvilke amtsrådet indgår overenskomst eller træffer anden  

 aftale, f.eks. om økonomiske tilskud, personale, lokaler eller på anden vis.  

 Endvidere kan kommunerne etablere § 105-institutioner m.v. efter aftale med  

 amtsrådet.
 Om institutionerne og deres opgaver henvises til kapitel IV.
Optagelse 4. Optagelse kan ske ved personlig henvendelse eller  

 ved henvisning fra andre offentlige myndigheder, herunder også andre  

 tilsvarende institutioner, selvom de ligger udenfor amtskommunens geografiske  

 område.
Henvisningen bør ske efter forudgående kontakt til §  

 105-institutionen.
Er der tvivl om optagelsens hensigtsmæssighed, skal der indhentes en  

 udtalelse fra amtskommunen.
Institutionens ledelse afgør, om optagelse kan  

 finde sted.
 Som udgangspunkt er institutionerne ikke berettiget til at afvise nogen,  

 med mindre der kan tilbydes anden passende hjælp, herunder optagelse i en  

 anden § 105-institution, jf. dog pkt. 36. Der bør altid kunne henvises til en  

 § 105-institution, der personalemæssigt er rustet til at håndtere akutte og  

 ofte krævende problemer, mange brugere af § 105-institutionerne har.
 Årsagen til optagelse i en § 105-institution er ofte manglende kendskab  

 til dag- eller døgntilbud i andre regier, f.eks. plejehjemssektoren,  

 narkobehandlingsinstitutioner, sygehusvæsenet m.v.
 Opmærksomheden skal derfor henledes på, at behandling af  

 alkoholmisbrugere, bo- og behandlingstilbud til stofmisbrugere, gives på de  

 institutioner m.v., der er beregnet for disse grupper, at bo- og  

 behandlingstilbud til sindslidende gives i bofællesskaber og særlige  

 plejehjem efter bistandslovens §§ 68 og 112, stk. 2. For unge, der er fyldt  

 18 år, og som har svære psykiske eller sociale vanskeligheder har  

 kommunalbestyrelsen mulighed for i en periode at tilbyde støtte i form af  

 dag- eller døgntilbud, jfr. §§ 66 og 96, efter § 68a.
Endvidere skal peges på de muligheder der er efter bistandslovens § 33 for  

 at træffe beslutninger om støtte til familier med børn.
Efter denne  

 bestemmelses stk.2, nr.3, kan der ydes familiebehandling eller lignende  

 støtte, og efter bestemmelsens nr. 4, vil der kunne etableres døgnophold for  

 både forældremyndighedens indehaver, barnet eller den unge og andre medlemmer  

 af familien.
Loven stiller ikke krav om, hvor et sådant døgnophold for hele  

 familien skal foregå.
Den kommune, der etablerer et døgnophold, må imidlertid  

 sikre sig, at dette foregår under betryggende forhold.
Der er ikke noget til  

 hinder for at benytte godkendte opholdssteder eller døgninstitutioner, jf. §§  

 66 og 96.
 Er der tale om optagelse efter visitation af kvinder med små børn, hvis  

 forhold er særlig vanskelige, bør dette ske på svangre- og mødrehjem efter  

 reglerne i bistandslovens §§ 101- 104.
Klage 5. Klage over institutionens beslutning om optagelse  

 og om betaling, jf. § 108, stk. 2, kan indbringes for det sociale ankenævn i  

 den amtskommune, hvor institutionen ligger.
 Klager over sagsbehandlingen og spørgsmål i forbindelse med  

 bistandsudøvelsen under institutionsopholdet sker til amtsrådet som  

 tilsynsmyndighed for institutioner m.v. beregnet til midlertidigt ophold for  

 personer med særlige sociale vanskeligheder.
Tilsyn 6. Amtsrådet fører tilsyn med institutioner m.v. efter  

 bistandslovens § 105, herunder kommunalt oprettede institutioner m.v.
 INSTITUTIONERNE OG DERES OPGAVER.
Generelt 7. Institutionerne efter bistandslovens § 105 er  

 forskellige og har forskellige muligheder og tilbud, som institutionerne  

 stiller til rådighed for beboerne.
For alle institutionskategorier gælder, at  

 der er tale om midlertidigt ophold og at andre hjælpemuligheder skal være  

 udtømt.
Institutionstilbuddet omfatter tilbud om ophold i en § 105- institution,  

 samt udslusningsboliger i tilknytning til en § 105- institution.  

 Institutionernes tilbud omfatter midlertidige botilbud i form af døgn-og  

 nattilbud, dagtilbud samt tilbud om omsorgsmæssige foranstaltninger med  

 henblik på at styrke beboerens ressourcer fysisk, psykisk og socialt.
Der er  

 ikke fastsat bestemte grænser for opholdets længde, men da der er tale om  

 institutioner beregnet til midlertidigt ophold, bør tidsrammen for opholdet  

 indgå i den løbende revision af den ydede støtte, jf. pkt. 31, således at  

 opholdet ikke strækker sig ud over, hvad der er nødvendigt.
Ophold i en  

 udslusningsbolig bør normalt ikke strække sig over et halvt år og der bør i  

 samarbejde med kommunalbestyrelsen stiles mod et blivende botilbud, f.eks.  

 efter § 68b.
 Institutionernes opgaver kan f.eks. være:
 * Omsorg og pleje.
 * Sundhedsmæssig bistand og helbredsbevarende foranstaltninger.
 * Afrusning og afgiftning.
 * Rådgivning og vejledning.
 * Samarbejde med andre sociale og sundhedsmæssige tilbud, herunder  

 udarbejdelse af handleplan.
 * Beskæftigelse.
 * Aktiverende foranstaltninger.
 * Fritids- og kulturelle aktiviteter.
 * Målrettet arbejde vedrørende udslusning og botræning med henblik på at  

 kunne klare en tilværelse udenfor institutionen.
 * Støtte i udslusningsfasen og efterfølgende hjælp efter udflytning fra  

 institutionen.
De nævnte opgaver er ikke udtømmende.
Institutionerne kan rumme en, flere  

 eller alle opgaver, ligesom disse kan rummes under samme tag.
Det samme  

 gælder døgn-, dag- og ambulante tilbud.
Endvidere kan der være forskel på  

 graden og intensiteten i aktiviteten.
 Institutionerne skal gennem forebyggelse, pleje, social støtte, aktivering  

 og omsorgsforanstaltninger arbejde for, at brugerne psykisk, fysisk og  

 socialt får styrket deres ressourcer og forbedret deres livssituation,  

 således at de bliver bedre i stand til at klare tilværelsen selv.
 Institutionerne kan råde over særlige sygeafdelinger til indlæggelse,  

 afrusning m.m.
 Dag-, døgn- og nattilbud.
 8. Institutionernes tilbud omfatter døgn-og nattilbud.  

 Herudover kan institutionerne tilbyde dagtilbud til personer, der er udsluset  

 fra institutionen og til personer, der ikke har behov for døgnophold.  

 Dagtilbud kan være værksteder, forskellige beskæftigelses- og  

 omsorgsforanstaltninger, dagcentre, støttefunktioner, herunder støtte i  

 udslusningsfasen m.m.
 Ambulante forsorgstilbud.
 9. Det kræver en særlig indsats at nå de mennesker,  

 som fører en anderledes tilværelse og som ikke ønsker eller som har svært ved  

 at bruge de eksisterende tilbud. Årsagen hertil kan være den skete omlægning  

 af behandlingsindsatsen i retning af mere ambulant behandling og færre  

 døgnpladser eller at de mere etablerede tilbud måske ligger på et plan, der  

 er for højt til, at denne gruppe kan fungere.
Det er ofte svært at nå den tungeste gruppe ved almindeligt opsøgende  

 arbejde.
Ofte har de ikke fast bolig eller tilholdssted eller lader sig ikke  

 kontakte.
Når der er opnået kontakt er der derfor behov for hurtig indsats og  

 etablering af relevante opholds- og aktivitetstilbud.
Der er endvidere behov  

 for, at tilbudene er fleksible, således at de kan flyttes i forhold til, hvad  

 denne gruppe har behov for, og at tilbuddene kan ændres, når det er  

 nødvendigt.
 Efter bistandslovens § 105 kan der tilbydes ambulante forsorgstilbud til  

 denne gruppe.
 Tilbuddet kan være opsøgende virksomhed, alternative  

 overnatningsmuligheder, bo- og værestedstilbud, herunder iværksættelse af  

 aktiviteter af livskvalitetsforbedrende art.
 Omsorg og pleje.
10. Institutionerne skal sørge for, at beboerne får  

 den nødvendige omsorg og pleje.
Beboerne er aktivt sygesikrede og kan få  

 refusion af udgifter til lægehjælp og medicin efter reglerne i lov om  

 sygesikring.
Evt. egenbetaling afholdes af beboerne selv.
Beboerne kan få  

 hjælp efter reglerne i bistandsloven, hvis betingelserne herfor er opfyldt,  

 eller reglerne i pensionsloven om personligt tillæg.
På institutioner, hvor der er tilknyttet egen læge eller indrettet en  

 særlig sygeafdeling, kan der over institutionens drift ydes afrusningsmedicin  

 og medicin i tilknytning hertil.
Institutionens læge orienterer pågældendes  

 sædvanlige læge.
 Afrusning og afgiftning.
 11. Institutionens tilbud kan omfatte  

 afrusningspladser, der anvendes i forbindelse med optagelse af berusede  

 personer i institutionen eller som alternativ til anbringelse i detentionen.
 Rådgivning og vejledning m.m.
 12. Under opholdet tilbydes personlige samtaler, råd  

 og vejledning med udgangspunkt i beboerens aktuelle behov, etablering af  

 samarbejde til og med andre sociale myndigheder og sundhedsmæssige tilbud,  

 jf. punkt 35, støtte til opbygning af netværk og kontakt til lokalsamfundet,  

 hjælp til aktiv boligsøgning, efterforsorgstilbud i forbindelse med  

 udflytning fra institutionen.
 Aktiverende foranstaltninger.
13. Institutionerne kan tilbyde aktiverende  

 foranstaltninger i mindre omfang med socialpædagogisk indhold som f.eks.  

 væresteder, cafeer, m.v.
Sådanne omsorgsforanstaltninger har som formål at  

 forbedre den sociale og helbredsmæssige livskvalitet så langt som muligt og  

 at støtte motivationen for behandling i andet regi og aktivering så langt som  

 muligt, så at opholdet i institutionen ikke bliver uden mening.
 Fritids- og kulturelle aktiviteter.
 14. Tilbud om fritidsaktiviteter kan være film,  

 foredrag, udflugter, aktivitetstilbud i form af daghøjskolelignende tilbud,  

 sportsaktiviteter m.m., der engagerer beboerne i lokalsamfundets tilbud.
 Udslusning, botræning, efterfølgende og opfølgende hjælp.
15. Et vigtigt element i institutionernes tilbud er  

 optræning med henblik på udslusning til en selvstændig tilværelse udenfor  

 institutionen.
Optræningen kan foregå på § 105-institutionen eller i en  

 udslusningsbolig i tilknytning til institutionen.
Herved kan der være  

 etableret grundlag for, at beboeren kan tage ophold i egen bolig med eller  

 uden (amts)kommunale støtteforanstaltninger.
 Efter udslusning vil det i mange tilfælde være praktisk, at institutionen  

 bevarer kontakt og giver råd og vejledning til en tidligere beboer.  

 Institutionen kan derfor i samarbejde med kommunen etablere efterfølgende  

 hjælp og eventuelt opsøgende arbejde, jf. kapitel VII. samt det i vejledning  

 nr. 44 af 31. marts 1995 nævnte samarbejde med kommunalbestyrelsen om  

 udslusning af beboere fra § 105-institutioner.
 Efter udskrivningen kan en tidligere beboer endvidere fortsat komme på  

 institutionen som dagklient og dermed blive beskæftiget i institutionens  

 værksteder eller benytte institutionens være- eller omsorgstilbud, jf. punkt  

 34.
 Beskæftigelse.
16. På institutioner, der tilbyder beskæftigelse, skal  

 der kunne tilbydes beskæftigelse i form at et særligt tilrettelagt  

 beskæftigelsesforløb inden for institutionens rammer.
Beskæftigelsen kan  

 omfatte:
 Derudover kan kommunen, såfremt betingelserne for iværksættelse af en  

 revalidering er til stede, under opholdet og efter en handleplan, hvori  

 udslusning fra institutionen indgår, i samarbejde med institutionen  

 tilrettelægge revalidering i udslusningsfasen i medfør af bistandslovens §  

 43.
 Beskæftigelse på institutioner med beskæftigelselstilbud bør have karakter  

 af oplæring eller optræning og afpasses den enkeltes evner og muligheder.
Arbejdsskade 17. For så vidt angår lov om forsikring mod følger af  

 arbejdsskade henvises til Socialministeriets bekendtgørelse nr. 1124 af 15.  

 december 1992 om forsikring mod følger af arbejdsskade for personer, der er  

 optaget i institutioner m.v. under bistandsloven.
 En beboers tilskadekomst under arbejdet i institutionen anmeldes til  

 Arbejdstilsynet, Postbox 858, 2100 København Ø.
Herudover skal en arbejdsskade, der antages at kunne begrunde krav på  

 ydelser efter lov om forsikring mod følger af arbejdsskade, af institutionen  

 anmeldes snarest muligt og senest 9 dage efter skadens indtræden til det  

 forsikringsselskab, hvor forsikring er tegnet, eller - hvis der ikke er  

 tegnet forsikring - til Arbejdsskadestyrelsen.
Anmeldelse skal ske på en  

 særlig blanket udarbejdet af Arbejdsskadestyrelsen.
Arbejdsdusører 18. I forbindelse med deltagelse i særligt  

 tilrettelagt beskæftigelsesforløb i institutionernes interne drift udbetales  

 en arbejdsdusør.
 Amtsrådet fastsætter størrelsen af arbejdsdusøren.
Arbejdet aflønnes som akkordarbejde eller timelønsarbejde.
Akkordsatserne  

 fastsættes af institutionens ledelse.
 Efter skattelovgivningens almindelige regler skal vederlag medregnes til  

 den skattepligtige indkomst, medmindre der foreligger en særlig undtagelse.  

 Udover de i skattelovgivningen særligt nævnte undtagelser, beror  

 skattefriheden på en konkret ligningsmæssig bedømmelse.
 Vederlag, der udbetales i forbindelse med beskæftigelse m.v på §  

 105-institutioner vil således normalt blive anset som skattepligtig  

 A-indkomst, jf. kildeskattelovens § 43, stk. 1, og bidragspligtig efter lov  

 nr. 448 af 30. juni 1993 om arbejdsmarkedfonde.
ATP og feriepenge 19. I det omfang, beskæftigelsen i institutionerne har  

 karakter af oplæring eller optræning og afpasses efter den enkeltes evner og  

 muligheder, vil brugere, der er beskæftigede i institutionerne, falde uden  

 for ferielovens område.
 De pågældende er principielt omfattet af ATP, idet den pågældende  

 persongruppe dog følger samme regler som personer med vidtgående fysiske og  

 psykiske handicap, for hvilke der er fastsat en nedre grænse for den indtægt,  

 der skal optjenes, før de pågældende er ATP-bidragspligtige.
 Indtægtsgrænsen for 1995 er af ATP fastsat således, at der skal ydes en  

 månedlig løn på mindst 2771 kr. eller en ugentlig løn på mindst 692,75 kr.,  

 for at de pågældende skal være omfattet af tillægspensionsordningen.
Fradragsfri arbejdsindtægter A.
Pensionister.
20. Personer, der modtager social pension, har  

 mulighed for at have indtægter ved siden af pensionen.
Ved større indtægter  

 ved siden af den sociale pension vil personlige tillæg, pensionstillæg og  

 grundbeløb dog blive indtægtsreguleret.
Der henvises til bestemmelserne i §§  

 27, 28, 29, 31 og 49 i lov om social pension.
B.
Kontanthjælpsmodtagere.
 21. Personer, der har ophold i en § 105-institution,  

 kan ved deltagelse i særligt tilrettelagte beskæftigelsesforløb i den interne  

 drift i en § 105-institution tjene et skattepligtigt beløb på op til det  

 dobbelte af lommepengebeløbet, uden at der sker fradrag i kontanthjælpen, jf.  

 Socialministeriets bekendtgørelse om kontanthjælp til personer med ophold i  

 institutioner efter bistandslovens § 105.
For kontanthjælpsmodtagere, der BETALING Betalingsfastsættelsen 22. Personer, der har ophold på en § 105-institution,  

 betaler i følge bistandslovens § 110 for kost og logi m.v.
De nærmere regler  

 for betalingen er fastsat i Socialministeriets bekendtgørelse nr. 1187 af 23.  

 december 1993 om betaling for ophold i institutioner m.v. efter  

 bistandslovens § 105, som ændret ved bekendtgørelse nr. 812 af 12. september  

 1994.
 Efter bekendtgørelsen fastsætter amtsrådet betaling for ydelser i  

 forbindelse med ophold på § 105-institutioner.
Betalingen for logi fastsættes ud fra niveauet i  

 amtskommunen/regionen/lokalområdet.
Betalingen for logi omfatter også el og  

 varme og kan herudover omfatte forsyning og vask af sengelinned.
Betalingen  

 fastsættes som en takst pr. døgn.
 Betalingen tages op til overvejelse en gang årligt med hensyn til evt.  

 regulering pr. 1. januar.
Betalingen for kost og øvrige ydelser fastsættes under hensyn til de  

 ydelser, der modtages.
Betalingen kan gradueres, således at det er muligt at  

 fravælge et eller flere måltider eller andre ydelser.
I de institutioner  

 eller enheder, hvor beboerne er selvhjulpne, vil det være naturligt at lade  

 takstfastsættelsen beregne udelukkende som logibetaling.
 Udgangspunktet for egenbetalingen på § 105-institutioner er, at beboerne  

 betaler for opholdet af deres lønindtægt eller anden indtægt, pension,  

 dagpenge eller kontanthjælp, hvis de iøvrigt opfylder betingelserne herfor,  

 og at betaling sker fra første dag.
Dispensation for betalingen 23. Institutionen kan i særlige tilfælde dispensere  

 fra betalingen i en kortere periode.
Det kan f.eks. være ved ophold på  

 krisecentre, hvor det er nødvendigt, at kvindens anonymitet bevares, eller i  

 forbindelse med afrusning eller afgiftning.
Personer uden selvstændigt forsørgelsesgrundlag, f.eks. udlændinge og  

 personer, der ikke tidligere har været i kontakt med kontanthjælpssystemet,  

 opkræves ikke betaling for opholdet.
Institutionen tager kontakt til  

 kommunalbestyrelsen om behovet for støtteforanstaltninger og iværksættelse af  

 andre tilbud m.m, jf. punkt 35.
 Personer, der ikke er i stand til at opfylde deres betalingsforpligtelse,  

 f.eks. fordi de har brugt udbetalt kontanthjælp eller pension, afvises ikke  

 af betalingsmæssige årsager, men institutionen kontakter kommunen med henblik  

 på i samarbejde med den pågældende at få løst spørgsmålet om betaling.
Institutionen fastsætter betalingen således, at der tages hensyn til  

 nødvendige udgifter i forbindelse med opretholdelsen af en hidtidig bolig og  

 således at beboeren har økonomisk mulighed for at opretholde sine hidtidige  

 forpligtelser overfor ægtefælle og børn.
Som udgangspunkt skal betalingen  

 fastsættes således, at pågældende har et rimeligt beløb til egen rådighed.  

 Det vil typisk være personer på »unge-satsen«, jfr. bistandslovens  

 § 37, stk. 3, der har vanskeligheder med at kunne afholde en opholdsbetaling  

 af kontanthjælpen.
 Om klage over institutionens afgørelse om betaling henvises til punkt 5.
Lommepenge 24. Institutionerne udbetaler lommepenge indtil der  

 foreligger et selvstændigt forsørgelsesgrundlag, f.eks. i form af ydelse af  

 kontanthjælp, pension eller arbejdsindtægt.
På institutioner, der tilbyder  

 beskæftigelse indenfor institutionens rammer, vil pågældende kunne indgå i  

 institutionens beskæftigelsestilbud og herved optjene arbejdsdusør, jf.  

 punkt. 16 og 18. I disse tilfælde udbetales lommepenge indtil 1. udbetaling  

 af arbejdsdusør.
Der kan ikke udbetales lommepenge til personer, der uden  

 rimelig begrundelse afslår at indgå i institutionernes beskæftigelsestilbud.
 På institutioner, der ikke har beskæftigelsestilbud, er der ikke mulighed  

 for at kunne optjene arbejdsdusør, og der udbetales lommepenge indtil der  

 foreligger et selvstændigt forsørgelsesgrundlag, herunder også i perioden  

 indtil 1. lønudbetaling.
 Til personer, der har et forsørgelsesgrundlag, men brugt hjælpen eller  

 pensionen til anden side, jf. overfor, kan der ikke udbetales lommepenge.
 Lommepengebeløbet er fastsat i Socialministeriets bekendtgørelse om  

 betaling for ophold i institutioner m.v. efter bistandslovens § 105.  

 Lommepengebeløbet ændres en gang årligt med satsreguleringsprocenten, jf. lov  

 om satsreguleringsprocent, og offentliggøres i Socialministeriets cirkulære  

 om årlig regulering af visse sociale ydelser, fradragsbeløb, takster m.v. med  

 satsreguleringsprocenten.
Udnyttelse af arbejdsmuligheder 25. Personer, der ikke står til rådighed for  

 arbejdsmarkedet, eller som nægter at påtage sig arbejde, er ikke berettiget  

 til kontanthjælp, idet ydelse af hjælp efter bistandslovens § 40 forudsætter,  

 at såvel den, der søger hjælpen, som ægtefællen har udnyttet sine  

 arbejdsmuligheder.
I § 40 stk. 1, nr. 1 anføres, at dette f. eks kan anses for godtgjort, når  

 den pågældende ikke har et rimeligt tilbud om arbejde eller deltagelse i  

 beskæftigelsesfremmende foranstaltninger.
Betingelsen kan - udover de andre  

 eksempler, der er opregnet i bestemmelsen - også opfyldes ved, at  

 kontanthjælpsmodtageren deltager i de af § 105-institutionen arrangerede  

 aktiverende foranstaltninger.
 En person anses endvidere for at have udnyttet sine arbejdsmuligheder, når  

 pågældende er uarbejdsdygtig på grund af sygdom, jfr. § 40, stk. 1. nr. 2.
Indhentning af oplysninger 26. Hvis amtsrådet/§ 105-institutionen ikke i forvejen  

 har oplysninger om indkomstgrundlaget, skal beboeren som udgangspunkt selv  

 give oplysningerne.
Hvis dette ikke er muligt, kan amtsrådet/institutionen  

 indhente oplysningerne fra andre offentlige myndigheder.
Oplysningerne om  

 beboernes økonomiske forhold vil normalt være omfattet af reglerne om pligten  

 til at videregive oplysninger mellem forvaltningsmyndigheder efter  

 forvaltningslovens § 31 og vil kunne indhentes efter de almindelige regler om  

 oplysning af sagen i bistandslovens § 17 og § 45 i lov om social pension.
 Administration af brugernes økonomi m.m.
 27. Beboerne og § 105-institutionen kan træffe aftale  

 om en hensigtsmæssig budgetlægning, hvor der i kontanthjælpen eller pensionen  

 kan fratrækkes et beløb til logi, kost, opsparing eller afdrag på gæld.  

 Skønnes en kontanthjælpsmodtager ikke i stand til at administrere  

 kontanthjælpen, kan der rettes henvendelse til kommunalbestyrelsen om  

 anvendelse af reglerne i bistandslovens § 49 om udbetaling af kontanthjælp på  

 andre måder end i form af kontante beløb.
Afgørelse om administration af hjælpen efter bistandslovens § 49 træffes  

 af kommunalbestyrelsen, når betingelserne herfor er opfyldt.
Kompetence til  

 at træffe denne afgørelse kan delegeres til kommunale, men ikke til  

 amtskommunale, selvejende og private institutioner.
Når der er truffet  

 afgørelse om administration efter § 49, kan den faktiske administration af  

 kontanthjælpen overlades til både kommunale og selvejende og private  

 institutioners ledelse, jf. bistandslovens § 9, stk. 2.
 Skønnes en pensionist ikke i stand til at selv at administrere pensionen,  

 kan der rettes henvendelse til kommunalbestyrelsen om indgåelse af aftale  

 mellem kommunen og pensionisten om fradrag i pensionen for modtagne ydelser  

 eller om anvendelse af reglerne i pensionslovens § 36. Der henvises til  

 Socialministeriets vejledning nr. 162 af 28. august 1994 om administration af  

 pension m.v.
 BRUGERINDFLYDELSE.
28. Beboerne skal sikres indflydelse på  

 tilrettelæggelse og udnyttelse af institutionernes tilbud, ydelser og andre  

 forhold, der har betydning for opholdet og dagligdagen i institutionen.  

 Institutionernes sociale, pædagogiske og sundhedsmæssige arbejde bør udvikles  

 i samarbejde mellem beboerne og medarbejderne, således at der skabes tilbud,  

 der svarer til beboernes behov, ressourcer og forudsætninger.
Amtsrådet bør  

 sikre institutionens ledelse og medarbejdere de bedst mulige  

 arbejdsbetingelser for at udvikle denne indsats.
Ved tilrettelæggelse heraf  

 er det vigtigt, at beboerne så tidligt som muligt inddrages i dette arbejde,  

 således at beboerne gøres til part sammen med medarbejdere, forvaltninger  

 m.m. og på denne måde deltager i udviklingen af nogle tilbud, der bidrager  

 til styrkelse af den enkeltes ressourcer, identitet og selvværd.
Brugerindflydelse på de personlige forhold 29. Beboerne bør medinddrages i alle opgaver, der  

 handler om egen situation og gennem aktiv deltagelse lære at gøre brug af  

 samfundets øvrige tilbud.
Det er en del af institutionernes forpligtelse at øge beboernes  

 selvforvaltning og medansvar for egen situation med henblik på mulighederne  

 for udflytning i mere forpligtende og vedvarende boformer, f.eks.  

 bofællesskab eller lignende boform eller egen lejlighed.
Det er vigtigt, at  

 beboerne inddrages i tilrettelæggelsen, får mulighed for at tage stilling til  

 tilbuddene og at de får aktivt støtte til at løse de opgaver, de stilles  

 overfor.
 Brugerindflydelse på de personlige forhold er særlig relevant i  

 forbindelse med udarbejdelse af handleplan, jf. pkt. 32.
Brugerindflydelse i institutionen 30. Brugerindflydelse i institutionen sikres ved  

 beboernes ret til at organisere sig og vælge repræsentanter, som kan være  

 kontaktleddet mellem beboerne, ledelsen og forvaltning m.fl.  

 Beboerrepræsentantionen har ret til at forhandle sager, der vedrører samtlige  

 beboeres forhold til institutionen, men ikke den enkelte beboers forhold.
 Institutionerne bør stille nødvendig personalestøtte, fysisk plads og  

 økonomi til rådighed for det organiserede beboerarbejde.
 På institutioner, hvor det på grund af kortvarige ophold ikke er muligt  

 med organiseret beboerarbejde, kan beboerindflydelse sikres gennem afholdelse  

 af fællesmøder, hvor beboerne og ledelsen drøfter aktuelle forhold, som har  

 betydning for institutionens daglige forhold.
 UDSLUSNING, EFTERFORGSORG OG OPFØLGNING.
 31. Efter § 109, stk. 1, skal der ved optagelse i en §  

 105- institution iværksættes et samarbejde med kommunalbestyrelsen i  

 opholdskommunen med henblik på dels at vurdere behovet for  

 støtteforanstaltninger over for pågældende og dennes familie dels at  

 tilrettelægge rammerne for opholdet og udslusningen fra institutionen.  

 Endvidere skal amtsrådet senest 3 måneder efter optagelsen sammen med  

 kommunalbestyrelsen vurdere behovet for fortsat ophold og iværksættelse af  

 andre tilbud.
Handleplan 32. Forpligtelsen til senest 3 måneder efter  

 optagelsen at tage den pågældende og familiens forhold op til bedømmelse vil  

 mest praktisk kunne ske ved en aftale med § 105-institutionerne om, at  

 institutionerne umiddelbart efter optagelse tager initiativ til udarbejdelse  

 af en handleplan.
Handleplanen skal udarbejdes i samarbejde med beboeren og med udgangspunkt  

 i dennes ønsker og forudsætninger.
Handleplanen skal omfatte såvel  

 institutionens og beboerens forpligtelser som beboerens ret på  

 selvforvaltning og medansvar for egen situtiation med henblik på mulighederne  

 for beskæftigelse, aktivering og udflytning i vedvarende boformer, f.eks.  

 bofællesskab, anden boform eller egen lejlighed, samt den nødvendige støtte  

 og medhjælp.
 Handleplanen skal beskrive målet med institutionsopholdet, herunder planer  

 for beskæftigelses-, uddannelses- eller andre aktiviteter, der kan bidrage  

 til opfyldelse af målet, samt en tidsplan for de opgaver, der skal løses.  

 Herudover skal handleplanen indeholde pågældende beboers overvejelser om  

 f.eks. boligforhold, arbejde/revalidering, økonomi, gæld, fritidsforhold m.m.
Vurderingen af behovet for fortsat ophold samt eventuel iværksættelse af  

 andre tilbud skal ske i samarbejde med beboeren, jf. § 109, stk. 2. Der kan -  

 bortset fra voldssituationer m.m., jf. pkt. 36 - således ikke ske ændringer i  

 tilbuddene eller iværksættes andre tilbud uden at beboeren selv har været  

 inddraget og positivt tilkendegivet sin interesse heri.
Det samme gælder  

 udslusning fra institutionen, der for at kunne lykkes forudsætter, at  

 beboeren anser sig parat hertil.
Som alternativ til udflytning vil der på  

 institutionen kunne etableres et botilbud efter § 68b efter reglerne herfor.  

 Der henvises til Socialministeriets vejledning nr. 44 af 31. marts 1995.
 Kommunalbestyrelsen skal så tidligt som muligt inddrages i udarbejdelsen  

 af handleplan, bl.a. med henblik på en vurdering af, om handleplanen  

 umiddelbart eller på lidt længere sigt bør udmøntes i en revalideringsplan.
Udslusning 33. I institutionernes tilbud indgår den opfølgende  

 hjælp ( efterforsorg), herunder hjælp til netværksopbygning og træning til en  

 selvstændig tilværelse.
Denne optræning kan allerede påbegyndes i §  

 105-institutionen, ligesom den kan foregå eller fortsætte i en  

 udslusningsbolig i tilknytning til institutionen.
Herefter kan der være  

 etableret grundlag for, at beboeren kan tage ophold i egen bolig med eller  

 uden (amts)kommunale støtteforanstaltninger.
 Såvel i forlængelse af som forud for et ophold i udslusningsbolig kan der  

 være grundlag for at iværksætte andre støtteforanstaltninger, f.eks.  

 bofællesskab efter bistandslovens § 68 eller egentlige behandlingstilbud  

 efter bistandsloven, f.eks. særlige plejehjem efter § 112, stk. 2, dag- og  

 døgnophold, jfr. §§ 66 og 96, efter § 68 a, eller i visse situationer  

 familiebehandling, jf. § 33, stk. 2, nr. 3 eller 4.
 Efter ophold i en § 105-institution kan der endvidere etableres  

 bofællesskaber eller anden boform med medhjælp efter § 68 b, jf.  

 Socialministeriets vejledning nr. 44 af 31. marts 1995. Denne boform kan  

 etableres på initiativ af beboerne selv, § 105-institutionen m.fl., og der  

 vil i tilknytning til § 105-institutionen kunne etableres støttende netværk  

 mellem beboerne i et samarbejde med ansat social og personlig medhjælp  

 suppleret med hjemmehjælp i henhold til bistandslovens bestemmelser om  

 praktisk bistand i hjemmet.
 I tilknytning til en udslusning fra § 105-institutionen finder reglerne om  

 fastlæggelse af en individuel handlingsplan og afgivelse af aktiveringstilbud  

 i medfør af lov om kommunal aktivering anvendelse.
Efter lov om aktivering er der pligt for kommunen til at udarbejde en  

 individuel handlingsplan til personer over 25 år, når kontanthjælpsmodtageren  

 har modtaget passiv kontanthjælp i en sammenhængende periode på 6 måneder.  

 Det vil være hensigtsmæssigt, om kommunen i samarbejde med institutionen og  

 beboeren allerede i udslusningsfasen får fastlagt handlingsplanen evt. med  

 udgangpunkt i den handleplan, der fastlægges under beboerens ophold på  

 institutionen.
Det skal i denne forbindelse nævnes, at kommunen har pligt til  

 at give et aktiveringstilbud, når beboeren har modtaget passiv kontanthjælp i  

 en sammenhængende periode på 12 måneder.
Der er tale om en pligt for  

 kommunalbestyrelsen, og der er derfor ikke noget i vejen for, at  

 aktiveringstilbuddet gives på et tidligere tidspunkt.
Efterforsorg 34. Brugere af § 1o5-institutioner har typisk et meget  

 spinkelt socialt netværk.
Efter udslusning fra en § 105-institution vil der  

 derfor ofte være behov for, at institutionen i en overgangsperiode  

 opretholder kontakten til tidligere beboere. § 105-institutionen vil således  

 kunne fungere som base såvel for brugere, der flytter til udslusningsenheder  

 i institutionsregi som for tidligere brugere, der er flyttet i bofællesskab  

 eller egen bolig og dermed bidrage til en styrkelse af den forebyggende  

 indsats og de opfølgende tilbud.
De tidligere beboere vil endvidere fortsat  

 kunne komme på institutionen som dagklienter og dermed blive beskæftiget i  

 institutionens værksteder eller benytte institutionens være- eller  

 omsorgstilbud.
Såvel efterforsorgen som dagklientfunktionen medvirker til at  

 bryde den isolation og ensomhed, tidligere institutionsbeboere ofte oplever  

 efter at være etableret i egen bolig, og er dermed med til at hindre en ny  

 social udstødelse med risiko for tab af bolig og tilbagefald til misbrug.
 Efterforsorgsarbejdet er en del af institutionernes tilbud og har til  

 formål gennem et samarbejde med de tidligere beboere at skabe bedre  

 livsbetingelser og dermed muligheder for at blive integreret i samfundet.  

 Denne opgave løses ved besøg og drøftelse af praktiske gøremål i og uden for  

 boligen, økonomi, deltagelse i aktiviteter, beskæftigelse, vedligeholdelse og  

 opbygning af sociale netværk.
 Etablering af § 105-institutionernes efterfølgende hjælp og opsøgende  

 arbejde sker i samarbejde med kommunalbestyrelsen.
SAMARBEJDE MED KOMMUNE OG ANDRE  

 SAMARBEJDSPARTER, OVERFLYTNING 35. Efter bistandsloven har kommunerne ansvaret for de  

 almindelige tilbud til borgerne og amtskommunerne for de mere specialiserede  

 tilbud. § 105-institutionerne skal derfor etablere et gensidigt samarbejde  

 med kommunen eller andre amtslige institutioner med henblik på en evt.  

 placering i andre systemer.
I institutionernes arbejde indgår derfor  

 samarbejde med revalideringssystemet, arbejdsformidlingen, de psykiatriske  

 afdelinger, distriktspsykiatrien, kriminalforsorgen, læger,  

 alkoholambulatorierne, rusmiddelkonsulenter samt andre relevante  

 samarbejdspartnere.
§ 105-institutionerne skal støtte kommunerne i forbindelse med integration  

 af § 105-brugerne i det almindelige system.
Institutionerne skal derfor  

 samarbejde med kommunalbestyrelsen om behovet for støtteforanstaltninger  

 overfor § 105-beboeren og dennes familie, om behovet for fortsat ophold og  

 iværksættelse af andre tilbud, herunder tilrettelæggelse af udslusning fra  

 institutionen, samt om den løbende revison af den ydede hjælp.
Er der tale om  

 familier med børn, bør der rådgives om de muligheder, der er for ved  

 henvendelse til hjemkommunen at kunne få hjælp til foranstaltninger til  

 børnene, hvis der er et konkret behov herfor.
Der kan endvidere henvises til  

 bistandslovens regler om underretningspligt i §§ 19 og 20. Vurderingen af  

 behovet for støtteforanstaltninger og fortsat ophold samt eventuel  

 iværksættelse af andre tilbud skal efter § 109, stk. 2, ske i samarbejde med  

 brugeren, jf. pkt. 32.
 Der kan træffes aftale mellem de implicerede kommuner om, hvilken kommune,  

 der er handlekommune, jf. pkt. 37.
 Overflytning, bortvisning m.v.
 36. Institutionerne er som nævnt i kaptil III ikke  

 berettiget til at afvise nogen, med mindre der kan tilbydes anden passende  

 hjælp, herunder optagelse i en anden § 105-institution.
 Beboere, der trods gentagne påmindelser fortsat tilsidesætter henstilling  

 og bestemmelser for opholdet kan henvises til anden § 105-institution, og i  

 ekstreme situationer, f.eks. vold, bortvises.
ADMINISTRATION OG FINANSIERING EFTER LOV OM  

 SOCIAL BISTAND OG LOV Bistandsloven Administration og finansiering 37. Efter bistandslovens § 10 er det den aktuelle  

 opholdskommune, der har forpligtelse til at yde hjælp og kompetence til at  

 træffe afgørelser om bistand efter loven.
Det er således den kommune, hvor  

 institutionen er beliggende, der har forpligtelsen til at udbetale  

 kontanthjælp efter bistandsloven, herunder påse, at betingelserne for denne  

 hjælp er opfyldt.
 Opholdskommunen har både den stedlige kompetence i sagen, d.v.s. er  

 handlekommune, og den økonomiske forpligtelse til at yde bistand, d.v.s. er  

 betalingskommune.
 Når en person får ophold i en ny kommune, overgår disse forpligtelser som  

 hovedregel samlet til den nye opholdskommune.
 Det vil være nærliggende, at der optages det tættest mulige samarbejde med  

 pågældendes oprindelige kommune, f.eks. således, at det i samarbejde med  

 beboeren aftales, at den oprindelige opholdskommune i videst muligt omfang  

 beholder og viderefører sagen.
 Dette understreges af, at forsorgshjemmene gennem mange år har udviklet  

 den praksis, at man sammen med beboeren har kontakten til den oprindelige  

 kommune og kun inddrager institutionens beliggenhedskommune, når beboeren i  

 forbindelse med tilrettelæggelse af udslusning fra institutionen ønsker at  

 tage ophold i denne kommune.
 Da § 105-institutionerne er institutioner, beregnet til midlertidigt  

 ophold, synes en sådan fremgangsmåde hensigtsmæssig at følge fortsat, dels på  

 grund af det »vandrende klientel«, dels for at modvirke en  

 manglende kontinuitet over for den enkelte beboer og en øget uhensigtsmæssig  

 administration i institutionens beliggenhedskommune.
 Der kan dog være situationer, hvor betalingsforpligtelsen forbliver hos en  

 tidligere opholdskommune, jf. nedenfor.
 38. I henhold til bistandslovens § 11 kan den  

 kommunale andel af udgiften bl.a. kræves af en tidligere opholdskommune, når  

 en person ved medvirken fra en anden kommune eller offentlig myndighed er  

 optaget i institution eller pleje i den nuværende kommune, eller når opholdet  

 skyldes indlæggelse i sygehus og lignende behandlingsinstitution.
 Institutioner efter bistandslovens § 105 anses som »lignende  

 behandlingsinstitution« i bistandslovens § 11, stk. 1, nr. 2.
Betalingsforpligtelsen behøver ikke at påhvile den kommune, pågældende  

 senest har haft ophold i, men kan gå tilbage i mange led.
Tilmeldning til  

 folkeregister kan være vejledende.
 Hvis der hverken foreligger tilmeldning til folkeregister, eller en  

 tidligere betalingskommune kan identificeres, påhviler betalingen den  

 aktuelle opholdskommune.
 39. Det er en del af institutionernes forpligtelse at  

 optræne beboerne i en mere selvstændig livsform, herunder forvaltning af egne  

 midler med henblik på en forestående udslusning fra institutionen.
I forbindelse med flytning til egen bolig kan der være tilfælde, hvor der  

 er behov for økonomisk hjælp til dækning af etableringsudgifter, boligindskud  

 m.v.
I disse tilfælde kan der søges om hjælp efter bistandslovens § 46.
Kontanthjælp til personer i § 105-institutioner 40. Der kan, jf.
Socialministeriets bekendtgørelse om  

 kontanthjælp til personer med ophold i institutioner efter bistandslovens §  

 105, ydes kontanthjælp efter bistandslovens § 37 til en person, der på grund  

 af ændringer i sine forhold er afskåret fra at skaffe det fornødne til eget  

 eller familiens underhold.
Der skal således foreligge en såkaldt social  

 begivenhed, f.eks. sygdom, svigtende arbejdsmuligheder, skilsmisse, eller  

 andet.
En social begivenhed foreligger også, når vold eller trusler om vold  

 har gjort det nødvendigt at forlade egen bolig.
Hverken ansøgeren eller en eventuel ægtefælle må have indtægt eller  

 formue, som kan dække de økonomiske behov.
Der skal dog ses bort fra formue,  

 som er nødvendig for bevarelse eller opnåelse af en nødvendig boligstandard  

 eller som bør bevares af hensyn til den pågældendes eller familiens erhvervs-  

 eller uddannelsesmuligheder.
Hjælpen beregnes som en fast skattepligtig ydelse efter § 37 suppleret med  

 en særlig skattefri støtte efter § 37 a for personer, hvis økonomiske forhold  

 er særligt vanskelige på grund af høje boligudgifter eller stor  

 forsørgerbyrde, jf.
Socialministeriets bekendtgørelse nr. 160 af 13, marts  

 1995 om særlig støtte efter bistandslovens § 37a.
Hjælpen efter § 37 a kan ikke anvendes til betaling af en høj logipris i  

 institutionen eller til betaling af både logi i institutionen og husleje i  

 bolig uden for institutionen.
I de situationer, hvor en institutionsbeboer  

 har en bolig uden for institutionen, der bør bevares, skal den andel af  

 hjælpen efter § 37, der forudsættes anvendt til boligudgift, samt eventuel  

 særlig støtte efter reglerne i § 37 a anvendes til betaling af boligudgiften  

 i boligen uden for institutionen.
Betaling for logi i institutionen må  

 afpasses under hensyn hertil.
 Også modtagere af syge- eller a-kassedagpenge kan være berettiget til  

 hjælp efter de særlige regler i § 37 a.
 Hjælpen efter § 37 og § 37a ydes efter faste regler.
Kontanthjælp til personer med ophold i en § 105-institution beregnes som  

 kontanthjælp til en enlig, jf.
Socialministeriets bekendtgørelse nr. 822 af  

 19. september 1994 om kontanthjælp til personer med ophold i institutioner  

 efter bistandslovens § 105. Kontanthjælpen efter § 37 udbetales med  

 forskellige takster til personer med forsørgelsespligt over for børn og til  

 personer uden forsørgelsespligt over for børn, jf. bistandslovens § 37, stk.  

 2. For unge under 25 år gælder de særlige regler, der fremgår af  

 bistandslovens § 37, stk. 3 og 4.
Disse regler gælder tilsvarende for beboere i § 105- institutioner.
Reglen  

 om, at hjælpen beregnes som til en enlig, ændrer ikke disse regler.
Ved reglen om, at hjælpen skal beregnes som til en enlig, medmindre det  

 undtagelsesvis drejer sig om situationer, hvor begge ægtefæller opholder sig  

 i samme institution, fraviges det almindelige princip, hvorefter hjælpen  

 udmåles samlet til et ægtepar.
Denne regel betyder for det første, at der  

 ikke skal beregnes hjælp til beboeren i § 105-institutionen til forsørgelse  

 af en eventuel ægtefælle, der opholder sig uden for institutionen, og for det  

 andet, at der kan ydes hjælp til en person, der står uden midler til sin  

 forsørgelse på grund af faktisk ophævelse samliv med ægtefælle, selv om  

 ægtefællen har midler til forsørgelsen.
Der er ikke herved sket en ændring  

 eller ophævelse af ægtefællernes gensidige forsørgelsespligt efter  

 bistandslovens § 6. Ægtefællens forsørgelsespligt må fastholdes ved  

 anvendelse af bistandslovens § 8, hvorefter det offentlige indtræder i retten  

 til bidrag eller til at få bidrag fastsat eller forhøjet.
Dette sker i  

 praksis ved at kommunen retter henvendelse herom til statsamtet.
Der kan i  

 denne forbindelse opnås hemmeligholdelse af den hjælpssøgendes opholdssted  

 m.v., hvis dette er nødvendigt.
 Herudover kan kommunalbestyrelsen efter et konkret individuelt skøn  

 udbetale hjælp til dækning af rimelige begrundede enkeltudgifter, udgifter  

 til sygebehandling, medicin og lignende, der ikke kan dækkes efter anden  

 lovgivning, såfremt den pågældende ikke har midler dertil, jf. bistandslovens  

 §§ 46 og 46 a m.fl.
Med hensyn til beboerne i § 105-institutioner skal opmærksomheden særligt  

 henledes på, at det både som forebyggende foranstaltning og som bidrag i  

 udslusningsprocessen med henblik på bevarelse eller erhvervelse af egen bolig  

 bør overvejes i hvilken udstrækning, der bør rettes henvendelse til  

 vedkommende kommune om hjælp efter § 46 til gældssanering.
Dette har især  

 betydning ved gæld til boligselskaber for f.eks. manglende lejebetaling eller  

 fraflytningsgodtgørelse.
 De nærmere regler er beskrevet i Socialministeriets vejledning om  

 kontanthjælp efter bistandsloven nr. 45 af 3. april 1995.
 Lov om social pension.
Administration 41. Efter § 57 i lov om social pension varetages  

 administrationen af lovens bestemmelser af bopælskommunen eller den seneste  

 bopælskommune, medmindre andet er bestemt.
 I lovens § 58 er det nærmere fastsat, at forpligtelsen efter § 57 bevares  

 i den tidligere bopælskommune for personer, der får tilkendt eller modtager  

 pension, og som er optaget eller optages i en række forskellige typer  

 institutioner i en anden kommune, herunder iflg. bestemmelsens nr. 9 ved  

 ophold i forsorgshjem eller andre institutioner efter bistandslovens § 105.  

 Denne forpligtelse bevares, sålænge den pågældede har ophold i institutionen.
 Ansøgning om pension for beboere i § 105-institutioner, herunder  

 personligt tillæg, indgives således til beboerens tidligere bopælskommune.
Kommunal medfinansiering 42. Med hensyn til afholdelse af udgifter til pension  

 gælder fra 1. januar 1992, at den kommune, der efter denne dato har truffet  

 afgørelse om tilkendelse af pension eller har afgivet indstilling om pension  

 til revaliderings- og pensionsnævnet efter pensionslovens § 52, stk. 3,  

 afholder den kommunale del af udgiften til pension i de første 6 år efter  

 tilkendelsen, uanset om pensionisten flytter til en anden kommune.
 Udgiften til pension til pensionister over 60 år samt udgiften til  

 pension, der er tilkendt, eller hvor kommunen har afgivet indstilling til  

 revaliderings- og pensionsnævnet inden 1. januar 1992, afholdes af staten.  

 (Den kommunale del er 50 % af udgiften til pension til pensionister under 60  

 år, hvor kommunen har tilkendt eller givet indstilling om pension efter 1.  

 januar 1992).
Udgiften til personlige tillæg til alle pensionister afholdes af kommunen  

 med 75% inden for et fastsat rådighedsbeløb.
Udgifter til personlige tillæg  

 ud over rådighedsbeløbet afholdes af kommunen med 100 %.
 Hvis pensionisten har ophold i en institution, der er nævnt i  

 pensionslovens § 58 (altså også § 105-institutioner), i en anden kommune,  

 afholdes udgiften dog af den tidligere bopælskommune, så længe pensionisten  

 har ophold i institutionen, og indtil pensionisten efter tilkendelsen af  

 pensionen har boet uden for institutionen i sammenlagt 6 år.
 Så lang tid, pensionisten opholder sig på institutionen, er den tidligere  

 opholdskommune ligeledes handlingskommune vedrørende ydelser efter lov om  

 social pension.
 43. Det er en del af § 105-institutionens forpligtelse  

 at optræne beboerne til en mere selvstændig livsform med henblik på flytning  

 til egen bolig, bofællesskab eller anden boform.
En beboer, der får udbetalt pension, vil i mange tilfælde have foretaget  

 en opsparing under opholdet i § 105-institutionen og således være i stand til  

 at afholde udgifter til nyanskaffelser, boligindskud m.v.
Dog kan der være  

 tilfælde, hvor der er behov for økonomisk hjælp i forbindelse med flytning  

 til egen bolig.
I disse tilfælde kan der ydes hjælp efter reglerne i lov om  

 social pension om ydelse af personligt tillæg.
Der kan søges om personligt  

 tillæg til dækning af sådanne udgifter under opholdet, når der foreligger en  

 handleplan, der indeholder udflytning fra institutionen.
 FINANSIERING, REGNSKABSAFLÆGGELSE OG  

 REFUSION.
 44. Efter bistandslovens § 135 refunderer staten 75%  

 af (amts)kommunens udgifter til institutioner m.v. efter §§ 105-110. Reglerne  

 om statsrefusion, regnskabsaflægglese og revision er fastsat i  

 Socialministeriets bekendtgørelse:
nr. 924 af 2. december 1993 om amtskommunernes samt Københavns og  

 Frederiksberg kommuners regnskabsaflæggelse og statsrefusion på visse dele af  

 det sociale område og nr. 925 af 2. december 1993 om revision af amtskommunernes samt Københavns  

 og Frederiksberg kommuners regnskaber på visse dele af det sociale område.
 I det følgende nævnes nogle af de væsentligste regler på området.
Refusionsberettigende driftsudgifter Refusion ydes af (amts)kommunens udgifter til institutionens personale,  

 ejendomsudgifter, vedligeholdelse, sædvanlige øvrige driftsudgifter m.v.
 Oprettes og drives institutionen som selvejende institution skal der  

 foreligge driftsoverenskomst eller anden aftale med (amts)kommunen.
 Der kan indenfor en § 105-institutions fysiske rammer gennemføres  

 foranstaltninger, der omfatter personer, der falder uden for målgruppen for  

 bistandslovens § 105.
Gennemføres sådanne foranstaltninger skal der ske forholdsmæssig fordeling  

 af fællesudgifterne, herunder af ejendomsudgifterne.
Der skal tillige ske  

 regnskabs- og refusionsmæssig udskillelse af disse foranstaltninger, idet de  

 med aktiviteterne forbundne udgifter må afholdes efter lovgrundlaget for  

 disse.
Det må bl.a af hensyn til revisionens kontrol klart fremgå, hvordan og  

 på hvilket grundlag fordelingen af fællesudgifterne er sket.
Ejendomsudgifter A.
Kapitaludgifter 45. Anlægsudgifter, herunder udgifter ved om- og  

 tilbygninger er ikke refusionsberettigende.
 Kapitalomkostninger (finansieringsudgifter) kan dog inden for nærmere  

 fastsatte grænser anmeldes til refusion, jf. bekendtgørelse nr. 924 §§ 12  

 -15.
B.
Lejeudgifter 46. Lejevilkårene for § 105-institutioner i lejede  

 lokaler skal - for at udgifterne kan anmeldes til refusion - godkendes af  

 Socialministeriet inden lejemålets endelige indgåelse, jf. § 17 i  

 bekendtgørelse nr. 924.
 Dette gælder også, hvis institutionen lejer et antal udslusningsboliger.  

 Det er kun lejeudgifterne i udslusningsperioden, der kan anmeldes til  

 refusion.
Der skal foreligge en lejekontrakt.
Lejer kan være amtskommunen eller en  

 selvejende institution.
En selvejende institution kan ikke være lejer i egne  

 bygninger.
Udlejer kan være amtskommunen selv, en kommune, en privat, eller  

 et boligselskab.
 Ønsker en selvejende institution imidlertid at være lejer i egne  

 institutionsbygninger, kan den med respekt af bestemmelserne i  

 driftsoverenskomsten, herunder bestemmelserne i vedtægten og dens formål,  

 overdrage institutionsbygningerne til fx. en forening eller en ejer, der  

 overtager bygningerne med henblik på udlejning til den selvejende insti-  

 tution i henhold til en lejekontrakt.
Huslejeudgifterne (bygningslejen) skal kunne anses som rimelige  

 sammenlignet med det stedlige niveau.
Er der tvivl om, at lejen kan anses for  

 rimelig, kan Told- og skattestyrelsen anmodes om en vurdering.
 Er amtskommune udlejer af egne lokaler skal formålet med den hidtidige  

 anvendelse oplyses, og der skal foreligge en redegørelse for lejens  

 beregning.
 Ud over bygningslejen kan anerkendes begrænsede udgifter til ud- og  

 indvendig vedligeholdelse, hvis udgifterne påhviler lejer i henhold til  

 lejekontrakten.
 Lejeindtægter og en lejeværdi, der stilles til rådighed til andet formål,  

 skal fradrages refusionsanmeldelsen.
 Huslejen kan først anmeldes til refusion fra faktiske ibrugtagningsdag.
Ved botilbud først fra indflytningstidspunktet.
Det er iøvrigt en  

 forudsætning, at der herefter sker en rimelig benyttelse af det lejede.
 Lejeforhøjelser kan refunderes, hvis lejekontrakten indeholder en  

 reguleringsklausul, men kun i det omfang forhøjelserne følger faste regler i  

 henhold til lejelovgivningen.
Ved andre lejeforhøjelser skal godkendelse indhentes fra Socialministeriet  

 med dokumentation for forøgede driftsudgifter, og lejen skal også efter lejeforhøjelsen kunne anses for rimelig sammenlignet med det stedlige  

 niveau.
Udgifter til bygningsændringer kan ikke bekostes af lejer og  

 refusionsanmeldes som driftsudgifter.
Dog kan forrentning og afskrivning af  

 ombyg- ningsudgifterne evt godkendes, hvis udgifterne omberegnes til et  

 tillæg til den løbende husleje.
 Forudbetaling af husleje, af deposita til sikring af udlejers  

 retableringsudgifter og henlæggelser til fonde til finansiering af fremtidige  

 installationer er ikke refusionsberettigende.
Sædvanlige forbehold ved godkendelse af husleje 47. Ministeriets godkendelse gælder kun i det omfang,  

 udgiften vedrører klienter, der er omfattet af bistandslovens § 105. Det er  

 en forudsætning, at der sker en rimelig udnyttelse af det lejede, jf. § 2 i  

 bekendtgørelse nr. 924.
 Det forudsættes, at lejemålet er en integreret del af § 105-  

 institutionen, og at det alene er institutionens beboere, der benytter det  

 lejede, også selvom lejemålet ligger fysisk adskilt.
 Er der i det lejede etableret beskæftigelsestilbud, er det endvidere en  

 forudsætning, at der ikke er tale om optræning der henhører under  

 bistandslovens § 91 (revalideringsinstitutioner).
 Lejeudgifter i forbindelse med behandling af stofmisbrugere, eller iøvrigt  

 lejeudgifter til dag- og døgntilpladser, der er beregnet til  

 behandlingsformål, kan ikke anmeldes til refusion.
I det omfang (amts)kommunen benytter det lejede til andre institutionelle  

 formål, til kontorer, til administration mv, der ikke er omfattet af  

 bistandslovens § 105, kan udgifterne hertil ikke anmeldes til statsrefusion.  

 Der skal i disse tilfælde ske en forholdsmæssig fordeling af fællesudgifter,  

 herunder af huslejeudgifterne.
Overgår det lejede til andre sociale formål i  

 kontraktsperioden, fordi andre målgrupper måtte blive aktuelle, kan lejen  

 ikke længere anmeldes til refusion.
 BESTEMMELSER, SOM VEJLEDNINGEN ERSTATTER.
 48. Denne vejledning træder i steder for følgende  

 forskrifter:
 Socialministeriets vejledning nr. 172 af 19. september 1994 om betaling  

 for ophold i institutioner m.v. efter bistandslovens § 105.
 Kapitel IV. i Socialministeriets cirkulære af 17. december 1986 om  

 bistandslovens bestemmelser om institutioner under amtskommunerne.
 Socialstyrelsens cirkulæreskrivelse nr. 540 af 17. oktober 1977.
