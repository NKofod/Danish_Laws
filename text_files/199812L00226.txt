Fremsat den 14. april 1999 af indenrigsministeren (Thorkild  

 Simonsen) Forslag til Lov om midlertidig opholdstilladelse til  

 nødstedte fra  

 Kosovo-provinsen i Forbundsrepublikken Jugoslavien (Kosovo-nødloven) Kapitel 1 Meddelelse og fornyelse af opholdstilladelse § 1. En udlænding fra Kosovo-provinsen i  

 Forbundsrepublikken Jugoslavien (Kosovo), der befinder sig i Kosovo eller i  

 et nærområde hertil, og som efter aftale med De Forenede  

 Nationers Højkommissær for Flygtninge (UNHCR) eller anden  

 international organisation inviteres her til landet inden for kvoter fastsat  

 af indenrigsministeren, meddeles opholdstilladelse, såfremt vedkommende  

 er nødstedt på grund af voldshandlinger eller lignende  

 uroligheder i Kosovo og må antages at have behov for midlertidig  

 beskyttelse her i landet.
 Stk. 2. Udvælgelsen af de udlændinge, der meddeles  

 opholdstilladelse efter stk. 1, skal ske i samarbejde med UNHCR eller  

 anden international organisation.
 § 2. En udlænding fra Kosovo, der registreres som  

 asylansøger efter reglerne i udlændingelovens § 48 e,  

 stk. 1, meddeles opholdstilladelse, såfremt vedkommende på  

 grund af voldshandlinger eller lignende uroligheder i Kosovo må antages  

 at have behov for midlertidig beskyttelse her i landet.
§ 3. Efter ansøgning kan der meddeles opholdstilladelse  

 til 1)	en udlænding over 18 år, der samlever på  

 fælles bopæl i ægteskab eller fast samlivsforhold af  

 længere varighed med en herboende udlænding over 18 år med  

 opholdstilladelse efter denne lov, 2)	et mindreårigt barn af en herboende udlænding med  

 opholdstilladelse efter denne lov eller af dennes ægtefælle eller  

 faste samlever som nævnt i nr. 1, når barnet bor hos  

 forældremyndighedens indehaver, eller 3)	andre familiemedlemmer med en særlig nær  

 familiemæssig tilknytning til en herboende udlænding med  

 opholdstilladelse efter denne lov.
 Stk. 2. Ansøgning om opholdstilladelse efter  

 stk. 1 skal indgives til en dansk repræsentation eller til UNHCR  

 eller anden international organisation, hvormed der er indgået aftale  

 som nævnt i § 1, stk. 1, eller til  

 Udlændingestyrelsen.
 § 4. Opholdstilladelse efter denne lov meddeles midlertidigt  

 for en periode af 6 måneders varighed.
 § 5. Efter ansøgning kan en ny opholdstilladelse efter  

 denne lov meddeles, såfremt udlændingen på grund af  

 voldshandlinger eller lignende uroligheder i Kosovo må antages at have  

 behov for fortsat midlertidig beskyttelse her i landet.
 Stk. 2. Ny opholdstilladelse efter denne lov meddeles for 6  

 måneder ad gangen.
 Stk. 3. Er en udlænding registreret som  

 asylansøger her i landet efter reglerne i udlændingelovens  

 § 48 e, stk. 1, fornys vedkommendes opholdstilladelse efter denne  

 lov ikke ud over 2 år fra tidspunktet for den første meddelelse  

 af opholdstilladelsen, medmindre vedkommende frafalder sin ansøgning  

 om asyl i henhold til udlændingelovens § 7. Det i 1. pkt.  

 nævnte tidsrum regnes fra udlændingens indrejse her i landet,  

 hvis opholdstilladelsen er meddelt forinden dette tidspunkt.
§ 6. Uanset bestemmelserne i §§ 1-3 kan der kun,  

 når særlige grunde taler derfor, meddeles opholdstilladelse efter  

 denne lov, hvis 1)	udlændingen har indrejseforbud som følge af udvisning  

 efter § 21 eller efter udlændingeloven eller lov om midlertidig  

 opholdstilladelse til visse personer fra det tidligere Jugoslavien m.v., 2)	udlændingen er dømt for et forhold, som kunne  

 medføre udvisning efter § 21 eller efter udlændingelovens  

 §§ 22-24, såfremt pådømmelsen var sket her i  

 landet, 3)	der i øvrigt foreligger omstændigheder, som kunne  

 medføre udvisning efter udlændingelovens §§ 25-25 b,  

 eller 4)	udlændingen på grund af smitsom sygdom eller alvorligere  

 sjælelig forstyrrelse må antages at frembyde fare eller  

 væsentlige ulemper for sine omgivelser.
Kapitel 2 Indkvartering m.v.
 § 7. En udlænding med opholdstilladelse efter denne lov  

 får udgifterne til underhold, herunder transporten her til landet ved  

 meddelelsen af opholdstilladelse efter §§ 1 og 3 samt  

 sundhedsmæssige ydelser, dækket af Udlændingestyrelsen, jf.  

 dog stk. 2. Udlændingestyrelsen kan fastsætte  

 gennemsnitstakster for beregningen af de i 1. pkt. nævnte udgifter.
 Stk. 2. Udlændingestyrelsen kan bestemme, at en  

 udlænding, der har tilstrækkelige midler hertil, ikke skal have  

 dækket sine eller sin husstands udgifter til underhold, herunder at  

 udlændingen skal betale for sin eller sin husstands indkvartering.  

 Udlændingestyrelsens krav på betaling af udgifter for  

 indkvartering efter 1. pkt. tillægges udpantningsret.
§ 8. Udlændingestyrelsen tilvejebringer og driver  

 indkvarteringssteder for udlændinge med opholdstilladelse efter denne  

 lov.
Driften af indkvarteringsstederne varetages af Dansk Røde Kors  

 eller Beredskabsstyrelsen efter aftale med Udlændingestyrelsen.
Stk. 2. Bebygget eller ubebygget fast ejendom kan af  

 Udlændingestyrelsen erhverves ved ekspropriation, når  

 ekspropriationen vil være af væsentlig betydning for at sikre  

 tilvejebringelsen af de i stk. 1 nævnte indkvarteringssteder.  

 Ekspropriation kan ske til eje eller brug, herunder således at der kun  

 erhverves en begrænset rettighed over den pågældende  

 ejendom.
Ekspropriation finder sted efter reglerne i lov om  

 fremgangsmåden ved ekspropriation vedrørende fast ejendom.
 Stk. 3. Etablering af indkvarteringssteder i medfør af  

 stk. 1 er fritaget for planlovens bestemmelser om tilvejebringelse af  

 region-, kommune- og lokalplaner, bestemmelserne om tilladelse efter  

 planlovens § 35, stk. 1, samt bestemmelser i lokalplaner og de  

 planer m.v., der er opretholdt efter planlovens § 68, stk. 2.
 Stk. 4. Ved etablering af indkvarteringssteder i medfør  

 af stk. 1 er Udlændingestyrelsen fritaget for kravet om at  

 søge boligministerens bistand i § 4, stk. 2, i lov om  

 statens byggevirksomhed.
 § 9. En udlænding med opholdstilladelse efter denne lov  

 anvises ophold på et indkvarteringssted som nævnt i § 8,  

 stk. 1. Udlændingestyrelsen kan bestemme, at udlændingen  

 skal tage ophold på et andet indkvarteringssted end det  

 indkvarteringssted, hvor udlændingen opholder sig eller ønsker  

 at opholde sig.
 Stk. 2. En udlænding med opholdstilladelse efter denne  

 lov må ikke gennem voldelig eller truende adfærd over for  

 personer, der udfører opgaver med driften af et indkvarteringssted for  

 udlændinge, lægge hindringer i vejen for udførelsen af  

 disse personers hverv.
 Stk. 3. Ønsker en udlænding med opholdstilladelse  

 efter denne lov at opholde sig uden for de i § 8, stk. 1,  

 nævnte indkvarteringssteder, kan Udlændingestyrelsen kun, hvis  

 særlige grunde taler derfor, bestemme, at udlændingen skal tage  

 ophold på et indkvarteringssted som nævnt i § 8,  

 stk. 1.
 Stk. 4. Udlændingestyrelsen bestemmer, i hvilket omfang  

 en udlænding med opholdstilladelse efter denne lov, der opholder sig  

 uden for de i § 8, stk. 1, nævnte indkvarteringssteder, skal  

 have dækket sine og sin husstands udgifter til underhold som  

 nævnt i § 7. Udlændingestyrelsen kan give tilskud til  

 udgifter til indkvartering uden for de i § 8, stk. 1, nævnte  

 indkvarteringssteder.
§ 10. Børn i den undervisningspligtige alder med  

 opholdstilladelse efter denne lov skal deltage i særskilt tilrettelagt  

 undervisning eller i en undervisning, der står mål med, hvad der  

 almindeligvis kræves efter den særskilt tilrettelagte  

 undervisning.
Indenrigsministeren kan fastsætte nærmere regler  

 for, hvilken undervisning der tilbydes, og kan herunder efter forhandling med  

 undervisningsministeren bestemme, i hvilket omfang de nævnte  

 børn kan deltage i folkeskolens undervisning.
Indenrigsministeren kan  

 herunder fravige § 27.
Stk. 2. For andre udlændinge med opholdstilladelse efter  

 denne lov tilrettelægges tilbud om undervisning og kurser i fag af  

 betydning for tilbagevenden til Kosovo.
Indenrigsministeren kan  

 fastsætte nærmere regler for, hvilken undervisning der tilbydes,  

 og kan endvidere bestemme, at undervisningen kan ske i et samarbejde med  

 skoler og uddannelsesinstitutioner under Arbejdsministeriet,  

 Kulturministeriet og Undervisningsministeriet eller kan erstattes af  

 undervisning udbudt af disse.
Indenrigsministeren kan desuden bestemme, i  

 hvilket omfang gennemførelsen af undervisningen vil være  

 afhængig af, at de i 1. pkt. nævnte udlændinge medvirker  

 hertil som undervisere eller lignende.
Indenrigsministeren kan  

 herunder fravige § 27.
 Stk. 3. Udlændingestyrelsen tilrettelægger den  

 undervisning, der tilbydes i medfør af stk. 1 og 2.  

 Udførelse af undervisningen kan overlades til Beredskabsstyrelsen  

 eller private organisationer eller selskaber, som er godkendt hertil af  

 Udlændingestyrelsen.
 § 11. En udlænding med opholdstilladelse efter denne lov  

 har pligt til at medvirke ved udførelsen af nødvendige opgaver  

 i forbindelse med driften af det indkvarteringssted, hvor vedkommende er  

 indkvarteret.
 Stk. 2. Udlændingestyrelsen kan meddele en  

 udlænding med opholdstilladelse efter denne lov pålæg om at  

 udføre de i stk. 1 nævnte opgaver.  

 Udlændingestyrelsen kan bestemme, i hvilket omfang  

 tilsidesættelse af et pålæg meddelt efter 1. pkt. skal  

 medføre flytning til et andet indkvarteringssted.
 Stk. 3. En udlænding med opholdstilladelse efter denne  

 lov må udføre andre end de i stk. 1 nævnte opgaver i  

 forbindelse med driften af det indkvarteringssted, hvor vedkommende er  

 indkvarteret, og medvirke ved gennemførelsen af den undervisning, der  

 tilbydes i henhold til § 10. Udlændingen må endvidere tage  

 beskæftigelse i forbindelse med et praktikophold, der indgår som  

 led i den undervisning, der tilbydes i medfør af § 10.
 Stk. 4. Indenrigsministeren fastsætter nærmere  

 regler om udførelsen af de i stk. 1 og 3 nævnte opgaver.  

 Indenrigsministeren kan herunder fastsætte regler om nedsættelse  

 af beboervalgte organer på de enkelte indkvarteringssteder samt om  

 disse organers kompetence.
Stk. 5. En udlænding med opholdstilladelse efter denne  

 lov må deltage i ulønnet humanitært arbejde eller andet  

 lignende frivilligt arbejde.
Tilbud om det nævnte arbejde kan  

 tilrettelægges efter indenrigsministerens nærmere  

 bestemmelse.
 Stk. 6. Indenrigsministeren kan fastsætte nærmere  

 regler om, at en udlænding med opholdstilladelse efter denne lov kan  

 meddeles tilladelse til at tage beskæftigelse i forbindelse med et  

 særligt tilrettelagt trænings- og arbejdsprogram.
 Stk. 7. En udlænding med opholdstilladelse efter denne  

 lov kan kun efter nærmere regler herom, der fastsættes af  

 indenrigsministeren, meddeles tilladelse til at tage lønnet  

 beskæftigelse.
§ 12. Indenrigsministeren kan fastsætte regler om  

 erstatning for skader, som en udlænding med opholdstilladelse efter  

 denne lov forvolder på andre eller andres ejendele, og for skader, som  

 påføres en sådan udlænding eller dennes ejendele.  

 Indenrigsministeren kan fastsætte regler om forsikring mod  

 sådanne skader.
De herved forbundne udgifter afholdes af staten.
Stk. 2. Indenrigsministeren kan efter forhandling med  

 socialministeren fastsætte regler om, i hvilket omfang en  

 udlænding med opholdstilladelse efter denne lov er omfattet af reglerne  

 i lov om forsikring mod følger af arbejdsskade.
De herved forbundne  

 udgifter afholdes af staten.
 § 13. En udlænding med opholdstilladelse efter denne lov  

 skal ikke folkeregistreres.
§ 14. Til en udlænding med opholdstilladelse efter denne  

 lov kan der udstedes særlig rejselegitimation, såfremt  

 udlændingen ikke kan skaffe sig pas eller af andre grunde har behov for  

 et sådant dokument.
Indenrigsministeren kan fastsætte  

 nærmere regler om udstedelse og inddragelse af sådan  

 rejselegitimation.
 Stk. 2. En udlænding med opholdstilladelse efter denne  

 lov skal til stadighed medføre sit pas, anden legitimation eller bevis  

 for opholdstilladelsen under ophold her i landet.
 Stk. 3. Der kan udstedes tilbagerejsetilladelse til en  

 udlænding med opholdstilladelse efter denne lov.
Kapitel 3 Hjælp til repatriering m.v.
 § 15. Til en udlænding med opholdstilladelse efter denne  

 lov, som ønsker at vende tilbage til hjemlandet eller det tidligere  

 opholdsland med henblik på at tage varig bopæl, ydes efter  

 ansøgning hjælp til repatriering, hvis vedkommende ikke har  

 midler hertil. 1. pkt. finder tilsvarende anvendelse, hvis udlændingens  

 opholdstilladelse efter denne lov er inddraget eller nægtet fornyet i  

 medfør af § 20, 1. pkt., og hvis udlændingen ikke har  

 opholdstilladelse efter udlændingeloven.
Stk. 2. Hjælpen efter stk. 1 omfatter 1)	udgifter til rejsen fra Danmark til hjemlandet eller det tidligere  

 opholdsland, 2)	udgifter til transport (overfladetransport) af personlige ejendele  

 op til 2 m3 pr. person, 3)	udgifter på højst 10.000 kr. pr. familie til transport  

 af udstyr, der er nødvendigt for udlændingens eller dennes  

 families erhverv i hjemlandet eller det tidligere opholdsland, 4)	hjælp til etablering i hjemlandet eller det tidligere  

 opholdsland med indtil 18.000 kr. pr. person, der er fyldt 18 år, og  

 med indtil 6.000 kr. pr. person, der ikke er fyldt 18 år, 5)	udgifter på højst 10.000 kr. til køb af  

 erhvervsudstyr, der vil være egnet til at fremme udlændingens  

 beskæftigelsesmuligheder og genopbygningen af hjemlandet eller det  

 tidligere opholdsland samt udgifter til transport af sådant udstyr, 6)	udgifter til sygeforsikring i 1 år i hjemlandet eller det  

 tidligere opholdsland, hvis der ikke på anden måde er etableret  

 en sådan forsikring, og 7)	udgifter til medbragt lægeordineret medicin til højst 1  

 års forbrug.
 Stk. 3. En udlænding kan kun modtage hjælp til  

 repatriering én gang.
 Stk. 4. Til en udlænding med opholdstilladelse efter  

 § 3, stk. 1, kan hjælp til repatriering kun ydes, når  

 udlændingen vender tilbage til hjemlandet eller det tidligere  

 opholdsland sammen med den person, til hvem udlændingen har den  

 familiemæssige tilknytning, som har dannet grundlag for  

 opholdstilladelsen (referencen). Dette gælder dog ikke, hvis  

 udlændingen er blevet skilt fra og ikke længere samlever med  

 referencen, hvis referencen er død, eller hvis udlændingen som  

 barn er blevet familiesammenført med sine forældre og efter sit  

 fyldte 18. år ønsker at repatriere.
 Stk. 5. Beløbene i stk. 2, nr. 3-5, er fastsat i  

 1999-niveau og reguleres én gang årligt den 1. januar med  

 satsreguleringsprocenten, jf. lov om en satsreguleringsprocent.
§ 16. Indenrigsministeriet har ansvaret for den individuelle  

 rådgivning af herboende udlændinge med opholdstilladelse efter  

 denne lov, som udtrykker ønske om at vende tilbage til hjemlandet  

 eller det tidligere opholdsland.
Indenrigsministeriet kan overlade  

 udførelsen af opgaven efter 1. pkt. til en eller flere myndigheder,  

 organisationer eller foreninger m.v.
 § 17. Til en udlænding med opholdstilladelse efter denne  

 lov ydes efter ansøgning hjælp til rejse til et andet land end  

 vedkommendes hjemland eller tidligere opholdsland, hvor vedkommende efter  

 indrejsen her i landet har opnået indrejse- og opholdstilladelse, hvis  

 vedkommende ikke har midler hertil og frafalder en ansøgning om  

 opholdstilladelse her i landet.
Stk. 2. Hjælpen efter stk. 1 omfatter 1)	udgifter til rejsen fra Danmark til det pågældende  

 land, 2)	udgifter til transport (overfladetransport) af personlige ejendele  

 op til 2 m3 pr. person, 3)	udgifter på højst 5.000 kr. pr. familie til transport  

 af udstyr, der er nødvendigt for udlændingens eller dennes  

 families erhverv i det pågældende land, og 4)	andre udgifter, der er forbundet med rejsen.
 Stk. 3. En udlænding kan kun modtage hjælp efter  

 stk. 1 én gang.
 Stk. 4. Beløbet i stk. 2, nr. 3, er fastsat i  

 1999-niveau og reguleres én gang årligt den 1. januar med  

 satsreguleringsprocenten, jf. lov om en satsreguleringsprocent.
Kapitel 4 Bortfald og inddragelse af opholdstilladelse samt  

 udvisning og udrejse m.v.
 § 18. En opholdstilladelse efter denne lov bortfalder,  

 når udlændingen opgiver sin bopæl i Danmark, jf. dog  

 stk. 2. Tilladelsen bortfalder endvidere, når udlændingen  

 har opholdt sig uden for Danmark i mere end 3 på hinanden  

 følgende måneder.
 Stk. 2. For en udlænding med opholdstilladelse efter  

 denne lov, som er udrejst af Danmark med henblik på at tage varig  

 bopæl i hjemlandet eller det tidligere opholdsland, bortfalder  

 opholdstilladelsen uanset stk. 1, 1. pkt., først, når  

 vedkommende har opholdt sig uden for Danmark i mere end 3 på hinanden  

 følgende måneder.
 Stk. 3. En udlænding med opholdstilladelse efter denne  

 lov kan kun udnytte den i stk. 2 nævnte ret én gang.
 Stk. 4. Det kan efter ansøgning bestemmes, at  

 opholdstilladelsen ikke skal anses for bortfaldet i de i stk. 1 og 2  

 nævnte tilfælde.
 § 19. En opholdstilladelse efter denne lov bortfalder,  

 når udlændingen meddeles opholdstilladelse efter  

 udlændingeloven.
 § 20. En opholdstilladelse efter denne lov kan inddrages,  

 såfremt det grundlag, som er angivet i ansøgningen eller  

 tilladelsen, var urigtigt eller ikke længere er til stede.  

 Opholdstilladelsen kan endvidere inddrages, såfremt udlændingen  

 har opnået opholdstilladelsen ved svig, eller såfremt der  

 foreligger omstændigheder som nævnt i § 6.  

 Udlændingelovens § 19, stk. 5, og § 26, stk. 1,  

 finder tilsvarende anvendelse ved afgørelse om inddragelse af en  

 opholdstilladelse efter denne lov.
§ 21. En udlænding med opholdstilladelse efter denne lov  

 kan udvises, hvis den pågældende idømmes betinget eller  

 ubetinget frihedsstraf eller anden strafferetlig retsfølge, der  

 indebærer eller giver mulighed for frihedsberøvelse, for en  

 lovovertrædelse, der ellers ville have medført en straf af denne  

 karakter.
Udlændingen kan endvidere udvises efter  

 udlændingelovens §§ 25 og 51. Udlændingelovens §§ 26,  

 32, 49, 50 og 50 a finder tilsvarende anvendelse.
 § 22. Afgørelse om at inddrage eller ikke at forny en  

 opholdstilladelse efter denne lov og afgørelse om udvisning skal  

 indeholde en frist for udrejse, der bortset fra påtrængende  

 tilfælde ikke må være kortere end 1 måned, jf. dog  

 stk. 3. Afgørelsen skal endvidere indeholde oplysning om reglen i  

 stk. 2.
Stk. 2. Påklages en afgørelse efter stk. 1  

 inden 7 dage efter, at den er meddelt udlændingen, har vedkommende ret  

 til at forblive her i landet, indtil klagen er afgjort.
Opretholdes  

 afgørelsen, fastsættes en ny frist for udrejse efter reglerne i  

 stk. 1.
Stk. 3. Er udvisning sket ved dom, fastsætter politiet  

 udrejsefristen til straks.
Udrejsefristen regnes fra tidspunktet for  

 løsladelse eller udskrivning fra hospital eller forvaring.
Er dommen  

 betinget, eller er udvisning sket ved dom til ambulant behandling med  

 mulighed for frihedsberøvelse, regnes fristen fra tidspunktet for  

 endelig dom i sagen eller, hvis udlændingen ikke har været til  

 stede ved domsafsigelsen, fra tidspunktet for dommens forkyndelse.
 Stk. 4. For udlændingens udrejse af landet finder  

 udlændingelovens §§ 30 og 31 tilsvarende anvendelse.
 § 23. Indtil der er truffet afgørelse om, hvorvidt en  

 udlænding med opholdstilladelse efter denne lov skal udsendes under  

 henvisning til, at vedkommende ikke har ret til at opholde sig her i landet,  

 og indtil afgørelse herom kan iværksættes, kan politiet  

 træffe bestemmelse om foranstaltninger i overensstemmelse med reglerne  

 i udlændingelovens § 34, stk. 1. Såfremt de i  

 udlændingelovens § 34, stk. 1, nævnte foranstaltninger  

 ikke er tilstrækkelige til at sikre muligheden for udsendelse af en  

 sådan udlænding, kan politiet bestemme, at udlændingen skal  

 frihedsberøves.
 Stk. 2. En udlænding med opholdstilladelse efter denne  

 lov kan frihedsberøves, såfremt vedkommende ikke efterkommer  

 Udlændingestyrelsens bestemmelse om at tage ophold, jf. § 9,  

 stk. 1, 2. pkt., eller stk. 3. Det samme gælder en  

 udlænding, der gennem voldelig eller truende adfærd over for  

 personer, der udfører opgaver med driften af et indkvarteringssted for  

 udlændinge, lægger hindringer i vejen for udførelsen af  

 disse personers hverv, jf. § 9, stk. 2.
 Stk. 3. Udlændingelovens §§ 37-37 f og § 58  

 finder tilsvarende anvendelse i forbindelse med frihedsberøvelse efter  

 stk. 1, 2. pkt., og stk. 2.
 Stk. 4. En udlænding med opholdstilladelse efter denne  

 lov kan varetægtsfængsles under de i udlændingelovens  

 § 35 nævnte betingelser.
 § 24. Udlændingelovens § 40, stk. 1-7, finder  

 tilsvarende anvendelse.
 Stk. 2. Udlændingestyrelsen indhenter oplysninger fra en  

 udlænding med opholdstilladelse efter denne lov om vedkommendes  

 identitet og andre personlige og familiemæssige forhold.
Stk. 3. Der kan optages fingeraftryk af en udlænding med  

 opholdstilladelse efter denne lov.
Bestemmelserne i udlændingelovens  

 § 40 a, stk. 3-10, finder tilsvarende anvendelse.
Stk. 4. Der kan optages personfotografi af en  

 udlænding med opholdstilladelse efter denne lov.
Bestemmelserne i  

 udlændingelovens § 40 b, stk. 3-8, finder tilsvarende  

 anvendelse.
Kapitel 5 Adgang til behandling af ansøgning om  

 opholdstilladelse efter udlændingeloven § 25. Ansøgning om opholdstilladelse efter  

 udlændingelovens § 9 fra en udlænding med opholdstilladelse  

 efter denne lov kan indgives og behandles, mens udlændingen opholder  

 sig her i landet.
 § 26. Indgiver en udlænding med opholdstilladelse efter  

 denne lov her i landet ansøgning om asyl i henhold til  

 udlændingelovens § 7, registrerer politiet udlændingen som  

 asylansøger efter reglerne i udlændingelovens § 48 e,  

 stk. 1. Udlændingens asylansøgning behandles ikke, så  

 længe vedkommende er meddelt opholdstilladelse efter denne lov, jf. dog  

 stk. 2. Meddeles en udlænding efter at være registreret som  

 asylansøger opholdstilladelse efter denne lov, finder 2. pkt.  

 tilsvarende anvendelse.
Stk. 2. Udskydelse af behandlingen af en asylansøgning  

 i henhold til udlændingelovens § 7 kan ikke udstrækkes ud  

 over 2 år fra tidspunktet for den første meddelelse af  

 opholdstilladelse efter denne lov.
Det i 1. pkt. nævnte tidsrum regnes  

 fra tidspunktet for udlændingens indrejse her i landet, hvis  

 opholdstilladelsen er meddelt forinden dette tidspunkt.
Kapitel 6 Kompetence- og klageregler § 27. Afgørelser i henhold til denne lov træffes  

 med de undtagelser, der fremgår af stk. 3-5, af  

 Udlændingestyrelsen.
 Stk. 2. Udlændingestyrelsens afgørelser kan  

 bortset fra afgørelser i henhold til §§ 1-3, § 5, § 8,  

 stk. 2, § 9, stk. 1, 2. pkt., og stk. 3 og 4, og  

 § 11, stk. 2, påklages til indenrigsministeren.
 Stk. 3. Tilbagerejsetilladelse i henhold til § 14,  

 stk. 3, udstedes af Udlændingestyrelsen eller i helt særlige  

 tilfælde af vedkommende politimester, politidirektøren eller  

 Rigspolitichefen.
Stk.  4. Afgørelser i henhold til § 17  

 træffes af Rigspolitichefen.
Afgørelser i henhold til § 22,  

 stk. 3, 1. pkt., § 23, stk. 1 og 2, og § 24, stk. 3  

 og 4, træffes af vedkommende politimester, politidirektøren  

 eller Rigspolitichefen.
Afgørelser i henhold til § 17, § 23,  

 stk. 1 og 2, og § 24, stk. 3 og 4, kan påklages til  

 indenrigsministeren.
Udlændingelovens § 48, 5. og 6. pkt., finder  

 tilsvarende anvendelse.
Stk. 5. Udvisning efter § 21, 1. pkt., sker ved dom efter  

 reglerne i udlændingelovens §§ 49, 50 og 50 a.
Udvisning efter  

 § 21, 2. pkt., sker ved kendelse i de i udlændingelovens  

 § 51, stk. 2, 2. pkt., nævnte tilfælde.  

 Varetægtsfængsling efter § 23, stk. 4, sker ved  

 kendelse efter retsplejelovens regler herom.
Kapitel 7 Straffebestemmelser § 28. Medmindre højere straf er forskyldt efter den  

 øvrige lovgivning, straffes overtrædelse af en i medfør  

 af § 9, stk. 1, 2. pkt., eller stk. 3, truffet bestemmelse  

 eller af § 9, stk. 2, eller § 14, stk. 2, med bøde  

 eller under skærpende omstændigheder med hæfte.
Kapitel 8 Forholdet til anden lovgivning § 29. For udlændinge, der har eller tidligere har haft  

 opholdstilladelse efter denne lov, finder lov om midlertidig  

 opholdstilladelse til visse personer fra det tidligere Jugoslavien m.v. ikke  

 anvendelse.
 § 30. For udlændinge med opholdstilladelse efter denne  

 lov finder udlændingelovens bestemmelser alene anvendelse i det omfang,  

 det følger af denne lov.
Kapitel 9 Ikrafttrædelses- og overgangsbestemmelser § 31. Loven træder i kraft dagen efter lovens  

 bekendtgørelse i Lovtidende.
 Stk. 2. § 2 finder alene anvendelse for udlændinge,  

 der har indgivet ansøgning om opholdstilladelse efter  

 udlændingelovens § 7 efter lovens ikrafttræden.
 § 32. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Baggrunden for lovforslaget Udviklingen i Kosovo-provinsen i Forbundsrepublikken  

 Jugoslavien (Kosovo) har medført, at hundredetusindvis af mennesker er  

 fordrevet fra deres hjemegn.
Udenrigsministeriet har oplyst, at der den 9.  

 april 1999 skønnedes at være knap 800.000 fordrevne i Kosovo og  

 i nærområderne hertil.
Hertil kommer mere end 100.000 fordrevne i  

 de europæiske lande.
Af de knap 800.000 fordrevne i Kosovo og  

 nærområderne hertil skønnes ca. 303.000 at opholde sig i  

 Albanien, ca. 115.500 i Makedonien, ca. 60.000 i Montenegro og ca. 24.500 i  

 Bosnien-Hercegovina.
Det skønnes, at ca. 260.000 fordrevne fortsat  

 opholder sig i selve Kosovo, og at ca. 30.000 opholder sig i det  

 øvrige Serbien.
Tallene for Kosovo og det øvrige Serbien har  

 ikke kunnet bekræftes siden den 24. marts 1999.
Den humanitære situation i nabolandene har som  

 følge af disse strømme af fordrevne mennesker udviklet sig  

 dramatisk i den seneste tid.
Det gælder navnlig for Albanien og  

 Makedonien, som har modtaget de største antal fordrevne.
Mange af de  

 fordrevne er i en dårlig tilstand og har behov for  

 lægehjælp og livsvigtig medicin, som ikke fås i  

 områderne i den foreliggende situation.
På et møde den 4. april 1999 under  

 fælles ledelse af NATO og EU-formandskabet var der generel enighed om,  

 at der er behov for en øjeblikkelig og substantiel humanitær  

 hjælpeindsats over for de fordrevne fra Kosovo, og at denne indsats  

 skal bidrage til den generelle politiske målsætning for en  

 løsning af Kosovo-konflikten, nemlig at de fordrevne skal kunne vende  

 tilbage til Kosovo og leve i sikkerhed under international beskyttelse.
UNHCR  

 er udpeget som den ledende koordinator for de humanitære aktiviteter.  

 NATO vil yde praktisk og logistisk støtte til indsatsen.
 FN s flygtningehøjkommissær har på  

 baggrund af den oven for beskrevne situation i nabolandene til Kosovo  

 appelleret om, at nogle af de fordrevne fra Kosovo tilbydes midlertidig  

 beskyttelse i andre lande, indtil forholdene i Kosovo tillader en  

 tilbagevenden i sikkerhed og værdighed.
På et møde i Humanitarian Issues Working  

 Group of the Peace Implementation Council (HIWG) i Genève den 6. april  

 1999 har flygtningehøjkommissæren i tilknytning til sin appel om  

 midlertidig beskyttelse til fordrevne fra Kosovo endvidere udtalt, at den  

 bedste løsning på Kosovo-konflikten er, at de fordrevne  

 frivilligt kan vende tilbage til Kosovo, ligesom beskyttelse og hjælp i  

 nærområderne er at foretrække.
Humanitær evakuering  

 af fordrevne er derfor et ekstraordinært skridt, som blandt andet  

 forudsætter, at de pågældende fordrevne selv ønsker  

 dette.
 På et ekstraordinært Rådsmøde  

 (Retlige og indre anliggender) den 7. april 1999 i Luxembourg udtalte  

 EU-landene, at man vil være imødekommende over for en  

 henvendelse fra UNHCR til de enkelte lande om at yde midlertidig beskyttelse  

 til nogle af de fordrevne fra Kosovo.
Regeringen finder, at den humanitære katastrofe i  

 Kosovo og i nærområderne hertil kræver en helt  

 ekstraordinær hjælpeindsats fra det internationale samfund,  

 således at de fordrevne kan vende tilbage til Kosovo og leve i  

 sikkerhed under international beskyttelse.
Med henblik på at opnå  

 dette overordnede mål for en løsning af Kosovo-konflikten finder  

 regeringen, at den humanitære hjælpeindsats i højest mulig  

 grad skal målrettes mod nærområderne, hvor de fordrevne  

 befinder sig.
Herved undgås også, at det internationale samfund  

 medvirker til gennemførelsen af den etniske udrensning, der  

 foregår i Kosovo på nuværende tidspunkt.
Danmark har på den baggrund i år indtil den 6.  

 april ydet 24 mill. kr. i humanitær bistand til ofrene for  

 Kosovo-konflikten.
Der er endvidere truffet beslutning om yderligere bistand  

 på 180 mill. kr., som blandt andet vil blive ydet i form af  

 flygtningelejre i Makedonien og Albanien.
Regeringen finder imidlertid, at der er tale om en  

 så katastrofal humanitær situation i Kosovo og i  

 nærområderne hertil, at der også er behov for, at andre  

 lande kan aflaste de ramte nærområder ved at yde nogle af de  

 fordrevne midlertidig beskyttelse, indtil forholdene i Kosovo er så  

 sikre, at de kan vende tilbage under ordnede forhold.
Tilbuddet om  

 midlertidig beskyttelse skal ses som et led i den samlede humanitære  

 hjælpeindsats over for ofrene for Kosovo-konflikten.
2. Lovforslagets hovedindhold Med lovforslaget skabes det retlige grundlag for, at  

 Danmark - i overensstemmelse med det ovenfor anførte - kan modtage  

 fordrevne fra Kosovo, der befinder sig i Kosovo eller i  

 nærområderne hertil, og som er nødstedte på grund af  

 voldshandlinger eller lignende uroligheder i Kosovo og må antages at  

 have behov for midlertidig beskyttelse her i landet.
Modtagelsen af fordrevne skal ske efter aftale med UNHCR  

 eller en anden international organisation inden for kvoter, der  

 fastsættes af indenrigsministeren.
Den første kvote vil  

 være på 1.500 personer.
I kvoten er indregnet  

 familiesammenførte personer, jf. lovforslagets § 3. Modtagelsen  

 af fordrevne vil alene ske i det omfang, de pågældende selv  

 ønsker at modtage beskyttelse her i landet.
De fordrevne vil blive meddelt midlertidig  

 opholdstilladelse efter lovforslaget og vil således ikke være  

 omfattet af udlændingelovens system.
Dette indebærer, at en  

 udlænding med midlertidig opholdstilladelse efter lovforslaget ikke vil  

 få behandlet en eventuel ansøgning om asyl her i landet,  

 så længe den pågældende har midlertidig  

 opholdstilladelse efter lovforslaget.
Asylsagsbehandlingen kan dog  

 højst udskydes i to år fra tidspunktet for den første  

 meddelelse af opholdstilladelse efter lovforslaget.
Lovforslaget indebærer endvidere, at en  

 udlænding fra Kosovo, der indgiver ansøgning om asyl efter  

 lovforslagets ikrafttræden og registreres som spontan  

 asylansøger her i landet, vil blive meddelt midlertidig  

 opholdstilladelse efter lovforslaget, såfremt den  

 pågældende på grund af voldshandlinger eller lignende  

 uroligheder i Kosovo må antages at have behov for midlertidig  

 beskyttelse her i landet.
Asylansøgningen vil herefter ikke blive  

 behandlet, så længe den pågældende har  

 opholdstilladelse efter lovforslaget.
Også i disse tilfælde kan  

 asylsagsbehandlingen dog højst udskydes i to år fra tidspunktet  

 for den første meddelelse af opholdstilladelse efter lovforslaget.
Vilkårene for de udlændinge, der meddeles  

 midlertidig opholdstilladelse efter lovforslaget, skal afpasses det forhold,  

 at de pågældende alene har midlertidig opholdstilladelse her i  

 landet.
Udlændinge med midlertidig opholdstilladelse efter lovforslaget  

 vil derfor blive anvist indkvartering på indkvarteringssteder, som  

 tilvejebringes og drives af staten, ligesom de pågældende vil  

 få deres udgifter til underhold dækket af staten.
De  

 pågældende vil endvidere blive tilbudt undervisning og  

 aktivering, herunder kurser i fag af betydning for en tilbagevenden til  

 Kosovo, ligesom de vil få tilbud om lægelig behandling i det  

 omfang, de har behov herfor.
 Med henblik på at muliggøre en fleksibel  

 regulering af de pågældendes vilkår, som vil kunne afpasses  

 varigheden af de pågældendes ophold her i landet og situationen i  

 hjemlandet og i nærområderne hertil, indeholder lovforslaget en  

 række bemyndigelser, hvorefter indenrigsministeren kan fastsætte  

 nærmere regler om indholdet af den undervisning og aktivering, som de  

 pågældende vil blive tilbudt, ligesom indenrigsministeren vil  

 kunne fastsætte regler om, at de må tage beskæftigelse  

 under visse nærmere angivne forudsætninger.
 Lovforslaget giver mulighed for, at der kan meddeles  

 opholdstilladelse til ægtefæller og samlevere, mindreårige  

 børn samt andre familiemedlemmer med en særlig nær  

 familiemæssig tilknytning til en udlænding med opholdstilladelse  

 efter lovforslaget.
 Lovforslaget indeholder endvidere bestemmelser om  

 hjælp til repatriering.
 3. Internationale konventioner m.v.
 De skønsmæssige beføjelser, der i  

 medfør af lovforslaget overlades til domstolene og myndighederne,  

 herunder f.eks. adgangen til familiesammenføring, adgangen til  

 udvisning og adgangen til frihedsberøvelse, forudsættes  

 administreret i overensstemmelse med Danmarks internationale  

 forpligtelser.
 Forslaget om at give midlertidig opholdstilladelse til de  

 af lovforslaget omfattede fordrevne og om efter en 2-årig periode, hvis  

 udlændingen fortsat ønsker det, at iværksætte  

 behandlingen af en ansøgning om asyl, er i overensstemmelse med  

 refoulementsforbudet i flygtningekonventionens artikel 33 samt blandt andet  

 artikel 3 i Den Europæiske Menneskerettighedskonventionen og artikel 3  

 og 16 i FN s konvention mod tortur og anden grusom, umenneskelig eller  

 nedværdigende behandling eller straf.
Forslaget indebærer, at asylsagsbehandlingen  

 højst kan udskydes i 2 år, og at de af lovforslaget omfattede  

 udlændinge vil få rettigheder med hensyn til undervisning,  

 aktivering og beskæftigelse m.v., som er målrettede efter  

 opholdets midlertidige karakter.
Forslaget er på den baggrund ikke i  

 strid med flygtningekonventionen.
Det bemærkes, at en lignende  

 bestemmelse om udskydelse af behandlingen af asylansøgninger i lov om  

 midlertidig opholdstilladelse til visse personer fra det tidligere  

 Jugoslavien m.v. blev udarbejdet efter drøftelse med UNHCR.
 4. Økonomiske og administrative konsekvenser af lovforslaget  

 m.v.
Den første kvote af udlændinge fra Kosovo vil  

 være på 1.500 personer.
I kvoten er indregnet  

 familiesammenførte personer, jf. lovforslagets § 3.  

 Udlændingene vil blive anvist indkvartering på  

 indkvarteringssteder, som tilvejebringes af Udlændingestyrelsen og  

 på Udlændingestyrelsens vegne drives af Dansk Røde Kors og  

 Beredskabsstyrelsen i alt væsentligt i overensstemmelse med  

 principperne i de gældende overenskomster mellem Indenrigsministeriet  

 og Dansk Røde Kors/Beredskabsstyrelsen.
De samlede udgifter til indkvartering og underhold,  

 herunder til sundhedsmæssige ydelser, i 6 måneder for 1.500  

 udlændinge incl. familiesammenførte personer efter lovforslagets  

 § 3 skønnes at udgøre i alt ca. 80 mill. kr.
Dette svarer  

 til en gennemsnitlig pris på 106.552 kr. incl. moms pr. person på  

 helårsbasis.
Kriterierne for udvælgelse af udlændinge fra  

 Kosovo indebærer, at der vil være en del personer med et  

 særligt omsorgsbehov.
 Hertil kommer en række øvrige udgifter til  

 transport til Danmark, etablering af centre, drift, husleje, afvikling af  

 centrene, administration m.v. svarende til ca. 48 mill. kr.
Dansk Røde Kors, Asylafdelingen, forventes at  

 anvende ca. 11 årsværk til ledelse, administration og  

 hjælpefunktioner i forbindelse med drift og efterfølgende  

 afvikling af indkvarteringssteder for fordrevne fra Kosovo.
Udgifter hertil  

 udgør 5,0 mill. kr. i 1999, heraf 1,5 mill. kr. til  

 lokaleudgifter.
Udlændingestyrelsen vil oprette en særlig  

 Kosovo-enhed på 8 årsværk, som skal foretage  

 udvælgelsesprocedurer og i øvrigt varetage de særlige  

 administrative opgaver omkring de fordrevne fra Kosovo.
Udgifterne hertil  

 skønnes at udgøre 4,2 mill. kr. i 1999.
 Udgifter som følge af lovforslagets § 2 vil  

 blive afholdt over Indenrigsministeriets ordinære bevillinger  

 vedrørende asylansøgere, idet der er tale om udgifter, som  

 efter gældende lovgivning afholdes i medfør af  

 udlændingelovens § 42 a.
Lovforslaget indebærer endvidere, at der ydes  

 hjælp til udlændingenes tilbagevenden til hjemlandet eller  

 tidligere opholdsland.
Hjælpen omfatter hjælp til hjemrejse,  

 transport af personlige ejendele og udstyr samt etablering i hjemlandet eller  

 det tidligere opholdsland.
Hjælpen vil blive ydet, såfremt en  

 udlænding med opholdstilladelse efter lovforslaget frivilligt  

 vælger at repatriere, eller såfremt grundlaget for  

 opholdstilladelsen bortfalder.
Den samlede hjælp pr. udlænding,  

 der vender tilbage til hjemlandet eller det tidligere opholdsland  

 skønnes til ca. 20.000 kr.
Det er beregningsteknisk forudsat, at  

 grundlaget for de ankomne udlændinges ophold i Danmark vil bortfalde  

 efter 6 måneder, således at der ydes støtte til i alt  

 1.500 personer.
De samlede udgifter i forbindelse med udlændingenes  

 tilbagevenden til hjemlandet eller det tidligere opholdsland skønnes  

 på den baggrund at udgøre i alt 30 mill. kr.
 Lovforslaget forventes ikke at give anledning til  

 merudgifter af betydning for politiet.
 Lovforslaget skønnes ikke at medføre  

 kommunaløkonomiske konsekvenser.
De samlede merudgifter forbundet med lovforslaget  

 skønnes således at udgøre ca. 158 mill. kr., som afholdes  

 af staten.
Udgiftsskønnet er forbundet med en vis usikkerhed blandt  

 andet vedrørende andelen af fordrevne med særligt  

 omsorgsbehov.
 Den forventede foreløbige fordeling af  

 merudgifterne på finansloven fremgår af følgende  

 oversigt:
Hovedkonto (mill. kr.) Merudgifter Heraf lønsum 13.11.15. Udlændingestyrelsens  

 driftsbevilling 4,2 2,8 13.31.01. Underhold af asylansøgere m.v.
29,8 0 13.31.03. Dansk Røde Kors 85,0 52,4 13.31.09. Anlægsprogram,  

 Udlændingestyrelsen 4,0 0 13.39.01. Tilskud vedrørende indvandrere og  

 flygtninge 5,0 0 13.39.04. Tilbagevenden til hjemlandet (ny hovedkonto,  

 lovbunden udgift) 30,0 0 Merudgifter i alt 158,0 55,2 I tilfælde af yderligere kvoter af  

 fordrevne fra Kosovo eller eventuelle behov for at udstrække de  

 fordrevnes midlertidige ophold i Danmark ud over 6 måneder udarbejdes  

 aktstykke med de fornødne konkrete oplysninger med henblik på  

 forelæggelse for Finansudvalget.
I det enkelte aktstykke vil  

 indgå oplysninger om antallet af fordrevne samt nærmere  

 økonomiske konsekvenser heraf.
Indenrigsministeriet vil i forbindelse  

 med udarbejdelse af de konkrete aktstykker tillige søge merbevilling  

 til det personalebehov, som vil være nødvendiggjort af den  

 forventede udvidelse af antallet af fordrevne fra Kosovo til  

 indkvartering.
 Merudgifterne i forbindelse med lovforslaget finansieres  

 af finanslovens bevillinger til ekstraordinære humanitære bidrag  

 i uforudsete internationale nødhjælps- og katastrofesituationer,  

 bortset fra Udlændingestyrelsens udgifter til den særlige  

 Kosovo-enhed, som finansieres af Indenrigsministeriets omstillingsreserve  

 vedrørende flygtninge.
 Lovforslagets bevillingsmæssige konsekvenser,  

 herunder den endelige fordeling på hovedkonti, vil blive optaget  

 på forslag til lov om tillægsbevilling for 1999.
 Lovforslaget forventes ikke at medføre  

 erhvervsadministrative eller erhvervsøkonomiske konsekvenser eller  

 administrative konsekvenser for borgerne, ligesom lovforslaget ikke forventes  

 at have miljømæssige konsekvenser.
 Der er ikke EU-retlige aspekter i lovforslaget.
 5. Hørte myndigheder m.v.
 Lovforslaget er samtidig med fremsættelsen for  

 Folketinget sendt til høring hos følgende myndigheder og  

 organisationer:
 Advokatrådet, Akademikernes Centralorganisation  

 (AC), Amnesty International, Amtsrådsforeningen, Beredskabsstyrelsen,  

 Dansk Arbejdsgiverforening, Dansk Flygtningehjælp, Dansk Røde  

 Kors, Det Danske Center for Menneskerettigheder, Den Danske Dommerforening,  

 Dokumentations- og Rådgivningscenteret for Racediskrimination,  

 Dommerfuldmægtigforeningen, Flygtningenævnet, Foreningen af  

 Politimestre i Danmark, Foreningen af Statsamtmænd, Frederiksberg  

 Kommune, Funktionærernes og Tjenestemændenes  

 Fællesråd (FTF), Kommunernes Landsforening, Københavns  

 Kommune, Landsorganisationen i Danmark, Mellemfolkeligt Samvirke,  

 Nævnet for Etnisk Ligestilling, Politidirektøren i  

 København, Politiforbundet i Danmark,  

 Politifuldmægtigforeningen, præsidenterne for Østre og  

 Vestre Landsret, retterne i København, Århus, Odense, Aalborg og  

 Roskilde, Registertilsynet, Rigsadvokaten, Rigspolitichefen, Rådet for  

 Etniske Minoriteter, Statsamtsjuristforeningen samt  

 Udlændingestyrelsen.
Vurdering af konsekvenser af lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner nej ja (158 mill. kr. for staten i 1999) Administrative konsekvenser for stat, kommuner og  

 amtskommuner nej Dansk Røde Kors, Asylafdelingen, forventes at anvende  

 ca. 11 årsværk til ledelse, administration og  

 hjælpefunktioner i forbindelse med drift og efterfølgende  

 afvikling af indkvarteringssteder for fordrevne fra Kosovo.
Udgifter hertil  

 udgør 5,0 mill. kr. i 1999, heraf 1,5 mill. kr. til  

 lokaleudgifter.
Udlændingestyrelsen vil oprette en særlig Kosovo-enhed  

 på 8 årsværk, som skal foretage udvælgelsesprocedurer  

 og i øvrigt varetage de særlige administrative opgaver omkring  

 de fordrevne fra Kosovo.
Udgifterne hertil skønnes at udgøre  

 4,2 mill. kr. i 1999.
Økonomiske konsekvenser for erhvervslivet nej nej Administrative konsekvenser for erhvervslivet nej nej Miljømæssige konsekvenser nej nej Administrative konsekvenser for borgerne nej nej Forholdet til EU-retten Der er ikke EU-retlige aspekter i lovforslaget.
Bemærkninger til forslagets enkelte  

 bestemmelser Til § 1 Bestemmelsen indebærer, at udlændinge fra  

 Kosovo, som opholder sig i Kosovo eller i et nærområde hertil,  

 kan inviteres til Danmark og få midlertidig opholdstilladelse inden for  

 nærmere fastsatte kvoter fastsat af indenrigsministeren.
Det er en  

 forudsætning, at invitationsordningen etableres efter aftale med UNHCR  

 eller en anden international organisation.
I første omgang vil op til 1.500 personer blive  

 meddelt midlertidig opholdstilladelse efter bestemmelsen.
Fastsættelse  

 af yderligere kvoter vil forudsætte, at Finansudvalget godkender et  

 aktstykke, der giver bevilling til de hertil forbundne udgifter.
Der er tale om en invitationsordning, der er  

 tiltænkt udlændinge fra Kosovo, som opholder sig i Kosovo eller  

 et nærområde hertil.
Det er en forudsætning, at de  

 pågældende er nødstedte på grund af voldshandlinger  

 eller lignende uroligheder i Kosovo, og at de som følge af den  

 nuværende konflikt i Kosovo må antages at have behov for  

 midlertidig beskyttelse her i landet.
Det vil navnlig være de  

 fordrevne, der udgør den største belastning for  

 nærområdet, herunder ældre, syge og familier med små  

 børn, der vil blive tilbudt midlertidig beskyttelse.
Samtidig skal  

 udvælgelsen søge at sikre, at personer fra samme familie og  

 samme område i Kosovo så vidt muligt ikke adskilles.
Der kan  

 ligeledes tages hensyn til, om de fordrevne har familie her i landet, som de  

 ønsker at bosætte sig hos.
 Det er en forudsætning for anvendelsen af  

 bestemmelsen, at de pågældende frivilligt ønsker at komme  

 til Danmark.
 I § 1, stk. 2, er det præciseret,  

 at udvælgelsen af de fordrevne, der skal tilbydes midlertidig  

 beskyttelse, sker i samarbejde med UNHCR eller en anden international  

 organisation.
 Den nærmere fremgangsmåde i forbindelse med  

 gennemførelsen af ordningen tænkes tilrettelagt således,  

 at der på Indenrigsministeriets foranledning udsendes en delegation  

 under ledelse af Udlændingestyrelsen med repræsentanter for  

 relevante organisationer, som i samarbejde med UNHCR eller en anden  

 international organisation foretager udvælgelsen af de  

 udlændinge, der skal tilbydes beskyttelse.
Til § 2 Bestemmelsen indebærer, jf. også forslagets  

§ 31, stk. 2, at udlændinge fra Kosovo, der indgiver  

 ansøgning om asyl her i landet efter lovens ikrafttræden,  

 meddeles opholdstilladelse efter lovforslaget, såfremt de på  

 grund af voldshandlinger eller lignende uroligheder i Kosovo må antages  

 at have behov for midlertidig beskyttelse her i landet.
Det er en forudsætning, at de pågældende  

 er registrerede som asylansøgere her i landet.
De  

 pågældende skal således gennemgå en  

 Dublin-procedure/afvisningsprocedure, jf. udlændingelovens §§ 48  

 a-d, for at få konstateret, om Danmark er ansvarlig for behandlingen af  

 deres asylansøgninger.
Til § 3 Bestemmelsen regulerer adgangen for  

 familiesammenføring til udlændinge, der er meddelt midlertidig  

 opholdstilladelse efter lovforslaget.
Efter bestemmelsen kan  

 opholdstilladelse gives til udlændinge, der opholder sig i Kosovo, i et  

 nærområde hertil eller i et tredjeland.
Det er ikke  

 nødvendigt, at familieforholdet er etableret inden meddelelse af  

 opholdstilladelse til hovedpersonen.
Afgørelsen om meddelelse af  

 familiesammenføring træffes af Udlændingestyrelsen  

 på grundlag af en konkret vurdering.
Der skal i den forbindelse ikke  

 stilles forsørgelseskrav.
 Bestemmelsen i § 3, stk. 1, nr. 1, svarer  

 til udlændingelovens § 9, stk. 1, nr. 2.
 Bestemmelsen i § 3, stk. 1, nr. 2, svarer  

 i hovedtræk til udlændingelovens § 9, stk. 1, nr. 3,  

 idet det dog er tilføjet, at også mindreårige børn  

 af udlændingens faste samlever i et samlivsforhold af længere  

 varighed kan meddeles opholdstilladelse, når barnet bor hos  

 forældremyndighedens indehaver.
Bestemmelsen i § 3, stk. 1, nr. 3,  

 omfatter familiemedlemmer med en særlig nær tilknytning til en  

 herboende udlænding med opholdstilladelse efter lovforslaget.  

 Bestemmelsen er primært tiltænkt anvendt på forældre  

 til herboende mindreårige børn, forældre over 60 år  

 til herboende samt andre nære familiemedlemmer, med hvem der i  

 hjemlandet bestod et husstandsfællesskab, og hvor det efter en samlet  

 vurdering er rimeligt at give familiesammenføring.
Afgrænsningen  

 vil navnlig følge artikel 8 i Den Europæiske  

 Menneskerettighedskonvention.
Til § 4 Bestemmelsen fastsætter, at opholdstilladelse efter  

 lovforslaget meddeles midlertidigt for en periode af 6 måneders  

 varighed.
Til § 5 Bestemmelsen angiver, at der efter ansøgning kan  

 meddeles en ny opholdstilladelse efter lovforslaget, såfremt  

 udlændingen på grund af voldshandlinger eller lignende  

 uroligheder i Kosovo har behov for fortsat midlertidig beskyttelse her i  

 landet.
Der vil ved afgørelsen om meddelelse af en ny  

 opholdstilladelse kunne lægges vægt på, hvorvidt den  

 pågældende udlænding har mulighed for at tage ophold i et  

 nærområde til Kosovo.
Der er ikke sat nogen øvre  

 grænse for, hvor mange gange en ny opholdstilladelse kan meddeles.
 En generel tilbagesendelse til Kosovo af grupper af  

 udlændinge, der har haft opholdstilladelse efter lovforslaget, vil  

 forudsætte, at det blandt andet på baggrund af de  

 tilkendegivelser, der måtte foreligge fra UNHCR eller anden  

 international side, kan lægges til grund, at forholdene i Kosovo  

 må anses for således normaliserede, at en tilbagevenden vil  

 være forsvarlig og kunne ske under ordnede forhold.
 I § 5, stk. 2, bestemmes, at meddelelse  

 af ny opholdstilladelse sker for 6 måneder ad gangen.
Er en udlænding registreret som asylansøger  

 her i landet, fornys vedkommendes opholdstilladelse ikke ud over 2 år  

 fra tidspunktet for den første meddelelse af opholdstilladelse,  

 medmindre vedkommende frafalder sin ansøgning om asyl, jf.  

§ 5, stk. 3, 1. pkt.. Herved sikres det, at ingen mod eget  

 ønske får udsat behandlingen af sin asylansøgning i mere  

 end to år.
De udlændinge, der ikke har indgivet ansøgning  

 om asyl eller har frafaldet deres asylansøgning, vil fortsat kunne  

 blive meddelt ny opholdstilladelse, såfremt betingelserne herfor i  

 øvrigt er opfyldt.
Er opholdstilladelse meddelt forinden tidspunktet  

 for udlændingens indrejse her i landet, regnes 2-årsfristen fra  

 dette tidspunkt, jf. § 5, stk. 3, 2. pkt.
Meddeles en udlænding, der har haft  

 opholdstilladelse efter lovforslaget, afslag på sin  

 asylansøgning, vil den pågældende ikke på ny blive  

 meddelt opholdstilladelse efter lovforslaget.
Det bemærkes i  

 øvrigt, at en udlænding, der frafalder en asylansøgning,  

 på ny kan søge om asyl på et senere tidspunkt.
Til § 6 Bestemmelsen i § 6, nr. 1, svarer i  

 hovedtræk til udlændingelovens § 10, stk. 2.  

 Bestemmelsen i § 6, nr. 2-4, svarer til udlændingelovens  

 § 10, stk. 1.
Til § 7 Bestemmelsen i § 7, stk. 1, 1. pkt.,  

 svarer i hovedtræk til udlændingelovens § 42 a, stk. 1,  

 1. pkt., idet det dog er præciseret, at transporten her til landet ved  

 meddelelse af opholdstilladelse efter §§ 1 og 3 og sundhedsmæssige  

 ydelser ligeledes dækkes af Udlændingestyrelsen.
 Bestemmelsen i § 7, stk. 1, 2. pkt.,  

 svarer til bestemmelsen i udlændingelovens § 42 a, stk. 1, 5.  

 pkt.
 Bestemmelsen i § 7, stk. 2, svarer  

 indholdsmæssigt i hovedtræk til udlændingelovens § 42  

 a, stk. 1, 3.- 4. og 6. pkt.
Til § 8 Bestemmelsen i § 8, stk. 1, svarer i  

 hovedtræk til udlændingelovens § 42 a, stk. 2, 1.-3.  

 pkt., idet det dog er præciseret, at alene Dansk Røde Kors og  

 Beredskabsstyrelsen efter aftale med Udlændingestyrelsen varetager  

 driften af indkvarteringsstederne.
Det foreslås, at der ikke stilles krav om, at  

 udlændinge med opholdstilladelse efter lovforslaget skal indkvarteres  

 på særlige indkvarteringssteder.
Udlændinge med  

 opholdstilladelse efter lovforslaget kan således indkvarteres på  

 samme indkvarteringssteder, som anvendes til indkvartering af  

 asylansøgere.
I § 8, stk. 2, foreslås det af  

 hensyn til behovet for en hurtig tilvejebringelse af indkvarteringssteder til  

 navnlig de fordrevne fra Kosovo, der inviteres her til landet, at  

 Udlændingestyrelsen efter de nærmere regler i lov om  

 fremgangsmåden ved ekspropriation vedrørende fast ejendom, jf.  

 lovbekendtgørelse nr. 522 af 4. juli 1991, får adgang til  

 ekspropriation af de nødvendige ejendomme m.v., der måtte  

 tilhøre private, herunder kommuner.
Også benyttelsen af lejede  

 grunde eller bygninger, der i dag benyttes som indkvarteringssteder, kan  

 sikres ved ekspropriation af ejendoms- eller brugsretten.
Tilvejebringelsen  

 af indkvarteringssteder vil i videst muligt omfang søges erhvervet  

 på frivillig basis.
Det er en forudsætning for den praktiske realisering  

 af modtagelsen og indkvarteringen af de udlændinge, som lovforslaget  

 tager sigte på at hjælpe, at der i et vist omfang er mulighed for  

 at tage utraditionelle indkvarteringsfaciliteter i brug, og at dette kan ske  

 med meget kort varsel.
På den baggrund og for at lette forberedelsen af  

 indkvarteringen foreslås det med bestemmelsen i § 8,  

 stk. 3, at etablering af indkvarteringssteder for udlændinge  

 med opholdstilladelse efter lovforslaget fritages for planlovens bestemmelser  

 om tilvejebringelse af region-, kommune- og lokalplaner, bestemmelserne om  

 tilladelse efter planlovens § 35, stk. 1, samt bestemmelser i  

 lokalplaner og de planer m.v., der er opretholdt efter planlovens § 68,  

 stk. 2.
Med henblik på at sikre en hurtig etablering af de  

 fornødne indkvarteringssteder foreslås det i § 8,  

 stk. 4, at Udlændingestyrelsen fritages for kravet om at  

 søge boligministerens bistand med det forberedende arbejde i  

 forbindelse med byggeopgaver i § 4, stk. 2, i lov om statens  

 byggevirksomhed.
Det forudsættes, at By- og Boligministeriet i  

 fornødent omfang dispenserer fra de udbudskrav, der er fastsat i  

 cirkulære nr. 50 af 14. april 1989 om udbud af bygge- og  

 anlægsarbejder.
Til § 9 Det følger af § 9, stk. 1, 1.  

 pkt., at udlændinge med opholdstilladelse efter lovforslaget  

 anvises ophold på et indkvarteringssted.
Af hensyn til en smidig  

 udnyttelse af indkvarteringskapaciteten, foreslås det, at  

 Udlændingestyrelsen kan bestemme, at udlændingen skal tage ophold  

 på et andet indkvarteringssted end det indkvarteringssted, hvor  

 udlændingen opholder sig eller ønsker at opholde sig, jf.  

§ 9, stk. 1, 2. pkt.
 § 9, stk. 2, svarer til  

 udlændingelovens § 42 a, stk. 4, 2. pkt.
Udlændinge med opholdstilladelse efter lovforslaget  

 kan vælge at tage ophold uden for indkvarteringsstederne, f.eks. hos  

 familie eller bekendte her i landet.
Kun, hvis særlige grunde taler  

 derfor, kan Udlændingestyrelsen bestemme, at udlændingen skal  

 tage ophold på et indkvarteringssted, jf. § 9, stk. 3.
 Tager en udlænding ophold uden for  

 indkvarteringsstederne, bestemmer Udlændingestyrelsen, i hvilket omfang  

 den pågældende skal have dækket sine og sin husstands  

 udgifter til underhold, jf.  § 9, stk. 4, 1. pkt.  

 Udlændingestyrelsen kan endvidere helt eller delvis dække  

 udlændingens udgifter til ophold, f.eks. ved betaling af husleje, jf.  

§ 9, stk. 4, 2. pkt.
Til § 10 I § 10, stk. 1, 1. pkt., 1. led,  

 foreslås det, at børn i den undervisningspligtige alder med  

 opholdstilladelse efter lovforslaget skal deltage i særskilt  

 tilrettelagt undervisning.
Bestemmelsen svarer i hovedtræk til  

 udlændingelovens § 42 c, stk. 1, 1. pkt.
Det foreslås i  

§ 10, stk. 1, 1. pkt., 2. led, - som svarer til  

 folkeskolelovens § 33, stk. 1, - at de pågældende  

 børn i stedet for at deltage i den særskilt tilrettelagte  

 undervisning kan deltage i anden undervisning, såfremt denne  

 undervisning står mål med, hvad der almindeligvis kræves  

 efter den særskilt tilrettelagte undervisning.
 Bestemmelsen i § 10, stk. 1, 2. pkt.,  

 svarer indholdsmæssigt til udlændingelovens § 42 c,  

 stk. 1, 2. pkt.
 Bestemmelsen i § 10, stk. 2, 2. pkt.,  

 svarer til udlændingelovens § 42 c, stk. 2, 2. pkt.
 I § 10, stk. 2, 3. pkt., foreslås,  

 at indenrigsministeren kan bestemme, i hvilket omfang gennemførelsen  

 af undervisningen vil være afhængig af, at udlændinge med  

 opholdstilladelse efter lovforslaget medvirker hertil som undervisere eller  

 lignende.
Til § 11 Bestemmelsen i § 11, stk. 1, svarer til  

 udlændingelovens § 42 d, stk. 1.
 Bestemmelsen i § 11, stk. 2, svarer  

 indholdsmæssigt til udlændingelovens § 42 d, stk. 2,  

 idet det foreslås, at alene Udlændingestyrelsen har kompetence  

 til at meddele pålæg.
 Bestemmelsen i § 11, stk. 3, 1.  

 pkt., svarer til udlændingelovens § 42 d, stk. 3.
 Bestemmelsen i § 11, stk. 4, 1. pkt.,  

 svarer til udlændingelovens § 42 d, stk. 5, 1. pkt.
 Bestemmelsen i § 11, stk. 5, 1. pkt.,
svarer til udlændingelovens § 42 d, stk. 4. Bestemmelsen  

 i § 11, stk. 5, 2. pkt., svarer til udlændingelovens  

 § 42 d, stk. 5, 2. pkt.
 I § 11, stk. 6, foreslås det, at  

 indenrigsministeren fastsætter nærmere regler om, at en  

 udlænding med opholdstilladelse efter lovforslaget kan meddeles  

 tilladelse til at tage beskæftigelse i forbindelse med et særligt  

 trænings- og arbejdsprogram.
 I § 11, stk. 7, foreslås det, at en  

 udlænding med opholdstilladelse efter denne lov kun efter nærmere  

 regler herom, der fastsættes af indenrigsministeren, kan meddeles  

 tilladelse til at tage lønnet beskæftigelse.
Til § 12 Bestemmelsen i § 12, stk. 1, svarer til  

 udlændingelovens § 42 b.
 Bestemmelsen i § 12, stk. 2, svarer til  

 udlændingelovens § 42 d, stk. 7.
Til § 13 Da opholdstilladelse efter loven meddeles midlertidigt,  

 foreslås det, at de pågældende udlændinge ikke  

 folkeregistreres.
Til § 14 Det foreslås i § 14, stk. 1, 1.  

 pkt., at der til en udlænding med opholdstilladelse efter  

 lovforslaget kan udstedes særlig rejselegitimation, såfremt  

 udlændingen ikke kan skaffe sig pas, eller af andre grunde har behov  

 for et sådant dokument.
Da udlændinge med opholdstilladelse efter  

 lovforslaget ikke er omfattet af Udlændingebekendtgørelsen, der  

 indeholder nærmere regler om udstedelse og inddragelse af særlig  

 rejselegitimation, foreslås det i § 14, stk. 1, 2.  

 pkt., at indenrigsministeren bemyndiges til at fastsætte  

 nærmere regler herom for udlændinge med opholdstilladelse efter  

 lovforslaget.
 I § 14, stk. 2, foreslås det, at en  

 udlænding med opholdstilladelse efter lovforslaget til stadighed skal  

 medføre sit pas, anden rejselegitimation eller bevis for  

 opholdstilladelsen under ophold her i landet.
 Bestemmelsen i § 14, stk. 3, jf. § 27,  

 stk. 3, svarer indholdsmæssigt til udlændingelovens  

 § 47 a.
Til § 15 Det foreslås i § 15, stk. 1, 1.  

 pkt., at en udlænding med opholdstilladelse efter lovforslaget, som  

 ønsker at vende tilbage til hjemlandet eller det tidligere  

 opholdsland, f.eks. nærområdet til hjemlandet, med henblik  

 på at tage varig bopæl, efter ansøgning ydes hjælp  

 til repatriering, hvis vedkommende ikke har midler hertil.
 I modsætning til, hvad der gælder efter det  

 nedenfor nævnte forslag til repatrieringslov, foreslås det  

 endvidere i § 15, stk. 1, 2. pkt., at også en  

 udlænding, hvis opholdstilladelse efter lovforslaget er inddraget eller  

 nægtet fornyet, fordi grundlaget for ansøgningen eller  

 opholdstilladelsen var urigtigt eller ikke længere er til stede, jf.  

 § 20, 1. pkt., efter ansøgning ydes hjælp til repatriering,  

 hvis vedkommende ikke har midler hertil, og hvis udlændingen ikke har  

 opholdstilladelse efter udlændingeloven.
§ 15, stk. 1, 1. pkt., og § 15,  

 stk. 2-4, svarer til § 7 i forslag nr.
L 190 af 25. februar  

 1999 til repatrieringslov.
Til § 16 Bestemmelsen fastlægger Indenrigsministeriets ansvar  

 i forbindelse med rådgivning om repatriering til hjemlandet eller det  

 tidligere opholdsland.
Indenrigsministeriet kan overlade udførelsen af  

 rådgivningsopgaven til en eller flere myndigheder, organisationer eller  

 foreninger m.v.
Det er hensigten, at rådgivningen skal  

 målrettes i forhold til gruppen af udlændinge med  

 opholdstilladelse efter loven.
Opgaverne består i individuel  

 rådgivning og vejledning af de pågældende udlændinge  

 samt praktisk forberedelse af de pågældendes tilbagevenden til  

 hjemlandet eller det tidligere opholdsland.
Rådgivningen vil  

 særligt kunne bestå i information om den sikkerhedsmæssige  

 situation i hjemlandet eller det tidligere opholdsland.
Til § 17 Bestemmelsen svarer i hovedtræk til  

 udlændingelovens § 43 a, stk. 1 og 3-5.
 Det foreslås, at kravet i § 15, stk. 4,  

 hvorefter hjælp til repatriering til en udlænding med  

 opholdstilladelse efter § 3, stk. 1, kun ydes, når  

 udlændingen vender tilbage til hjemlandet eller det tidligere  

 opholdsland sammen med referencen, ikke gælder for hjælp til  

 rejse til et andet land end hjemlandet eller det tidligere opholdsland.
Til § 18 Det foreslås i § 18, stk. 1, 1.  

 pkt., at en opholdstilladelse efter lovforslaget bortfalder, når  

 udlændingen opgiver sin bopæl i Danmark.
At udlændingen,  

 der efter lovforslagets § 13 ikke er folkeregistreret under opholdet her  

 i landet, har opgivet sin bopæl kan eksempelvis ligge klart i kraft af  

 en tilkendegivelse fra vedkommende herom eller ved fremkomne oplysninger om,  

 at vedkommende har taget bopæl i et andet land.
 Har en udlænding opgivet sin bopæl her i  

 landet og er udrejst af Danmark med henblik på at tage varig  

 bopæl i hjemlandet eller det tidligere opholdsland, bortfalder  

 opholdstilladelsen dog først, når vedkommende har opholdt sig  

 uden for Danmark i mere end 3 på hinanden følgende  

 måneder, jf. § 18, stk. 2. Denne ret kan kun udnyttes  

 én gang, jf. § 18, stk. 3.
 Har udlændingen ikke opgivet sin bopæl her i  

 landet, bortfalder opholdstilladelsen tilsvarende, når  

 udlændingen har opholdt sig uden for Danmark i mere end 3 på  

 hinanden følgende måneder, jf. § 18, stk. 1, 2.  

 pkt.
Det foreslås endelig, at det efter ansøgning  

 kan bestemmes, at en opholdstilladelse ikke anses for bortfaldet i de ovenfor  

 nævnte tilfælde, jf. § 18, stk. 4. Det kan  

 f.eks. være tilfældet, hvor en udlænding forsøgsvis  

 har taget bopæl i et tredjeland, eventuelt i nærheden af  

 slægtninge, men hvor det viser sig, at vedkommende ikke kan tillades  

 ophold dér.
Det kan endvidere være tilfældet, hvor  

 overskridelsen af 3-måneders fristen i § 18, stk. 2, har  

 været undskyldelig.
Til § 19 Bestemmelsen indebærer, at en opholdstilladelse  

 efter lovforslaget bortfalder, når udlændingen meddeles  

 opholdstilladelse efter udlændingeloven.
Til § 20 § 20, 1. pkt., svarer til udlændingelovens  

 § 19, stk. 1, nr. 1. § 20, 2. pkt., indebærer, at  

 en opholdstilladelse efter lovforslaget kan inddrages, såfremt  

 udlændingen har opnået opholdstilladelsen ved svig   hvilket  

 svarer til udlændingelovens § 19, stk. 2   eller  

 såfremt der foreligger omstændigheder som nævnt i § 6.  

§ 20, 3. pkt., indebærer, at udlændingelovens  

 § 19, stk. 5, og § 26, stk. 1, finder tilsvarende  

 anvendelse.
Til § 21 § 21, 1. pkt., svarer til udlændingelovens  

 § 24, nr. 2, og giver mulighed for udvisning af en udlænding, der  

 idømmes betinget eller ubetinget frihedsstraf m.v.
 § 21, 2. pkt., indebærer, at  

 udlændingen endvidere kan udvises efter udlændingelovens  

 §§ 25 og 51.
 I kraft af henvisningen til udlændingelovens  

 § 26 i § 21, 3. pkt., kan en udlænding med midlertidig  

 opholdstilladelse efter lovforslaget, der idømmes ubetinget  

 frihedsstraf m.v. for en lovovertrædelse omfattet af  

 udlændingelovens § 22, nr. 4-6, udvises, medmindre de i  

 udlændingelovens § 26, stk. 1, nævnte forhold taler  

 afgørende herimod, jf. udlændingelovens § 26,  

 stk. 2.
Opstår der spørgsmål om at foretage  

 udvisning af en udlænding, der har ansøgt om asyl, hvilket en  

 udlænding omfattet af lovforslaget også vil kunne gøre,  

 vil vedkommende ikke blive udsendt af landet, førend der er taget  

 stilling til, om vedkommendes ansøgning om asyl skal  

 imødekommes.
Meddeles den pågældende asyl i medfør  

 af udlændingelovens § 7, jf. udlændingelovens § 10,  

 stk. 2, vil et indrejseforbud meddelt i forbindelse med en  

 udvisningsbeslutning blive ophævet, jf. herved udlændingelovens  

 § 32, stk. 6.
 I § 21, 3. pkt., er der endvidere blandt andet  

 henvist til udlændingelovens § 50 a, der indeholder nærmere  

 regler om en obligatorisk retslig prøvelse af, om udvisning af en  

 udlænding med en foranstaltningsdom efter straffelovens §§ 68 70  

 skal ophæves, fordi udlændingens helbredstilstand  

 afgørende taler imod, at udsendelse finder sted.
Til § 22 Bestemmelsen indeholder nærmere regler om  

 udrejsefrist m.v. ved afgørelser om inddragelse eller nægtelse  

 af fornyelse af en opholdstilladelse efter lovforslaget og ved  

 afgørelser om udvisning af en udlænding, der er omfattet af  

 lovforslaget.
 § 22, stk. 3, svarer til  

 udlændingelovens § 33, stk. 8.
Til § 23 § 23, stk. 1, giver politiet mulighed for at  

 træffe bestemmelse om foranstaltninger efter udlændingelovens  

 § 34, stk. 1, indtil der er truffet afgørelse om, hvorvidt  

 en udlænding med opholdstilladelse efter lovforslaget skal udsendes  

 under henvisning til, at vedkommende ikke har ret til at opholde sig her i  

 landet, og indtil afgørelse herom i givet fald kan  

 iværksættes.
Politiet kan således efter bestemmelsen,  

 når det anses nødvendigt for at sikre udlændingens  

 tilstedeværelse, bestemme, at udlændingen skal deponere sit pas  

 m.v., stille en af politiet fastsat sikkerhed, tage ophold efter politiets  

 nærmere bestemmelse og give møde hos politiet på  

 nærmere angivne tidspunkter, jf. udlændingelovens § 34,  

 stk. 1. Såfremt disse foranstaltninger ikke er  

 tilstrækkelige til at sikre muligheden for udsendelse af en sådan  

 udlænding, kan politiet bestemme, at udlændingen skal  

 frihedsberøves.
Bestemmelsen svarer til udlændingelovens  

 § 36, stk. 1, 1. pkt.
Efter § 23, stk. 2, kan en  

 udlænding med opholdstilladelse efter lovforslaget  

 frihedsberøves, såfremt vedkommende ikke efterkommer  

 Udlændingestyrelsens bestemmelse om at tage ophold efter § 9,  

 stk. 1, 1. pkt., og stk. 3. En udlænding, der gennem voldelig  

 eller truende adfærd over for personer, der udfører opgaver med  

 driften af et indkvarteringssted for udlændinge, lægger  

 hindringer i vejen for udførelsen af disse personers hverv, jf.  

 § 9, stk. 2, kan ligeledes frihedsberøves efter denne  

 bestemmelse.
Bestemmelsen svarer til udlændingelovens § 36,  

 stk. 2, 1. og 3. pkt.
 § 23, stk. 3, indebærer, at  

 udlændingelovens § 37 og §§ 37 a-f finder tilsvarende  

 anvendelse i forbindelse med frihedsberøvelse efter lovforslaget, mens  

§ 23, stk. 4, fastslår, at en udlænding med  

 opholdstilladelse efter lovforslaget kan frihedsberøves under de i  

 udlændingelovens § 35 nævnte betingelser.
Til § 24 Bestemmelsen i § 24, stk. 1, angiver, at  

 udlændingelovens § 40, stk. 1-7, om oplysningspligt m.v.  

 finder tilsvarende anvendelse.
Efter § 24, stk. 2, indhenter  

 Udlændingestyrelsen oplysninger fra en udlænding med  

 opholdstilladelse efter lovforslaget om den pågældendes identitet  

 og andre personlige og familiemæssige forhold.
Oplysningerne vil i  

 fornødent omfang kunne registreres i Udlændingeregistret eller i  

 et andet relevant register.
Bestemmelserne i § 24, stk. 3 og 4,  

 indebærer, at der kan optages fingeraftryk og personfotografi af en  

 udlænding med opholdstilladelse efter lovforslaget.
Bestemmelserne om  

 registrering, sammenholdelse og udlevering af fingeraftryk og personfotografi  

 i udlændingelovens § 40 a, stk. 3-10, og § 40 b,  

 stk. 3-8, finder tilsvarende anvendelse.
Der er mulighed for at optage fingeraftryk og  

 personfotografi i forbindelse med meddelelse af opholdstilladelse efter  

 lovforslaget, men optagelse heraf kan også ske på et senere  

 tidspunkt.
Optagne fingeraftryk og personfotografi vil efter lovforslaget  

 kunne registreres i samme register som optagne fingeraftryk og  

 personfotografi fra asylansøgere m.v.
Til § 25 Bestemmelsen medfører, at en ansøgning om  

 opholdstilladelse efter udlændingelovens § 9 fra en  

 udlænding med opholdstilladelse efter lovforslaget kan indgives og  

 behandles, mens udlændingen opholder sig her i landet.  

 Opholdstilladelse i medfør af lovforslaget sidestilles således  

 med det i udlændingelovens § 9, stk. 7, 3. pkt., nævnte  

 legale ophold.
Til § 26 Bestemmelsen i § 26, stk. 1, 1. pkt.,  

 indebærer, at en udlænding med opholdstilladelse efter  

 lovforslaget, der indgiver ansøgning om asyl her i landet, registreres  

 som asylansøger efter reglen i udlændingelovens § 48 e,  

 stk. 1.
§ 26, stk. 1, 2. pkt., indebærer,  

 at vedkommendes asylansøgning ikke behandles, sålænge den  

 pågældende person har midlertidig opholdstilladelse.
Udskydelsen  

 af behandlingen sker automatisk.
Der er dog sat en maksimumgrænse  

 på 2 år for udskydelsen af behandlingen, jf. § 26,  

 stk. 2.
§ 26, stk. 1, 3. pkt., indebærer,  

 at også udlændinge med opholdstilladelse efter § 2 ikke  

 får deres asylansøgning behandlet, så længe de har  

 opholdstilladelse efter lovforslaget.
Det gælder ligeledes i disse  

 tilfælde, at udskydelsen af behandlingen af asylansøgningen ikke  

 må udstrækkes ud over 2 år fra tidspunktet for den  

 første meddelelse af opholdstilladelse.
Til § 27 Bestemmelsen indeholder nærmere regler om, hvilke  

 myndigheder der har kompetence til at træffe afgørelse efter  

 lovforslaget.
Bestemmelsen indeholder endvidere nærmere regler om  

 mulighederne for at påklage afgørelser efter lovforslaget.
 I § 27, stk. 2, foreslås det blandt  

 andet, at Udlændingestyrelsens afgørelse om, hvorvidt en  

 udlænding skal meddeles og have fornyet en opholdstilladelse efter  

 lovforslaget, ikke kan påklages til indenrigsministeren, og i  

§ 27, stk. 5, præciseres det, at  

 varetægtsfængsling efter § 23, stk. 4, sker ved  

 kendelse efter retsplejelovens processuelle regler herfor.
Til § 28 Bestemmelsen svarer til udlændingelovens § 60,  

 stk. 1, jf. § 42 a, stk. 4, 1. og 2. pkt., idet det dog er  

 præciseret, at højere straf kan forskyldes efter den  

 øvrige lovgivning.
Til § 29 Bestemmelsen præciserer, at lov om midlertidig  

 opholdstilladelse til visse personer fra det tidligere Jugoslavien m.v. ikke  

 finder anvendelse for udlændinge, der har eller tidligere har haft  

 opholdstilladelse efter lovforslaget.
Til § 30 Bestemmelsen præciserer, at udlændingelovens  

 bestemmelser alene finder anvendelse for udlændinge med  

 opholdstilladelse efter lovforslaget i det omfang, det følger af  

 lovforslaget.
For udlændinge, der ikke har opholdstilladelse efter  

 denne lov, finder udlændingelovens almindelige regler anvendelse,  

 medmindre andet er fastsat ved denne lovs bestemmelser.
Til § 31 Bestemmelsen fastlægger  

 ikrafttrædelsestidspunktet.
I § 31, stk. 2, er det  

 præciseret, at § 2 alene finder anvendelse for udlændinge,  

 der har indgivet ansøgning om asyl efter lovens  

 ikrafttræden.
Til § 32 Det foreslås, at lovforslaget ikke skal gælde  

 for Færøerne og Grønland.
