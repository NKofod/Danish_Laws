Fremsat den 26. februar 2003 af  

 justitsministeren (Lene Espersen) Forslag til Lov om ændring af lov om udlevering af  

 lovovertrædere og lov  

 om udlevering af lovovertrædere til Finland, Island,  

 Norge og Sverige (Gennemførelse af EU-rammeafgørelse om den  

 europæiske arrestordre mv.) § 1 I lov om udlevering af lovovertrædere, jf. lovbekendtgørelse  

 nr. 110 af 18. februar 1998, som ændret ved § 4 i lov nr. 280 af  

 25. april 2001 og § 5 i lov nr. 378 af 6. juni 2002, foretages  

 følgende ændringer:
 1. § 1, stk. 2, affattes således:
»Stk. 2. Loven omfatter dog ikke udlevering fra Danmark til  

 Island og Norge.
Loven omfatter endvidere ikke udlevering fra Danmark til  

 Finland og Sverige, i det omfang de særlige regler om udlevering mellem  

 de nordiske lande er mere vidtgående end reglerne i denne lov.« 2. Overskriften til kapitel 2 affattes  

 således:
 »Betingelser for udlevering til stater uden for Den  

 Europæiske Union«.
 3. § 2 affattes således:
»§ 2. Justitsministeren kan på grundlag af en  

 overenskomst med en stat uden for Den Europæiske Union fastsætte,  

 at danske statsborgere kan udleveres til strafforfølgning i den  

 pågældende stat, 1)	hvis den pågældende i de sidste 2 år forud for den  

 strafbare handling har haft bopæl i den stat, hvortil udlevering  

 ønskes, og en handling, der svarer til den lovovertrædelse, for  

 hvilken der søges udlevering, efter dansk ret kan straffes med  

 fængsel i mindst 1 år, eller 2)	hvis handlingen efter dansk ret kan medføre højere  

 straf end fængsel i 4 år.
Stk. 2. Gælder der i forhold til en stat uden for Den  

 Europæiske Union ikke en af de i stk. 1 nævnte  

 overenskomster, kan justitsministeren træffe beslutning om udlevering  

 af en dansk statsborger til strafforfølgning, hvis betingelserne i  

 stk. 1 i øvrigt er opfyldt, og særlige hensyn til  

 retshåndhævelsen taler derfor.« 4. § 2 a affattes således:
»§ 2 a.
Udlevering af en udlænding til  

 strafforfølgning eller til fuldbyrdelse af en dom i en stat uden for  

 Den Europæiske Union kan ske, hvis handlingen efter dansk ret kan  

 straffes med fængsel i mindst 1 år.
Kan handlingen efter dansk  

 ret medføre kortere fængselsstraf, kan udlevering dog ske, hvis  

 der er overenskomst herom med den pågældende stat.« 5. I § 6 indsættes som stk. 2:
»Stk. 2. Udlevering må endvidere ikke finde sted, hvis  

 der er fare for, at den pågældende efter udleveringen vil blive  

 udsat for tortur eller anden umenneskelig eller nedværdigende  

 behandling eller straf.« 6. § 8 affattes således:
»§ 8. Udlevering kan ikke ske, når den, der søges  

 udleveret, her i landet er dømt, frifundet eller benådet for den  

 pågældende strafbare handling.
Er tiltale mod den  

 pågældende frafaldet, kan udlevering kun finde sted, hvis  

 retsplejelovens betingelser for omgørelse af beslutningen om  

 tiltalefrafald er opfyldt.
Udlevering kan afslås, hvis påtale er  

 opgivet, og betingelserne for at omgøre beslutningen om  

 påtaleopgivelse ikke er opfyldt.« 7. § 9, stk. 2, ophæves.
 8. I § 10, nr. 1, litra a, udgår »jf. dog  

 § 10 a,«.
 9. § 10 a ophæves og i stedet  

 indsættes:
»Kapitel 2 a Betingelser for udlevering til medlemsstater i Den  

 Europæiske Union § 10 a.
Udlevering af personer til strafforfølgning  

 eller straffuldbyrdelse i en medlemsstat i Den Europæiske Union for en  

 lovovertrædelse, der efter lovgivningen i den medlemsstat, der har  

 anmodet om udlevering, kan straffes med fængsel eller anden  

 frihedsberøvende foranstaltning i mindst 3 år, kan ske på  

 grundlag af en europæisk arrestordre, selv om en tilsvarende handling  

 ikke er strafbar efter dansk ret, for følgende handlinger:
 1)	Deltagelse i en kriminel organisation.
 2)	Terrorisme.
 3)	Menneskehandel.
 4)	Seksuel udnyttelse af børn og børnepornografi.
 5)	Ulovlig handel med narkotika og psykotrope stoffer.
 6)	Ulovlig handel med våben, ammunition og eksplosive  

 stoffer.
 7)	Bestikkelse.
 8)	Svig, herunder svig, der skader De Europæiske  

 Fællesskabers finansielle interesser.
 9)	Hvidvaskning af udbyttet fra strafbart forhold.
 10)	Falskmøntneri, herunder forfalskning af euroen.
 11)	Internetkriminalitet.
 12)	Miljøkriminalitet, herunder ulovlig handel med truede  

 dyrearter og ulovlig handel med truede plantearter og træsorter.
 13)	Menneskesmugling.
 14)	Forsætligt manddrab og grov legemsbeskadigelse.
 15)	Ulovlig handel med menneskevæv og -organer.
 16)	Bortførelse, frihedsberøvelse og gidseltagning.
 17)	Racisme og fremmedhad.
 18)	Organiseret eller væbnet tyveri.
 19)	Ulovlig handel med kulturgoder, herunder antikviteter og  

 kunstgenstande.
 20)	Bedrageri.
 21)	Afkrævning af beskyttelsespenge og pengeafpresning.
 22)	Efterligninger og fremstillinger af piratudgaver af produkter.
 23)	Forfalskning af officielle dokumenter og ulovlig handel med falske  

 dokumenter.
 24)	Forfalskning af betalingsmidler.
 25)	Ulovlig handel med hormonpræparater og andre  

 vækstfremmende stoffer.
 26)	Ulovlig handel med nukleare og radioaktive materialer.
 27)	Handel med stjålne motorkøretøjer.
 28)	Voldtægt.
 29)	Forsætlig brandstiftelse.
 30)	Strafbare handlinger omfattet af Den Internationale Straffedomstols  

 straffemyndighed.
 31)	Skibs- eller flykapring.
 32)	Sabotage.
 Stk. 2. Udlevering af personer til  

 strafforfølgning i en medlemsstat i Den Europæiske Union, for  

 handlinger, der ikke er omfattet af stk. 1, kan ske på grundlag af  

 en europæisk arrestordre, hvis den strafbare handling i den  

 pågældende stat kan medføre fængsel i mindst 1  

 år, og en tilsvarende handling er strafbar efter dansk ret.
 Stk. 3. Udlevering af personer til fuldbyrdelse af en dom i en  

 medlemsstat i Den Europæiske Union for handlinger, der ikke er omfattet  

 af stk. 1, kan ske på grundlag af en europæisk arrestordre,  

 hvis den pågældende ved dommen er idømt fængsel  

 eller en anden frihedsberøvende foranstaltning af mindst 4  

 måneders varighed, og en tilsvarende handling er strafbar efter dansk  

 ret.
 Stk. 4. Udlevering til strafforfølgning eller  

 straffuldbyrdelse for flere strafbare forhold kan finde sted, selv om  

 betingelserne i stk. 1-3 kun er opfyldt med hensyn til et af  

 forholdene.
§ 10 b.
Ved udlevering af en person, der er dansk statsborger  

 eller har fast bopæl her i landet, til strafforfølgning kan der  

 stilles vilkår om, at den pågældende overføres til  

 Danmark med henblik på fuldbyrdelse af en eventuel fængselsstraf  

 eller anden frihedsberøvende foranstaltning.
 Stk. 2. Udlevering af en person, der er dansk statsborger  

 eller har fast bopæl her i landet, til straffuldbyrdelse kan  

 afslås, hvis straffen i stedet fuldbyrdes her i landet.
§ 10 c.
Udlevering kan ikke finde sted, hvis den  

 pågældende på gerningstidspunktet var under den kriminelle  

 lavalder, jf. straffelovens § 15.
§ 10 d.
Udlevering kan ikke finde sted, når den, der  

 søges udleveret, her i landet eller i en anden medlemsstat i Den  

 Europæiske Union end den medlemsstat, der har anmodet om udlevering, er  

 dømt eller frifundet for den samme strafbare handling.
Tilsvarende  

 gælder, hvis den, der søges udleveret, her i landet er  

 benådet for handlingen.
Udlevering kan endvidere afslås, hvis den  

 der søges udleveret, er dømt eller frifundet for handlingen i  

 en stat uden for Den Europæiske Union.
Uanset at den  

 pågældende er dømt for den samme strafbare handling i en  

 anden stat, end den der har anmodet om udlevering, kan udlevering dog kun  

 afslås efter bestemmelserne i 1. og 3. pkt., hvis dommen er blevet  

 fuldbyrdet, er ved at blive fuldbyrdet eller ikke længere kan  

 fuldbyrdes efter lovgivningen i denne stat.
Stk. 2. Er tiltale mod den pågældende frafaldet  

 her i landet, kan udlevering kun finde sted, hvis retsplejelovens betingelser  

 for omgørelse af beslutningen om tiltalefrafald er opfyldt.
Udlevering  

 kan endvidere afslås, hvis påtale er opgivet, og betingelserne  

 for at omgøre beslutningen om påtaleopgivelse ikke er  

 opfyldt.
 Stk. 3. Udlevering til strafforfølgning kan  

 afslås, hvis der her i landet er indledt retsforfølgning mod den  

 pågældende for den handling, for hvilken der søges  

 udlevering, og retsforfølgning på grund af handlingens karakter,  

 den pågældendes tilknytning til Danmark og omstændighederne  

 i øvrigt findes at skulle gennemføres her i landet.
§ 10 e.
Udlevering for en strafbar handling, der er omfattet  

 af dansk straffemyndighed, kan afslås, hvis strafansvaret eller  

 adgangen til at fuldbyrde straf for den pågældende handling ville  

 være forældet efter dansk ret.
§ 10 f.
Udlevering kan ikke finde sted, hvis den  

 pågældende handling helt eller delvist er foretaget her i landet,  

 og handlingen ikke er strafbar efter dansk ret.
 Stk. 2. Udlevering kan afslås, hvis den  

 pågældende handling er foretaget uden for territoriet for den  

 medlemsstat, der har anmodet om udlevering, og en tilsvarende handling  

 foretaget uden for dansk territorium ikke ville være omfattet af dansk  

 straffemyndighed.
§ 10 g.
Udlevering med henblik på fuldbyrdelse af en  

 udeblivelsesdom, hvorved den pågældende er idømt  

 fængsel eller anden frihedsberøvende foranstaltning, kan kun  

 finde sted, hvis indkaldelsen til domsforhandlingen har været forkyndt  

 for den pågældende personlig, eller den pågældende  

 på anden måde har fået underretning om tid og sted for  

 domsforhandlingen.
 Stk. 2. Udlevering kan dog ske uanset betingelserne i  

 stk. 1, hvis den, der er dømt uden at have været til stede  

 under domsforhandlingen i den pågældende medlemsstat, kan  

 kræve sagen genoptaget og under den fornyede domsforhandling har adgang  

 til at være til stede.
§ 10 h.
Udlevering må ikke finde sted, hvis der er fare  

 for, at den pågældende efter udleveringen på grund af sin  

 afstamning, sit tilhørsforhold til en bestemt befolkningsgruppe, sin  

 religiøse eller politiske opfattelse eller i øvrigt på  

 grund af politiske forhold vil blive udsat for forfølgelse, som retter  

 sig mod hans liv eller frihed eller i øvrigt er af alvorlig  

 karakter.
 Stk. 2. Udlevering må endvidere ikke finde sted, hvis  

 der er fare for, at den pågældende efter udleveringen vil blive  

 udsat for tortur eller anden umenneskelig eller nedværdigende  

 behandling eller straf.
§ 10 i.
Hvis det i særlige tilfælde, navnlig under  

 hensyn til den pågældendes alder, helbredstilstand eller andre  

 personlige forhold, må antages, at udlevering ville være  

 uforenelig med humanitære hensyn, skal udlevering udsættes,  

 indtil de særlige forhold, der forhindrer udlevering, ikke  

 længere er til stede.
§ 10 j.
Bestemmelsen i § 10 finder tilsvarende  

 anvendelse.
Stk. 2. Den udleverede kan dog uden justitsministerens  

 tilladelse drages til ansvar for andre strafbare handlinger begået  

 før udleveringen end den, der er sket udlevering for, hvis  

 strafforfølgningen eller straffuldbyrdelsen ikke indebærer, at  

 den udleverede skal frihedsberøves.
Den udleverede kan endvidere  

 drages til ansvar uden justitsministerens tilladelse, hvis den  

 pågældende har meddelt samtykke hertil i et retsmøde i den  

 medlemsstat, hvortil udlevering er sket.
Stk. 3. Den udleverede kan uden justitsministerens tilladelse  

 videreudleveres til en tredje medlemsstat, hvis den pågældende i  

 forbindelse med samtykke til udlevering til den medlemsstat, hvortil  

 udlevering er sket, har meddelt samtykke til at blive draget til ansvar og  

 blive udleveret videre til en tredje medlemsstat for andre strafbare  

 handlinger begået før udleveringen end den, der er sket  

 udlevering for, jf. § 18 c, 2. pkt.
Videreudlevering kan også ske  

 uden justitsministerens tilladelse, hvis den udleverede har meddelt samtykke  

 til videreudlevering i et retsmøde i den medlemsstat, hvortil  

 udlevering er sket.« 10. Overskriften til kapitel 3 affattes  

 således:
 »Behandlingen af sager om udlevering til stater uden for  

 Den Europæiske Union«.
 11. I § 11, stk. 1, udgår », jf. dog kapitel  

 3 a,«.
 12. Kapitel 3 a ophæves og i stedet  

 indsættes:
»Kapitel 3 a Behandling af sager om udlevering til medlemsstater i  

 Den Europæiske Union § 18 a.
En europæisk arrestordre skal, for at kunne  

 danne grundlag for anholdelse og udlevering til en medlemsstat i Den  

 Europæiske Union, indeholde oplysning om den eftersøgtes  

 identitet og nationalitet, tid og sted for den strafbare handling, dennes  

 beskaffenhed og de anvendelige straffebestemmelser, samt oplysning om,  

 hvorvidt der er truffet beslutning om anholdelse eller fængsling, eller  

 om der er afsagt dom.
 Stk. 2. En europæisk arrestordre, der er udstedt med  

 henblik på udlevering til strafforfølgning, skal tillige  

 indeholde oplysning om, hvilken straf den pågældende handling  

 efter lovgivningen i den medlemsstat, hvortil udlevering ønskes, kan  

 medføre.
 Stk. 3. En europæisk arrestordre, der er udstedt med  

 henblik på udlevering til straffuldbyrdelse, skal tillige indeholde  

 oplysning om den idømte straf eller anden retsfølge.
§ 18 b.
Medmindre justitsministeren allerede på grundlag  

 af oplysningerne i den europæiske arrestordre finder at burde  

 nægte udlevering, sendes den europæiske arrestordre til politiet  

 på det sted, hvor den, som søges udleveret, har ophold.
Politiet  

 iværksætter derefter uden ophold den undersøgelse, der er  

 nødvendig for at afgøre, om betingelserne for udlevering er  

 opfyldt.
For denne undersøgelse gælder bestemmelserne i  

 retsplejelovens 4. bog med de fornødne lempelser.
Stk. 2. Til fremme af undersøgelsen og for at sikre  

 udleveringen kan de retsmidler, der er omtalt i retsplejelovens kapitel 69 om  

 anholdelse og kapitel 70 om varetægtsfængsling, anvendes i det  

 omfang, den europæiske arrestordre er udstedt for en  

 lovovertrædelse, der efter reglerne i kapitel 2 a kan medføre  

 udlevering.
Herudover kan de retsmidler, der er omtalt i retsplejelovens  

 kapitel 72 om legemsindgreb, kapitel 73 om ransagning og kapitel 74 om  

 beslaglæggelse og edition samt kapitel 75 a om andre  

 efterforskningsskridt anvendes i samme omfang, som i sager vedrørende  

 lovovertrædelser af tilsvarende art, der forfølges her i  

 landet.
 Stk. 3. Bestemmelsen om forsvarerbeskikkelse i § 14  

 finder tilsvarende anvendelse.
Stk. 4. Efter afslutningen af politiets undersøgelse i  

 medfør af stk. 1 forelægges spørgsmålet om  

 udlevering justitsministeren til afgørelse.
Bestemmelserne i  

 § 15, stk. 2, og § 16 finder tilsvarende anvendelse.
§ 18 c.
Den, der på grundlag af en europæisk  

 arrestordre begæres udleveret, kan i et retsmøde meddele  

 samtykke til udlevering.
Den pågældende kan endvidere i et  

 retsmøde meddele samtykke til at blive draget til ansvar og blive  

 udleveret videre til en tredje medlemsstat for andre strafbare handlinger  

 begået før udleveringen end den, der sker udlevering for.
Retten  

 vejleder den pågældende om følgerne af samtykke efter  

 denne bestemmelse.
§ 18 d.
Justitsministerens afgørelse efter § 18 b,  

 stk. 4, skal træffes snarest og så vidt muligt inden 10 dage  

 efter, at den, der begæres udleveret, er anholdt her i landet eller har  

 meddelt samtykke til udleveringen.
 Stk. 2. Træffer ministeren afgørelse om  

 udlevering, og indbringes sagen i medfør af § 16, jf. § 18  

 b, stk. 4, 2. pkt., for retten, skal rettens endelige afgørelse  

 så vidt muligt afsiges inden 60 dage efter anholdelsen af den  

 pågældende her i landet.
§ 18 e.
Medmindre den pågældende giver afkald  

 på at indbringe beslutningen om udlevering for retten, kan han ikke  

 udleveres før udløbet af den frist på 3 dage, som er  

 nævnt i § 16, jf. § 18 b, stk. 4, 2. pkt.
Indbringes  

 beslutningen for retten, kan udlevering ikke ske, før beslutningen er  

 fundet lovlig ved endelig retskendelse.
 Stk. 2. Udlevering skal gennemføres snarest og så  

 vidt mulig inden 10 dage efter de i stk. 1 nævnte tidspunkter, jf.  

 dog § 10 i.
Stk. 3. For at sikre gennemførelsen af en udlevering  

 kan de i retsplejelovens kapitel 69 om anholdelse og kapitel 70 om  

 varetægtsfængsling omtalte retsmidler anvendes.
Fængsling,  

 som er sket efter denne bestemmelse, skal ophæves, hvis udlevering ikke  

 har fundet sted inden udløbet af fristen i stk. 2. I  

 særlige tilfælde kan retten dog forlænge denne frist.
§ 18 f.
Genstande, som er beslaglagt eller taget i bevaring  

 under sagen, skal med forbehold for tredjemands eventuelle rettigheder  

 overgives til den myndighed, som har anmodet om udlevering, hvis denne  

 myndighed anmoder herom, og genstanden skal tjene som bevis eller  

 hidrører fra lovovertrædelsen.«.
 13. I § 19, stk. 1, ændres »fremmed stat«  

 til: »stat uden for Den Europæiske Union«.
 14. § 20, stk. 4, affattes således:
»Stk. 4. Anmodning om tilladelse efter stk. 1 fra en stat  

 uden for Den Europæiske Union skal indeholde de oplysninger, der  

 omtales i § 11, stk. 1, samt oplysning om, hvorvidt den  

 pågældende forlanger lovligheden af en eventuel tilladelse  

 prøvet ved domstolene.
Anmodning om tilladelse efter stk. 1 fra  

 en medlemsstat i Den Europæiske Union skal indeholde de oplysninger,  

 der omtales i § 18 a, stk. 1-3, samt oplysning om, hvorvidt den  

 pågældende forlanger lovligheden af en eventuel tilladelse  

 prøvet ved domstolene.« 15. I § 21, stk. 1, indsættes efter  

 »§ 2«: »og § 2 a«.
 16. I § 21 indsættes efter stk. 1 som nyt  

 stykke:
»Stk. 2. Sker udleveringen til en anden medlemsstat i  

 Den Europæiske Union, kan tilladelse dog meddeles, såfremt der er  

 modtaget oplysning om den eftersøgtes identitet og nationalitet, tid  

 og sted for den strafbare handling, dennes beskaffenhed og de anvendelige  

 straffebestemmelser samt oplysning om, hvorvidt der er udstedt en  

 europæisk arrestordre.
Hvis udleveringen til en anden medlemsstat sker  

 fra en stat uden for den Europæiske Union, skal der ud over de i 1.  

 pkt. nævnte oplysninger endvidere gives oplysning om, hvorvidt der  

 foreligger en anmodning om udlevering.« Stk. 2 bliver herefter stk. 3.
 17. Efter § 21 indsættes:
»§ 21 a.
En person, der er frihedsberøvet i udlandet,  

 og som midlertidigt er udleveret til Danmark med henblik på  

 retsforfølgning her i landet, skal, når retsforfølgningen  

 er afsluttet, tilbageføres til den fremmede stat, hvorfra den  

 pågældende er udleveret.
Den pågældende skal  

 være frihedsberøvet under udleveringen, medmindre andet er  

 aftalt med den stat, hvorfra udleveringen er sket.
Stk. 2. Afgørelse om frihedsberøvelse  

 træffes af retten efter anmodning fra politiet.
For  

 frihedsberøvelsen fastsættes en frist, der kan forlænges.  

 Rettens afgørelse træffes ved kendelse.
Stk. 3. Under frihedsberøvelsen er den  

 pågældende alene undergivet de indskrænkninger, som er  

 nødvendige til sikring af frihedsberøvelsens øjemed og  

 opretholdelse af orden og sikkerhed på anbringelsesstedet.
Anbringelse  

 kan ske i arresthus, jf. retsplejelovens § 770, stk. 2.« § 2 I lov nr. 27 af 3. februar 1960 om udlevering af lovovertrædere til  

 Finland, Island, Norge og Sverige, som ændret ved lov nr. 251 af 12.  

 juni 1975, § 5 i lov nr. 433 af 31. maj 2000 og § 6 i lov nr. 378  

 af 6. juni 2002, foretages følgende ændring:
 1. I § 1 indsættes som stk. 2:
»Stk. 2. Loven omfatter dog ikke udlevering fra Danmark til  

 Finland og Sverige, i det omfang de særlige regler om udlevering mellem  

 medlemsstater i Den Europæiske Union er mere vidtgående end  

 reglerne i denne lov.« § 3 Loven træder i kraft den 1. januar 2004. Loven finder anvendelse  

 på anmodninger om udlevering, der fremsættes efter lovens  

 ikrafttræden.
§ 4 Loven gælder ikke for Færøerne og Grønland, men  

 kan dog ved kongelig anordning helt eller delvis sættes i kraft for  

 disse landsdele med de afvigelser, som de særlige færøske  

 eller grønlandske forhold tilsiger.
Bemærkninger til lovforslaget Almindelige bemærkninger 1.
Indledning 8 2.
Gældende ret 10 2.1.
Udleveringssamarbejdet i EU 10 2.2.
Udleveringslovens anvendelsesområde 11 2.3.
Betingelser for udlevering 11 2.3.1.
Udlevering af danske statsborgere 11 2.3.2.
Udlevering af udlændinge (personer uden dansk  

 statsborgerskab) 12 2.3.3.
Andre betingelser 12 2.4.
Behandling af sager om udlevering 14 2.4.1.
De almindelige regler 14 2.4.2.
Forenklet behandling af sager om udlevering (mellem EUs  

 medlemsstater) 15 2.5.
Andre bestemmelser 16 3.
 Rammeafgørelsen om den europæiske arrestordre  

 mv.
17 3.1.
Baggrunden for rammeafgørelsen 17 3.2.
Betingelser for udlevering til EU-medlemsstater 18 4.
Justitsministeriets overvejelser 22 4.1.
Betingelser for udlevering til EU-medlemsstater på  

 grundlag af den europæiske arrestordre 22 4.1.1.
Forholdet til Den europæiske  

 Menneskerettighedskonvention 23 4.1.2.
Lovovertrædelsens beskaffenhed 23 4.1.2.1.
Dobbelt strafbarhed (lovovertrædelser inden for eller  

 uden for positiv-listen) 24 4.1.2.2.
Udlevering af danske statsborgere 25 4.1.2.3.
Flere lovovertrædelser 26 4.1.3.
 Politiske lovovertrædelser mv.
26 4.1.4.
Den kriminelle lavalder 27 4.1.5.
Forbud mod dobbelt strafforfølgning 27 4.1.6.
Forældelse 30 4.1.7.
 Handlinger begået helt eller delvist i Danmark  

 mv.
30 4.1.8.
Udeblivelsesdomme 31 4.1.9.
Særlige tilfælde 33 4.1.10.
Specialitetsreglen 33 4.1.11.
Andre bestemmelser 34 4.2.
Behandlingen af sager om udlevering på grundlag af den  

 europæiske arrestordre 34 4.2.1.
Den kompetente myndighed 34 4.2.2.
Krav til indholdet af den europæiske  

 arrestordre 35 4.2.3.
Den eftersøgtes rettigheder 36 4.2.4.
Varetægtsfængsling på grundlag af den  

 europæiske arrestordre 36 4.2.5.
Samtykke til udlevering 37 4.2.6.
Afhøring af den eftersøgte 37 4.2.7.
Frister for sagsbehandlingen i sager om udlevering til  

 EU-medlemsstater 37 4.2.8.
Udsættelse af gennemførelsen af en  

 afgørelse om udlevering 39 4.3.
Forholdet til de nordiske udleveringsregler 40 4.4.
Tilbageførelse af midlertidigt udleverede  

 personer 40 5.
Ikrafttrædelsestidspunkt 41 6.
 Lovforslagets økonomiske og administrative  

 konsekvenser mv.
41 7.
Høring 42 1. Indledning 1.1.
Den 4. juni 2002 meddelte Folketinget i medfør af  

 grundlovens § 19, stk. 1, sit samtykke til, at regeringen på  

 Danmarks vegne i Rådet for Den Europæiske Union medvirkede til  

 vedtagelsen af et udkast til rammeafgørelse om den europæiske  

 arrestordre mv.
Der henvises herom til Folketingstidende 2001-2002,  

 forhandlingerne, s. 5573 f. og s. 7958 f., tillæg A, 5311 f.,  

 tillæg B, s. 1587 f., samt tillæg C, s. 712 f.
Udkastet til rammeafgørelse er efterfølgende  

 vedtaget på et rådsmøde den 13. juni 2002 og trådte  

 i kraft den 7. august 2002. Det fremgår af artikel 34 i  

 rammeafgørelsen, at EU-medlemsstaterne senest den 31. december 2003  

 skal træffe de nødvendige foranstaltninger for at efterkomme  

 bestemmelserne i rammeafgørelsen.
Med henblik herpå indeholder  

 lovforslaget en række ændringer af udleveringslovens  

 gældende bestemmelser.
Rammeafgørelsen om den europæiske  

 arrestordre mv. er medtaget som bilag 1 til lovforslaget.
 Med lovforslaget indføres   i overensstemmelse med  

 rammeafgørelsen   en udvidelse af adgangen til og forenkling af  

 procedurerne for udlevering mellem EU-medlemsstaterne af personer, der er  

 sigtet, tiltalt eller dømt for en lovovertrædelse.
Efter lovforslaget skal udlevering til andre  

 EU-medlemsstater med virkning fra den 1. januar 2004 ske på grundlag af  

 »en europæisk arrestordre«.
En europæisk arrestordre  

 indeholder dels en anmodning om anholdelse og varetægtsfængsling  

 med henblik på udlevering, dels en anmodning om udlevering.
De gældende udleveringsprocedurer mellem EU-landene  

 er komplicerede, og det tager ofte meget lang tid, før der  

 træffes afgørelse om udlevering.
Indførelse af den  

 europæiske arrestordre indebærer, at EU-landene i højere  

 grad skal anerkende hinandens retsafgørelser og samtidig  

 begrænses mulighederne for at afslå en anmodning om udlevering.  

 Med den europæiske arrestordre gennemføres der en forenkling og  

 effektivisering af udleveringsprocedurerne, således at en person, der  

 har begået en alvorlig lovovertrædelse hurtigt kan udleveres til  

 strafforfølgning eller straffuldbyrdelse i det land, hvor  

 lovovertrædelsen er begået.
Det bliver hovedreglen, at en person,  

 der har begået en alvorlig lovovertrædelse, retsforfølges  

 i det land, hvor lovovertrædelsen er begået.
De forenklede  

 udleveringsprocedurer vil endvidere medvirke til, at lange  

 varetægtsfængslingsperioder kan undgås, fordi der hurtigere  

 kan træffes afgørelse om udlevering.
1.2. Rammafgørelsen overlader på en  

 række områder valget af dens nærmere gennemførelse  

 til medlemsstaterne.
Som det fremgår af de følgende  

 bemærkninger, er lovforslaget udformet således, at der i meget  

 vidt omfang er gjort brug af rammeafgørelsens muligheder for efter en  

 konkret vurdering at kunne afslå udlevering eller stille nærmere  

 vilkår for udlevering.
Dette skal ses i sammenhæng med den  

 væsentlige udvidelse af forpligtelsen til at udlevere til andre  

 medlemsstater, som rammeafgørelsen medfører.
Rammeafgørelsen om den europæiske arrestordre  

 mv. indeholder for det første en række obligatoriske  

 afslagsgrunde, i hvilke tilfælde medlemsstaterne skal  

afslå at fuldbyrde en arrestordre.
Den første obligatoriske  

 afslagsgrund angår tilfælde, hvor den anmodede medlemsstat har  

 truffet beslutning om benådning for den lovovertrædelse, der  

 ligger til grund for arrestordren.
Den anden obligatoriske afslagsgrund  

 angår tilfælde, hvor den pågældende tidligere er  

 blevet strafforfulgt for de samme handlinger i den anmodede medlemsstat eller  

 en anden medlemsstat.
Den tredje obligatoriske afslagsgrund angår  

 tilfælde, hvor den pågældende person er under den  

 kriminelle lavalder efter den anmodede medlemsstats lovgivning.
De  

 obligatoriske afslagsgrunde foreslås gennemført ved de  

 foreslåede bestemmelser i henholdsvis § 10 d, stk. 2,  

 § 10 d, stk. 1, 1 og 2. pkt., og § 10 c.
Der henvises til  

 lovforslagets almindelige bemærkninger pkt. 4.1.4. og 4.1.5.
Endvidere indeholder rammeafgørelsen en række  

 bestemmelser, hvorefter medlemsstaterne kan vælge at indføre  

 regler om, at udlevering til andre EU-medlemsstater kan afslås i  

 visse nærmere bestemte tilfælde   de såkaldte  

fakultative afslagsgrunde.
I de tilfælde, som omfattes af disse  

 fakultative bestemmelser, er det overladt til medlemsstaterne, dels om de  

 overhovedet vil gøre brug af de pågældende afslagsgrunde,  

 dels om de i givet fald vil udforme gennemførelsesbestemmelserne som  

 ufravigelige bestemmelser eller som bestemmelser, hvorefter det beror  

 på et konkret skøn, om udlevering skal afslås.  

 Justitsministeriet har   under hensyntagen til den udvidelse af forpligtelsen  

 til at udlevere personer, herunder danske statsborgere, til andre EU-lande,  

 som rammeafgørelsen indebærer   valgt at foreslå samtlige  

 de fakultative afslagsgrunde medtaget i udleveringsloven.
Justitsministeriet  

 har i forbindelse med gennemgangen af hver enkelt udleveringsgrund  

 nøje overvejet, om bestemmelsen i udleveringsloven bør  

 formuleres som en ufravigelig bestemmelse (»udlevering kan ikke finde sted«)  

 eller som en bestemmelse, hvorefter det beror på et konkret  

 skøn, om udlevering skal afslås (»udlevering kan  

 afslås«).
 De fakultative afslagsgrunde, som Justitsministeriet  

 foreslår indsat i udleveringsloven som ufravigelige bestemmelser  

 angår for det første tilfælde, hvor kravet om dobbelt  

 strafbarhed ikke er opfyldt for lovovertrædelser, der ikke er  

 opført på positivlisten (§ 10 a, stk. 2 og 3), for det  

 andet tilfælde, hvor der i Danmark er meddelt tiltalefrafald  

 (§ 10, stk. 2, 1. pkt.) og for det tredje tilfælde, hvor  

 handlingen helt eller delvist er foretaget i Danmark, og handlingen ikke er  

 strafbar efter dansk ret (§ 10 f, stk. 1). Der henvises til  

 lovforslagets almindelige bemærkninger, pkt. 4.1.2.1., 4.1.5 og 4.1.7.,  

 hvor der redegøres for Justitsministeriets nærmere overvejelser  

 i forbindelse med gennemførelsen af de enkelte afslagsgrunde i dansk  

 ret.
 De øvrige fakultative afslagsgrunde, som  

 Justitsministeriet foreslår indsat i udleveringsloven som  

 skønsmæssige bestemmelser, er tilfælde, (1) hvor  

 lovovertrædelsen allerede retsforfølges i Danmark (§ 10 d,  

 stk. 3), (2) hvor der er meddelt påtaleopgivelse (§ 10 d,  

 stk. 2, 2. pkt.), (3) hvor lovovertrædelsen er omfattet af dansk  

 straffemyndighed og strafansvaret eller en idømt straf ville  

 være forældet efter dansk ret (§ 10 e), (4) hvor den  

 pågældende tidligere er blevet strafforfulgt for de samme  

 handlinger i en stat uden for EU (§ 10 d, stk. 1, 3. pkt.), (5)  

 hvor der anmodes om udlevering af en dansk statsborger eller en person med  

 fast bopæl i Danmark med henblik på straffuldbyrdelse, og Danmark  

 overtager straffuldbyrdelsen (§ 10 b, stk. 2) og (5) hvor den  

 pågældende handling er foretaget uden for territoriet for den  

 medlemsstat, der anmoder om udlevering, og en tilsvarende handling foretaget  

 uden for dansk territorium ikke ville være omfattet af dansk  

 straffemyndighed (§ 10 f, stk. 2). Der henvises nærmere til  

 lovforslagets almindelige bemærkninger, pkt. 4.1.2.2., 4.1.5., 4.1.6.  

 og 4.1.7., hvor der redegøres for Justitsministeriets nærmere  

 overvejelser i forbindelse med gennemførelsen af de enkelte  

 afslagsgrunde i dansk ret.
Endelig indeholder rammeafgørelsen bestemmelser om  

 garantier, som kan kræves stillet af den anmodende medlemsstat i visse  

 tilfælde.
Det drejer sig om tilfælde, hvor arrestordren er  

 udstedt med henblik på fuldbyrdelse af en udeblivelsesdom, hvor  

 arrestordren er udstedt for en lovovertrædelse, der kan straffes med  

 fængsel på livstid, samt hvor arrestordren er udstedt med henblik  

 på strafforfølgning af en statsborger eller en person med  

 bopæl i den anmodede medlemsstat.
I lighed med hvad der gælder  

 ved de ovenfor omtalte fakultative afslagsgrunde, er det efter disse  

 bestemmelser overladt til medlemsstaterne, dels om de vil gøre brug af  

 disse bestemmelser, dels om de i givet fald vil udforme  

 gennemførelsesbestemmelserne som ufravigelige eller  

 skønsmæssige bestemmelser.
Justitsministeriet har i forbindelse  

 med udarbejdelsen af lovforslaget nærmere overvejet  

 spørgsmålet om gennemførelse af de pågældende  

 bestemmelser og har   med undtagelse af bestemmelsen vedrørende  

 livstidsstraffe   valgt at gøre brug af mulighederne for at kunne  

 kræve de omhandlede garantier i forbindelse med udlevering (jf.  

 § 10 b, stk. 1, og § 10 g). Om Justitsministeriets  

 nærmere overvejelser henvises i øvrigt til lovforslagets  

 almindelige bemærkninger pkt. 4.1.2.2., 4.1.8. og 4.1.11.
1.3. Den gældende udleveringslov indeholder  

 ikke en udtrykkelig bestemmelse om, at udlevering ikke må ske i strid  

 med Danmarks internationale menneskeretlige forpligtelser, herunder f.eks.  

 Den Europæiske Menneskerettighedskonvention.
Disse forpligtelser  

 gælder imidlertid fuldt ud   også uden en sådan udtrykkelig  

 bestemmelse.
Udlevering kan således f.eks. ikke ske, hvis udleveringen  

 ville være i strid med artikel 6 i Den Europæiske  

 Menneskerettighedskonvention om retten til en retfærdig rettergang.  

 Rammeafgørelsen indebærer ingen ændringer af Danmarks  

 forpligtelser til at overholde de grundlæggende rettigheder og  

 principper, der bl.a. følger af Den Europæiske  

 Menneskerettighedskonvention.
I lyset af den udtrykkelige bestemmelse i præamblen  

 til rammeafgørelsen om forbud mod udlevering til tortur mv. har  

 Justitsministeriet fundet det naturligt at indsætte en bestemmelse, der  

 præciserer, at udlevering ikke må finde sted, hvis der er fare  

 for, at den pågældende vil blive udsat for tortur eller anden  

 umenneskelig eller nedværdigende behandling eller straf.  

 Justitsministeriet har derimod ikke fundet grundlag for herudover  

 udtrykkeligt at fastsætte, at udlevering ikke må finde sted, hvis  

 udlevering ville stride mod Danmarks internationale menneskeretlige  

 forpligtelser.
Dette er som nævnt allerede gældende ret.
En mere  

 generelt holdt bestemmelse i loven ville ikke give yderligere vejledning, men  

 ville derimod kunne give anledning til urigtige modsætningsslutninger i  

 forhold anden lovgivning.
Hertil kommer, at Den Europæiske  

 Menneskerettighedskonvention er inkorporeret i dansk lov ved lov nr. 285 af  

 29. april 1992.
Det tilføjes, at der herudover i udleveringsloven  

 findes særlige bestemmelser om forbud mod udlevering til  

 dødsstraf og forbud mod udlevering, hvis der er fare for, at den  

 pågældende efter udleveringen vil blive udsat for politisk  

 forfølgelse mv.
Disse bestemmelser ændres ikke med  

 lovforslaget.
 Om Justitsministeriets nærmere overvejelser henvises  

 i øvrigt til lovforslagets almindelige bemærkninger pkt.  

 4.1.1.
1.4. Den europæiske arrestordre  

 indebærer bl.a., at medlemsstaterne i videre omfang end i dag  

 forpligtes til at udlevere egne statsborgere til strafforfølgning i  

 andre EU-lande.
Der sondres således som hovedregel ikke mellem  

 udlevering af egne statsborgere og udlændinge.
 Efter lovforslaget vil der således som udgangspunkt  

 skulle ske udlevering af danske statsborgere og udlændinge til  

strafforfølgning i en EU-medlemsstat på grundlag af en  

 europæisk arrestordre, hvis den strafbare handling i den  

 pågældende stat kan medføre fængsel i mindst 1  

 år, og en tilsvarende handling begået her i landet ville  

 være strafbar efter dansk ret (dobbelt strafbarhed). Endvidere skal der  

 som udgangspunkt ske udlevering af danske statsborgere og udlændinge  

 til en EU-medlemsstat med henblik på straffuldbyrdelse, hvis den  

 pågældende ved dommen er idømt fængsel eller anden  

 frihedsberøvende foranstaltning af mindst 4 måneders varighed,  

 og en tilsvarende handling begået i Danmark ville være strafbar  

 efter dansk ret.
Imidlertid indebærer lovforslaget, at der med hensyn  

 til udlevering for visse nærmere angivne handlinger, der er omfattet af  

 den såkaldte positiv-liste, ikke vil kunne stilles krav om dobbelt  

 strafbarhed.
Det er dog en betingelse, at den pågældende handling  

 i den medlemsstat, som anmoder om udlevering af en person fra Danmark, kan  

 straffes med fængsel mv. i mindst 3 år.
Positiv-listen omfatter  

 bl.a. terrorisme, menneskehandel, seksuel udnyttelse af børn og  

 børnepornografi samt ulovlig handel med våben og narkotika.
Udlevering af danske statsborgere eller af personer med  

 fast bopæl her i landet til straffuldbyrdelse vil imidlertid efter  

 lovforslaget kunne afslås, hvis Danmark forpligter sig til at fuldbyrde  

 den idømte straf her i landet.
Ligeledes vil udlevering af danske  

 statsborgere eller af personer med fast bopæl her i landet til  

 strafforfølgning kunne betinges af, at en eventuel straf fuldbyrdes  

 her i landet.
 Herudover indebærer lovforslaget ændringer af  

 en række af de gældende betingelser for udlevering til  

 EU-medlemsstater.
Lovforslaget indeholder således visse nye grunde,  

 der kan eller skal medføre, at udlevering til en anden EU-medlemsstat  

 afslås.
Disse afslagsgrunde begrænser pligten til at udlevere til  

 en anden EU-medlemsstat, selv om lovovertrædelsen er omfattet af  

 positiv-listen.
Eksempelvis skal udlevering ifølge lovforslaget  

 afslås, hvis den, der ønskes udleveret, er under den kriminelle  

 lavalder i Danmark.
Lovforslaget indebærer samtidig, at visse af de  

 gældende afslagsgrunde ikke længere finder anvendelse ved  

 udlevering til andre EU-medlemsstater.
Det vil eksempelvis ikke længere  

 være muligt at afslå udlevering, fordi anmodningen om udlevering  

 vedrører en politisk lovovertrædelse.
 Med lovforslaget foreslås indført en ny  

 systematik i udleveringsloven, således at loven inddeles i et kapitel  

 om betingelser for udlevering til stater uden for EU (kapitel 2), et kapitel  

 om udlevering til EU-medlemsstater (kapitel 2 a), et kapitel om behandlingen  

 af sager om udlevering til stater uden for EU (kapitel 3), et kapitel om  

 behandlingen af sager om udlevering til EU-medlemsstater (kapitel 3 a) samt  

 et kapitel om andre bestemmelser (kapitel 4).
2. Gældende ret
2.1. Udleveringssamarbejdet i EU Udlevering af lovovertrædere mellem  

 EU-medlemsstaterne sker i dag på grundlag af forskellige  

 udleveringskonventioner.
 Den grundlæggende konvention om udlevering i Europa  

 er den europæiske konvention af 13. december 1957 om udlevering af  

 lovovertrædere (1957-konventionen), jf. bekendtgørelse nr. 36 af  

 28. september 1963, med tilhørende tillægsprotokoller af 15.  

 oktober 1975 og 17. marts 1978, jf. bekendtgørelse nr. 106 og 108 af  

 11. november 1986. Konventionen er i Danmark gennemført ved lov nr.  

 249 af 9. juni 1967 om udlevering af lovovertrædere.
1957-konventionen er for EU-medlemsstaternes vedkommende  

 senere blevet suppleret med reglerne i Konventionen om forenklet  

 udleveringsprocedure mellem medlemsstaterne i Den Europæiske Union, der  

 blev undertegnet den 10. marts 1995. Sigtet med denne konvention er at  

 anvende en forenklet fremgangsmåde ved udlevering, hvis den person, der  

 ønskes udleveret, samtykker i udleveringen.
Konventionen blev  

 gennemført i dansk ret ved § 1 i lov nr. 291 af 24. april 1996 om  

 ændring af lov om udlevering af lovovertrædere, lov om  

 international fuldbyrdelse af straf mv., lov om samarbejde med Finland,  

 Island, Norge og Sverige angående fuldbyrdelse af straf mv. og  

 retsplejeloven (International strafferet). Denne lov trådte i kraft den  

 1. august 1996.
Disse konventioner er endvidere suppleret af Konventionen  

 om udlevering mellem Den Europæiske Unions medlemsstater  

 (EU-udleveringskonventionen). Formålet med EU-udleveringskonventionen  

 er at lempe en række af de materielle betingelser for udlevering mellem  

 medlemsstaterne.
EU-udleveringskonventionen er gennemført i dansk ret  

 ved lov nr. 417 af 10. juni 1997 om ændring af lov om udlevering af  

 lovovertrædere (Gennemførelse af EU-udleveringskonventionen).  

 Denne lov trådte i kraft den 1. juli 1997.
Endelig indeholder Konventionen til gennemførelse  

 af Schengenaftalen (Schengen-konventionen) visse bestemmelser om udlevering.  

 Disse bestemmelser finder dog kun anvendelse i det omfang, hvori de er  

 forenelige med EU-udleveringskonventionen, jf.
Schengen-konventionens artikel  

 142. Det indebærer, at det er reglerne i EU-udleveringskonventionen,  

 der skal anvendes ved udlevering mellem EU-medlemsstaterne.
2.2. Udleveringslovens  

 anvendelsesområde Efter udleveringslovens § 1, stk. 1, kan  

 den, der i udlandet er sigtet, tiltalt eller dømt for en strafbar  

 handling, udleveres fra Danmark til udlandet efter lovens regler.
 Loven omfatter dog ikke udlevering fra Danmark til  

 et af de nordiske lande, jf. § 1, stk. 2, idet en  

 sådan udlevering i stedet sker efter reglerne i lov nr. 27 af 3.  

 februar 1960, som ændret ved lov nr. 251 af 12. juni 1975, lov nr. 433  

 af 31. maj 2000 og lov nr. 378 af 6. juni 2002, om udlevering af  

 lovovertrædere til Finland, Island, Norge og Sverige.
2.3. Betingelser for udlevering
2.3.1. Udlevering af danske statsborgere Efter § 2, stk. 1, kan en dansk  

 statsborger udleveres til strafforfølgning i en medlemsstat i EU, hvis  

 den pågældende i de sidste 2 år forud for den strafbare  

 handling har haft bopæl i den stat, hvortil udlevering ønskes,  

 og en handling, der svarer til den lovovertrædelse, for hvilken der  

 søges udlevering, efter dansk ret kan straffes med fængsel i  

 mindst 6 måneder.
Er bopælskravet ikke opfyldt, kan udlevering  

 dog ske, hvis handlingen efter dansk ret kan medføre højere  

 straf end fængsel i 4 år.
 Efter § 2, stk. 2, kan Justitsministeriet  

   på grundlag af en gensidig overenskomst med et andet land om  

 udlevering af egne statsborgere   fastsætte, at danske statsborgere kan  

 udleveres til lande uden for EU (og Norden). Efter bestemmelsen er det en  

 betingelse for udlevering, at handlingen, for hvilken der søges  

 udlevering, efter dansk ret kan straffes med fængsel i mindst 1  

 år, og at betingelserne i § 2, stk. 1, om udlevering til  

 andre EU-lande i øvrigt er opfyldt.
Bestemmelsen indebærer, at der kan ske udlevering af  

 danske statsborgere til lande uden for EU, med hvilke der er indgået  

 gensidig overenskomst, såfremt den, der ønskes udleveret, har  

 haft bopæl i det pågældende land i de sidste 2 år  

 forud for lovovertrædelsen, og lovovertrædelsen efter dansk ret  

 kan straffes med mindst 1 års fængsel.
Hvis bopælskravet  

 ikke er opfyldt, kan der alene ske udlevering til sådanne lande  

 på baggrund af en gensidig overenskomst, såfremt  

 lovovertrædelsen efter dansk ret kan medføre højere straf  

 end fængsel i 4 år.
Gennemførelse af sådanne gensidige  

 overenskomster om udlevering af egne statsborgere i dansk ret kræver  

 ikke ændringer af udleveringsloven, og bestemmelsen giver  

 forudsætningsvis regeringen bemyndigelse til at godkende og ratificere  

 sådanne ændringer.
Det er imidlertid forudsat, at  

 Justitsministeriet orienterer Folketingets Retsudvalg, inden Danmark  

 indgår en aftale med et land uden for EU (og Norden) om gensidig  

 udlevering af egne statsborgere til strafforfølgning, jf. herved pkt.  

 4.4. i de almindelige bemærkninger til forslag til lov om ændring  

 af straffeloven, retsplejeloven, lov om konkurrence- og forbrugerforhold  

 på telemarkedet, våbenloven, udleveringsloven samt lov om  

 udlevering af lovovertrædere til Finland, Island, Norge og Sverige  

 (Gennemførelse af FN-konventionen til bekæmpelse af finansiering  

 af terrorisme, gennemførelse af FNs Sikkerhedsråds  

 resolution nr. 1373 (2001) samt øvrige initiativer til  

 bekæmpelse af terrorisme mv.) (lovforslag nr.
L 35 fremsat den 13.  

 december 2001, jf. nu lov nr. 378 af 6. juni 2002) (Folketingstidende  

 2001-2002, tillæg A, s. 808 ff.).
Endvidere kan justitsministeren efter § 2,  

 stk. 3, i en konkret sag beslutte, at der skal ske udlevering af en  

 dansk statsborger til en stat, som ikke er medlem af EU, selv om den  

 pågældende stat ikke har indgået en gensidig overenskomst  

 med Danmark om udlevering af egne statsborgere.
Efter bestemmelsen er det en  

 forudsætning for en sådan udlevering, at betingelserne i  

 § 2, stk. 2, jf. stk. 1, er opfyldt, og at særlige  

 hensyn til retshåndhævelsen i øvrigt taler derfor.
 Ved vurderingen af, om en dansk statsborger skal udleveres  

 i medfør af § 2, stk. 3, skal der   i modsætning til,  

 hvad der gælder for udlevering til andre EU-lande eller lande, med  

 hvilke der er indgået en gensidig udleveringsoverenskomst   foretages  

 en konkret vurdering af mulighederne for og det hensigtsmæssige i at  

 gennemføre en straffesag mod den pågældende i Danmark frem  

 for at udlevere den pågældende til strafforfølgning i  

 udlandet.
 Det har hidtil været Justitsministeriets opfattelse,  

 at der ved udlevering af danske statsborgere til udlandet bør  

 være mulighed for at stille vilkår om, at afsoning af en  

 eventuelt idømt frihedsstraf mv. foregår i Danmark.  

 Justitsministeriet har på denne baggrund folkeretligt taget forbehold  

 om, at udlevering af en dansk statsborger både til andre EU-lande og  

 til lande uden for EU (og Norden) kan betinges af, at den  

 pågældende overføres til strafafsoning i Danmark.
2.3.2. Udlevering af udlændinge (personer  

 uden dansk statsborgerskab) Efter § 2 a, 1. pkt., kan der ske udlevering  

 af en udlænding til strafforfølgning eller til fuldbyrdelse af  

 en dom i en medlemsstat i EU, hvis den handling, for hvilken den  

 pågældende søges udleveret, efter dansk ret ville kunne  

 straffes med fængsel i mindst 6 måneder.
Udlevering af en udlænding til stater uden for  

 EU (og Norden) kan, jf. § 2 a, 2. pkt., kun ske, hvis handlingen  

 efter dansk ret kan straffes med fængsel i mindst 1 år.
Hvis  

 handlingen efter dansk ret kun kan medføre kortere  

 fængselsstraf, kan udlevering dog ske, hvis der er indgået  

 overenskomst herom med den pågældende stat, jf. § 2 a, 3.  

 pkt.
2.3.3. Andre betingelser Udleveringslovens §§ 3-10 a indeholder en række  

 bestemmelser, der fastsætter de øvrige betingelser for  

 udlevering.
De fleste af disse bestemmelser gælder både med  

 hensyn til udlevering af danske statsborgere og udlændinge, og uanset  

 om udlevering sker til en EU-medlemsstat eller til stater uden for EU.
Efter § 3, stk. 1, kan udlevering til  

 strafforfølgning i en anden stat kun ske, hvis der i den fremmede stat  

 er truffet beslutning om, at den, som søges udleveret, skal anholdes  

 eller fængsles for den pågældende handling.
Udlevering til  

 fuldbyrdelse af en dom kan, medmindre andet er fastsat ved overenskomst med  

 den pågældende stat, kun ske, hvis dommen lyder på  

 fængsel i mindst 4 måneder, eller den dømte i henhold til  

 dommen eller en beslutning, der er truffet med hjemmel i dommen, skal  

 anbringes i anstalt, og opholdet her kan blive af 4 måneders varighed,  

 jf. § 3, stk. 2.
Efter § 3, stk. 3, kan udlevering til  

 strafforfølgning eller straffuldbyrdelse finde sted for flere  

 strafbare forhold, selv om betingelserne i § 2, § 2 a og § 3,  

 stk. 1 og 2, kun er opfyldt med hensyn til ét af forholdene.
Det  

 indebærer, at der kan ske udlevering på grundlag af en anmodning  

 om udlevering, som ud over at omfatte et eller flere forhold, der opfylder  

 betingelserne i §§ 2, 2 a og § 3, stk. 1 og 2, også  

 omfatter forhold, der efter dansk ret ikke er strafbare.
 Hvis det på grund af særlige  

 omstændigheder må antages, at sigtelsen eller dommen  

 vedrørende en handling, for hvilken der søges udlevering,  

 savner tilstrækkeligt bevismæssigt grundlag, må udlevering  

 for handlingen ikke finde sted, jf. udleveringslovens § 3,  

 stk. 4.
Denne bestemmelse skal ses i lyste af, at Danmark i  

 forbindelse med ratifikationen af den europæiske konvention fra 1957 om  

 udlevering af lovovertrædere, jf. bekendtgørelse nr. 36 af 28.  

 september 1963 (Lovtidende C, s. 219-242) har afgivet en  

 erklæring om, at danske myndigheder, når særlige  

 omstændigheder skønnes at gøre det påkrævet,  

 kan anmode det land, der fremsætter en anmodning om udlevering, om at  

 tilvejebringe bevismateriale, der sandsynliggør, at den  

 pågældende er skyldig, og afslå anmodningen, hvis  

 materialet findes utilstrækkeligt.
Denne erklæring finder  

 anvendelse såvel ved udlevering til lande uden for EU som til andre  

 EU-lande.
 I henhold til § 4 kan udlevering for en  

 militær lovovertrædelse ikke finde sted.
Efter § 5, stk. 1, kan udlevering for en  

 politisk lovovertrædelse ikke finde sted.
Omfatter handlingen tillige  

 en lovovertrædelse, som ikke er af politisk karakter, kan udlevering  

 ske for denne lovovertrædelse, såfremt handlingen overvejende er  

 af ikke-politisk karakter, jf. § 5, stk. 2. Om en  

 lovovertrædelse er politisk, afhænger af en konkret  

 helhedsvurdering, hvorved der navnlig lægges vægt på arten  

 af den eller de interesser, der er krænket ved  

 lovovertrædelsen.
Der er i loven fastsat visse undtagelser fra forbudet mod  

 udlevering for politiske lovovertrædelser.
Således finder  

 forbudet mod udlevering for politiske lovovertrædelser efter  

§ 5, stk. 3, nr. 1, ikke anvendelse, når handlingen er  

 omfattet af artikel 1 eller 2 i den europæiske konvention om  

 bekæmpelse af terrorisme fra 1977   dvs. grove lovovertrædelser,  

 der retter sig mod personers liv, fysiske integritet eller frihed, f.eks.  

 kapring af og sabotage mod luftfartøjer, grove lovovertrædelser  

 mod diplomater mv., bortførelse, gidseltagning mv. og anvendelse af  

 bomber, granater, raketter mv., der rummer fare for personer.
 Endvidere finder  

 forbudet, jf. § 5, stk. 3, nr. 2 og 3, ikke anvendelse ved  

 udlevering for en handling, der er omfattet af artikel 2, jf. artikel 1, i  

 FN-konventionen til bekæmpelse af terrorbombninger, eller artikel 2,  

 jf. artikel 1, i FN-konventionen til bekæmpelse af finansiering af  

 terrorisme.
 Begrebet »omfattet af« indebærer både, at den  

 konkrete handling skal kunne henføres til en af de nævnte  

 konventionsbestemmelser, og at den stat, der anmoder om udlevering, skal have  

 ratificeret den pågældende konvention.
 Efter § 6 må udlevering ikke finde sted,  

 hvis der er fare for, at den pågældende efter udleveringen  

 på grund af sin afstamning, sit tilhørsforhold til en bestemt  

 befolkningsgruppe, sin religiøse eller politiske opfattelse eller i  

 øvrigt på grund af politiske forhold vil blive udsat for  

 forfølgelse, som retter sig mod den pågældendes liv eller  

 frihed eller i øvrigt er af alvorlig karakter.
Danmark har i forbindelse med ratifikationen af den  

 europæiske udleveringskonvention fra 1957 taget et forbehold om, at  

 udlevering kan afslås, såfremt udlevering, navnlig under hensyn  

 til vedkommendes alder, helbredstilstand eller andre personlige forhold,  

 må antages at ville medføre uforholdsmæssigt alvorlige  

 følger for den pågældende.
Dette er kommet til udtryk i  

 udleveringslovens § 7, hvorefter udlevering skal afslås,  

 hvis en udlevering vil være uforenelig med humanitære hensyn, jf.  

 Folketingstidende 1966-67, tillæg A, sp. 2548.
Det følger af § 8 i udleveringsloven,  

 at udlevering ikke kan ske, når den, der søges udleveret, her i  

 landet er dømt eller frifundet for den pågældende  

 strafbare handling.
Er tiltale mod den pågældende frafaldet, kan  

 udlevering kun finde sted, hvis retsplejelovens betingelser for  

 omgørelse af bestemmelsen om tiltalefrafald er opfyldt.
Bestemmelsen  

 er udtryk for den væsentlige retssikkerhedsgaranti, at man ikke skal  

 kunne dømmes for det samme forhold to gange (princippet om »ne bis in  

 idem«).
Efter § 9, stk. 1, kan udlevering  

 endvidere ikke finde sted, hvis strafansvaret eller adgangen til at fuldbyrde  

 straf for den pågældende lovovertrædelse er forældet  

 efter dansk ret.
Bestemmelsen gælder dog ikke med hensyn til udlevering  

 til en EU-medlemsstat, jf. § 9, stk. 2.
Undtagelsesbestemmelsen i § 9, stk. 2, blev  

 indsat ved lov nr. 417 af 10. juni 1997. Det var ved samme lejlighed, at  

 kriminalitetskravet (strafferammekravet) for udlevering til andre EU-lande i  

 udleveringslovens § 3, stk. 1, blev sænket fra »mere end 1  

 års fængsel« til »mindst 6 måneders fængsel«.  

 Formålet med ændringerne var at gennemføre de  

 ændringer i udleveringsloven, der var nødvendige for, at Danmark  

 kunne ratificere konventionen fra 1996 om udlevering mellem Den  

 Europæiske Unions medlemsstater, jf.
Folketingstidende 1996-97,  

 tillæg A, sp. 4485-4498.
Udleveringslovens § 10 angiver visse  

 obligatoriske vilkår, som skal fastsættes i forbindelse med  

 udlevering.
Efter § 10, nr. 1, må udlevering kun ske  

 på vilkår af, at den udleverede ikke drages til ansvar eller  

 udleveres videre til tredjeland for en anden lovovertrædelse  

 begået før udleveringen end den, for hvilken den  

 pågældende er udleveret (specialitetsreglen).
 Efter § 10, nr. 1, litra a-c, gælder  

 forbudet mod strafforfølgning, straffuldbyrdelse eller  

 videreudlevering for andre lovovertrædelser begået før  

 udleveringen dog ikke, hvis justitsministeren meddeler tilladelse hertil  

 efter lovens § 20, jf. dog § 10 a (litra a), hvis den  

 pågældende, uanset at han i 45 dage uhindret har kunnet forlade  

 det land, hvortil han er udleveret, har undladt dette, (litra b) eller hvis  

 den pågældende efter at have forladt det pågældende  

 land frivilligt er vendt tilbage (litra c).
De nærmere betingelser for, at justitsministeren kan  

 meddele tilladelse til at fravige specialitetsreglen i § 10,  

 fremgår af udleveringslovens § 20. Efter denne bestemmelse  

 kan justitsministeren efter anmodning tillade, at en person, der er  

 udleveret, underkastes strafforfølgning eller straffuldbyrdelse eller  

 udleveres videre til tredjeland for en anden strafbar handling begået  

 før udleveringen end den, som den pågældende er udleveret  

 for, jf. § 20, stk. 1. Justitsministeren kan kun give tilladelse,  

 hvis der efter udleveringsloven kunne være sket udlevering for den  

 pågældende handling, jf. § 20, stk. 2. En anmodning om  

 tilladelse til at fravige specialitetsreglen skal indeholde de oplysninger,  

 der omtales i § 11, stk. 1, samt oplysning om, hvorvidt den  

 pågældende forlanger lovligheden af en eventuel tilladelse  

 prøvet ved domstolene.
Hvis den pågældende har forlangt  

 domstolsprøvelse, kan tilladelse først meddeles, når dens  

 lovlighed er fastslået ved endelig retskendelse, jf. stk. 5.
 For så vidt angår udlevering til en  

 medlemsstat i EU fremgår det af § 10 a, at forbudet mod  

 strafansvar eller videreudlevering for andre lovovertrædelser  

 begået før udleveringen (specialitetsreglen) ikke gælder,  

 hvis de i bestemmelsen nævnte betingelser er opfyldt.
Efter § 10 a, stk. 1, kan en person, som  

 er udleveret til en EU-medlemsstat, således uden justitsministerens  

 tilladelse drages til ansvar for andre lovovertrædelser begået  

 før udleveringen end den, der er sket udlevering for, hvis  

 strafforfølgningen eller straffuldbyrdelsen ikke indebærer, at  

 den pågældende skal frihedsberøves.
Den udleverede kan  

 endvidere drages til ansvar for sådanne lovovertrædelser, hvis  

 den pågældende har meddelt samtykke hertil i et retsmøde i  

 den medlemsstat, hvortil der er sket udlevering.
Efter § 10 a, stk. 2, kan den, der er  

 udleveret til en anden EU-medlemsstat, endvidere uden justitsministerens  

 tilladelse videreudleveres til en tredje EU-medlemsstat for andre  

 lovovertrædelser begået før udleveringen end den, der er  

 sket udlevering for, hvis den pågældende har meddelt samtykke til  

 udleveringen til den medlemsstat, hvortil udlevering er sket, og i den  

 forbindelse ligeledes meddelt samtykke til at blive draget til ansvar for og  

 videreudleveret til den tredje medlemsstat for andre lovovertrædelser  

 begået før udleveringen.
Efter bestemmelsen kan videreudlevering  

 også ske uden justitsministerens tilladelse, hvis den udleverede har  

 meddelt samtykke til videreudleveringen i et retsmøde i den  

 medlemsstat, hvortil den pågældende er udleveret.
 Det fremgår af § 10, nr. 2, at den  

 udleverede ikke uden justitsministerens tilladelse må underkastes  

 strafforfølgning ved en særdomstol.
Endvidere anføres det i § 10, nr. 3, at  

 udlevering alene kan ske på vilkår af, at dødsstraf ikke  

 må fuldbyrdes for den pågældende handling.
Denne  

 bestemmelse skal ses i lyset af artikel 11 i den europæiske  

 udleveringskonvention fra 1957, hvorefter udlevering for en  

 lovovertrædelse, der efter lovgivningen i den stat, som har fremsat  

 anmodning om udlevering, kan straffes med døden, kan afslås af  

 en stat, der ikke har hjemmel til at idømme dødsstraf, eller  

 som i almindelighed ikke fuldbyrder dødsstraf, medmindre den stat, der  

 har fremsat udleveringsanmodningen, afgiver en sådan forsikring, som  

 den anden part anser for fyldestgørende, om, at dødsstraffen  

 ikke vil blive fuldbyrdet.
Det følger i øvrigt af artikel 1 i 6.  

 tillægsprotokol til den europæiske menneskerettighedskonvention,  

 at dødsstraf skal afskaffes, og at ingen må idømmes en  

 sådan straf eller henrettes.
Bestemmelsen er i  

 Menneskerettighedsdomstolens praksis blevet tillagt eksterritorial virkning.  

 Det betyder, at en deltagerstat vil handle i strid med bestemmelsen, hvis den  

 udleverer en person til et land, hvor den pågældende risikerer at  

 blive idømt og få fuldbyrdet dødsstraf.
Dette  

 gælder, hvad enten der er tale om udlevering til  

 strafforfølgning eller til straffuldbyrdelse.
En deltagerstat vil dog  

 være fritaget for ansvar efter bestemmelsen, hvis den modtager  

 tilstrækkelige garantier fra den anmodende stat om, at den  

 pågældende ikke vil blive idømt eller få fuldbyrdet  

 dødsstraf.
2.4. Behandling af sager om udlevering
2.4.1. De almindelige regler Kapitel 3 (§§ 11-18) i udleveringsloven indeholder de  

 almindelige regler for behandlingen af sager om udlevering, herunder hvilke  

 oplysninger anmodninger om udlevering skal indeholde.
Efter § 11, stk. 1, kan udlevering (jf.  

 dog lovens kapitel 3 a) kun ske på grundlag af en anmodning, der  

 indeholder oplysninger om tid og sted for den strafbare handling, dennes  

 beskaffenhed og de anvendelige straffebestemmelser.
Der skal samtidig  

 med anmodningen fremsendes en udskrift af den beslutning om anholdelse eller  

 fængsling eller af den dom, der danner grundlag for anmodningen, jf.  

stk. 2.
En anmodning om udlevering sendes efter § 12  

til politiet på det sted, hvor den, som søges udleveret, har  

 ophold, medmindre justitsministeren allerede på grundlag af anmodningen  

 og de oplysninger, der følger med denne, finder at burde nægte  

 udlevering.
Efter modtagelsen af anmodningen iværksætter politiet  

 uden ophold den undersøgelse, der er nødvendig for at  

 afgøre, om betingelserne for udlevering er opfyldt.
Politiets  

 undersøgelse foretages i overensstemmelse med retsplejelovens regler  

 om strafferetsplejen.
 De retsmidler, der er omtalt i  

 retsplejelovens kapitel 69 om anholdelse, kapitel 70 om  

 varetægtsfængsling, kapitel 72 om legemsindgreb, kapitel 73 om  

 ransagning og kapitel 74 om beslaglæggelse og edition samt kapitel 75 a  

 om andre efterforskningsskridt, kan anvendes i samme omfang som i sager  

 vedrørende lovovertrædelser af tilsvarende art, der  

 forfølges her i landet, jf. § 13. I forbindelse med  

 udleveringssager vil det navnlig være bestemmelserne om anholdelse og  

 varetægtsfængsling, som anvendes med henblik på at sikre  

 den pågældendes fortsatte tilstedeværelse under  

 udleveringssagens behandling.
Når politiet iværksætter en  

 undersøgelse efter § 12, skal der i medfør af § 14  

beskikkes en forsvarer for den, som søges udleveret, medmindre den  

 pågældende selv vælger en forsvarer.
I øvrigt  

 gælder reglerne i retsplejelovens kapitel 66 om beskikkelse og valg af  

 forsvarer.
 Når politiets  

 undersøgelse efter udleveringslovens § 12 er afsluttet,  

 forelægges spørgsmålet om udlevering for  

 justitsministeren, der træffer afgørelse i sagen, jf.  

§ 15, stk. 1. Hvis justitsministeren træffer  

 afgørelse om udlevering, skal den pågældende   samtidig  

 med meddelelsen om afgørelsen om udlevering   have oplysning om  

 adgangen til domstolsprøvelse og om fristen for at fremsætte  

 anmodning herom, jf. § 15, stk. 2.
Adgangen til domstolsprøvelse er fastsat i  

 udleveringslovens § 16. Efter denne bestemmelses  

stk. 1 kan den, der skal udleveres, forlange, at  

 spørgsmålet om udleveringsbeslutningens lovlighed indbringes for  

 retten.
En anmodning om domstolsprøvelse skal, jf. bestemmelsens  

stk. 2, fremsættes inden tre dage efter, at beslutningen om  

 udlevering er meddelt den pågældende.
Når særlige  

 omstændigheder taler derfor, kan justitsministeren tillade, at  

 beslutningen indbringes for retten, selv om anmodningen om  

 domstolsprøvelse først er fremsat efter fristens udløb.  

 Rettens afgørelse træffes ved kendelse, der kan kæres til  

 landsretten inden for en frist på tre dage, jf. stk. 3.
Hvis en beslutning om udlevering indbringes for retten,  

 kan der ikke ske udlevering, før beslutningen er fundet lovlig ved  

 retskendelse, jf. § 17, stk. 1, 2. pkt.
Indbringes  

 beslutningen ikke for retten, skal udleveringen gennemføres snarest  

 muligt, jf. § 17, stk. 2. Medmindre den  

 pågældende har givet afkald på domstolsprøvelse, kan  

 der dog ikke ske udlevering før udløbet af den frist på 3  

 dage, der efter § 16, stk. 2, gælder for at indbringe  

 justitsministerens afgørelse om udlevering for retten, jf.  

§ 17, stk. 1, 1. pkt.
For at sikre, at en udlevering gennemføres, kan den  

 pågældende i medfør af udleveringslovens § 17,  

 stk. 3, anholdes og varetægtsfængsles efter reglerne i  

 retsplejeloven.
En varetægtsfængsling skal dog ophæves,  

 hvis udlevering ikke har fundet sted inden 30 dage efter, at beslutningen om  

 udlevering har kunnet gennemføres   dvs. den pågældende  

 har givet afkald på domstolsprøvelse, fristen på 3 dage  

 for anmodning om domstolsprøvelse er udløbet, eller der er  

 afsagt endelig retskendelse om udlevering.
I særlige tilfælde kan  

 retten dog forlænge fristen for varetægtsfængsling.
 I forbindelse med en beslutning om udlevering kan  

 justitsministeren, jf. § 18, bestemme, at genstande, som er  

 beslaglagt eller taget i bevaring under sagen   med forbehold af tredjemands  

 eventuelle rettigheder   skal overgives til den myndighed, som har anmodet om  

 udleveringen.
2.4.2. Forenklet behandling af sager om  

 udlevering (mellem EUs medlemsstater) Ved lov nr. 291 af 24. april 1996 om ændring af lov  

 om udlevering af lovovertrædere, lov om international fuldbyrdelse af  

 straf mv., lov om samarbejde med Finland, Island, Norge og Sverige  

 angående fuldbyrdelse af straf mv. og retsplejeloven (International  

 strafferet) blev konventionen om forenklet udleveringsprocedure mellem  

 medlemsstaterne i Den Europæiske Union fra 1995 gennemført i  

 dansk ret, jf.
Folketingstidende 1995-96, tillæg A, s. 2226. Denne  

 forenklede procedure, der finder anvendelse ved udlevering mellem EUs  

 medlemsstater, hvis den person, der ønskes udleveret, samtykker heri i  

 forbindelse med et retsmøde, fremgår af udleveringslovens   

 kapitel 3a (§§ 18 a-18 d). Forenklingen består i en mere  

 direkte kontakt mellem de berørte staters kompetente myndigheder.
 Reglerne blev indført med henblik at sikre en  

 hurtig udlevering og at forhindre, at personer, der er villige til at lade  

 sig udlevere, må tilbageholdes i en længere periode, mens en  

 formel anmodning om udlevering udfærdiges, fremsendes, oversættes  

 og behandles, uanset at der ikke på forhånd er tvivl om, at  

 betingelserne for udlevering er opfyldt.
Efter § 18 a kan der ske udlevering til en  

 medlemsstat i Den Europæiske Union på grundlag af en  

eftersøgning, der indeholder de i bestemmelsen nævnte  

 oplysninger.
De oplysninger, som kan danne grundlag for udlevering efter den  

 forenklede procedure, svarer til de oplysninger, der fremgår af  

 Interpols efterlysninger.
Oplysningerne svarer endvidere  

 indholdsmæssigt til de oplysninger, der normalt fremsendes sammen med  

 en formel anmodning om udlevering, jf. § 11. Bestemmelsen  

 indebærer i praksis, at behandlingen af en anmodning om udlevering kan  

 indledes straks ved politiets modtagelse af en efterlysning fra Interpol.
 Efter modtagelsen af en eftersøgning  

 iværksætter politiet uden ophold den undersøgelse, der er  

 nødvendig for at afgøre, om betingelserne for udlevering er  

 opfyldt, jf. § 18 b, stk. 1. Bortset fra § 18 c,  

 stk. 1, der giver mulighed for at fravige specialitetsreglen i  

 udleveringslovens § 10, er det de almindelige betingelser for udlevering  

 i lovens kapitel 2, der finder anvendelse.
Efter § 18 b, stk. 2, 1. pkt., finder  

 reglerne i §§ 13 og 14 tilsvarende anvendelse.
Det indebærer, at  

 der til fremme af undersøgelsen og for at sikre udleveringen kan  

 iværksættes anholdelse, legemsindgreb, ransagning og  

 beslaglæggelse mv. efter retsplejelovens regler.
Det indebærer  

 endvidere, at der, når der iværksættes undersøgelse  

 i medfør af § 18 b, stk. 1, skal beskikkes en forsvarer for  

 den, der søges udleveret, medmindre den pågældende selv  

 vælger en forsvarer.
I øvrigt finder reglerne i retsplejelovens  

 kapitel 66 om beskikkelse og valg af forsvarer tilsvarende anvendelse.
Efter § 18 b, stk. 2, 2. pkt., skal en  

 varetægtsfængsling som udgangspunkt ophæves, såfremt  

 en formel anmodning om udlevering ikke er modtaget senest 30 dage efter  

 anholdelsen.
Retten kan dog i særlige tilfælde forlænge  

 denne frist.
Fristen for varigheden af varetægtsfængsling,  

 iværksat på grundlag af en eftersøgning, skal ses i  

 sammenhæng med forbudet i 1957-konventionens art. 16, stk. 4, mod  

 at udstrække en foreløbig fængsling ud over 40 dage,  

 regnet fra anholdelsesdagen.
Har den anmodede stat ikke inden dette tidspunkt  

 modtaget en formel anmodning om udlevering, jf. 1957-konventionens art. 12,  

 skal den pågældende løslades.
Som nævnt ovenfor er det efter § 18 c,  

 stk. 1, en betingelse for udlevering efter den forenklede procedure,  

 at den, der ønskes udleveret, i et retsmøde meddeler samtykke  

 til udlevering.
Hvis den pågældende ikke samtykker til  

 udleveringen, behandles sagen efter reglerne i kapitel 3. Efter bestemmelsen  

 kan den pågældende endvidere meddele samtykke til, at  

 specialitetsreglen i § 10, nr. 1, fraviges, således at den  

 pågældende kan drages til ansvar og udleveres videre til en  

 tredje medlemsstat for andre strafbare handlinger begået før  

 udleveringen end den, der sker udlevering for.
Retten skal vejlede den  

 pågældende om følgerne af samtykke.
Hvis  

 den pågældende meddeler samtykke til udleveringen, skal sagen  

 forelægges Justitsministeriet med henblik på tilladelse til  

 udlevering efter den forenklede procedure, jf. § 18 c, stk. 2,  

 1. pkt.
Bestemmelsen indebærer, at udlevering kan nægtes,  

 uanset at den berørte person har meddelt samtykke, såfremt det  

 findes betænkeligt at gennemføre udlevering på det  

 foreliggende grundlag.
 Finder justitsministeren, at betingelserne for  

 udlevering utvivlsomt er opfyldt, kan udlevering iværksættes  

 umiddelbart af politiet, jf. § 18 c, stk. 2, 2. pkt.  

 Meddeles der ikke samtykke til udlevering, skal den anmodende stat  

 underrettes herom med henblik på at få lejlighed til at fremsende  

 en formel anmodning om udlevering.
For at sikre udleveringens gennemførelse  

 fremgår det af § 18 d, at de i retsplejelovens kapitel 69  

 om anholdelse og kapitel 70 om varetægtsfængsling omtalte  

 retsmidler kan anvendes.
Fængsling, som er sket i medfør af  

 denne bestemmelse, skal ophæves, hvis udlevering ikke har fundet sted  

 inden 20 dage efter justitsministerens beslutning om udlevering.
I  

 særlige tilfælde kan retten dog forlænge denne frist.  

 Endvidere finder § 18 om overgivelse af beslaglagte genstande mv. til  

 den anmodende myndighed tilsvarende anvendelse.
2.5. Andre bestemmelser Endelig indeholder udleveringslovens kapitel 4  

 (§§ 19-23) en række andre bestemmelser om efterlyste personer,  

 videreudlevering, transit, mv.
Udleveringslovens §§ 11 og 12 indebærer, at der  

 ikke kan indledes en nærmere undersøgelse af en anmodning om  

 udlevering, før den i henhold til § 11, stk. 2,  

 nødvendige dokumentation foreligger.
Efter udleveringslovens  

§ 19 kan der imidlertid efter omstændighederne foretages  

 foreløbig anholdelse, varetægtsfængsling, legemsindgreb,  

 ransagning og beslaglæggelse, såfremt den berørte person  

 er efterlyst af myndighederne i den anmodende stat som sigtet, tiltalt eller  

 dømt for en strafbar handling, der må antages at kunne begrunde  

 udlevering efter udleveringsloven.
De nævnte foranstaltninger skal  

 imidlertid som udgangspunkt ophæves, såfremt anmodning om  

 udlevering, jf. § 11, ikke er modtaget senest 30 dage efter  

 anholdelsen.
§ 19 om foranstaltninger i anledning af en  

 efterlysning har i forhold til andre EU-medlemsstater alene praktisk  

 betydning i de tilfælde, hvor udleveringssagen er indledt uden nogen  

 forudgående anmodning om udlevering i medfør af § 18 a.
I  

 de tilfælde, hvor udleveringssagen indledes i medfør af  

 § 18 a, vil frihedsberøvelse i stedet ske med hjemmel i § 18  

 b, stk. 2.
Efter § 20 kan justitsministeren efter  

 anmodning tillade, at specialitetsreglen i § 10 fraviges, således  

 at en person, der er udleveret, underkastes strafforfølgning eller  

 straffuldbyrdelse eller udleveres videre til tredjeland for en anden strafbar  

 handling begået før udleveringen end den, som den  

 pågældende er udleveret for.
Der henvises herom til afsnit 2.3.3.  

 ovenfor.
 Efter § 21, stk. 1, om transit kan  

 Justitsministeriet tillade, at en person, der udleveres fra en fremmed stat  

 til en anden, føres gennem riget, hvis bestemmelserne i § 2  

 (betingelserne for udlevering af danske statsborgere) eller §§ 4-6  

 (militær lovovertrædelse, politisk lovovertrædelse,  

 forbudet mod udlevering ved risiko for forfølgelse) i udleveringsloven  

 ikke ville være til hinder for, at der skete udlevering her fra landet  

 for den pågældende handling.
 Hvis der er tale om en udlevering til Finland, Island,  

 Norge eller Sverige, kan der dog meddeles tilladelse, såfremt  

 bestemmelserne i § 2 (betingelserne for udlevering af danske  

 statsborgere) eller § 4 (politisk lovovertrædelse) i loven om  

 udlevering til disse lande ikke ville være til hinder for udlevering af  

 den pågældende her fra landet, jf. udleveringslovens  

§ 21, stk. 2.
3. Rammeafgørelsen om den  

 europæiske arrestordre mv.
3.1. Baggrunden for rammeafgørelsen Baggrunden for rammeafgørelsen var et ønske  

 om på grundlag af konklusionerne fra Det Europæiske Råds  

 møde i Tampere den 15.-16. oktober 1999 at forenkle og effektivisere  

 udleveringsprocedurerne mellem medlemsstaterne med fuld respekt af  

 grundlæggende retsprincipper.
 Rammeafgørelsen er udarbejdet med hjemmel i artikel  

 34, stk. 2, litra b, i Traktaten om Den Europæiske Union (TEU),  

 hvorefter Rådet på initiativ af en medlemsstat eller Kommissionen  

 med enstemmighed kan vedtage rammeafgørelser om indbyrdes  

 tilnærmelse af medlemsstaternes love og administrative bestemmelser.  

 Rammeafgørelser er bindende for medlemsstaterne med hensyn til det  

 tilsigtede mål, men overlader det til de nationale myndigheder at  

 bestemme form og midler for gennemførelsen.
Formålet med rammeafgørelsen er at  

 gennemføre forenklede regler om udlevering mellem medlemsstaterne.
Den  

 nye udleveringsordning indebærer, at princippet om gensidig  

 anerkendelse gennemføres på udleveringsområdet.
Dette  

 indebærer, at når en medlemsstat anmoder om at få en person  

 udleveret til strafforfølgning eller straffuldbyrdelse, skal denne  

 anmodning imødekommes, medmindre der foreligger en af de  

 afslagsgrunde, som fremgår af rammeafgørelsen.
Med henblik  

 på at forenkle de administrative procedurer vedrørende  

 udlevering erstattes de traditionelle anmodninger om udlevering med den  

 europæiske arrestordre, som har karakter dels af en anmodning om  

 fængsling med henblik på udlevering, dels af en anmodning om  

 udlevering.
 Rammeafgørelsen om den europæiske arrestordre  

 mv. erstatter alle hidtidige instrumenter om udlevering mellem  

 medlemsstaterne, herunder de bestemmelser i afsnit III i konventionen om  

 gennemførelse af Schengen-aftalen, der vedrører udlevering.
 Rammeafgørelsen indeholder bestemmelser, der  

 fastlægger, i hvilke tilfælde medlemsstaterne vil være  

 forpligtede til at udlevere en lovovertræder til en anden medlemsstat,  

 og udkastet fastlægger herudover, i hvilke tilfælde  

 medlemsstaterne kan eller skal afslå udlevering af en  

 lovovertræder.
For at understrege princippet om gensidig anerkendelse og  

 forskellen mellem udlevering mellem medlemsstaterne og udlevering mellem  

 tredjelande anvender rammeafgørelsen en række nye begreber.
I  

 rammeafgørelsen anvendes begrebet »overgivelse« i stedet for  

 »udlevering«, selv om begge begreber omfatter den fysiske overgivelse af en  

 eftersøgt person til det anmodende land.
Endvidere anvendes »den  

 udstedende stat« i stedet for »den anmodende stat« og »den fuldbyrdende stat«  

 i stedet for »den anmodede stat«.
Da ingen af disse nye begreber har en anden  

 indholdsmæssig betydning end de gældende begreber, anvendes de  

 gældende begreber i forbindelse med gennemgangen af  

 rammeafgørelsen.
Den anmodende medlemsstat er således den  

 medlemsstat, der udsteder en europæisk arrestordre, og den anmodede  

 medlemsstat er den medlemsstat, der skal gennemføre en europæisk  

 arrestordre.
 Rammeafgørelsen er opdelt i fire kapitler, nemlig  

 kapitel 1 (artikel 1   8) om almindelige principper, kapitel 2 (artikel 9  

 25) om overgivelsesproceduren, kapitel 3 (artikel 26   30) om virkninger af  

 overgivelsen og kapitel 4 (artikel 31   35) indeholdende almindelige og  

 afsluttende bestemmelser.
 Herudover indeholder præamblen til  

 rammeafgørelsen en række betragtninger, som har betydning for  

 fortolkningen og anvendelsen af rammeafgørelsen.  

 Præambelbetragtningerne tager bl.a. sigte på at sikre  

 overholdelsen af grundlæggende retsprincipper i forbindelse med  

 udlevering af lovovertrædere.
Efter præambelbetragtning nr. 12 kan intet i  

 rammeafgørelsen fortolkes som et forbud mod at nægte at udlevere  

 en person, der er genstand for en europæisk arrestordre, hvis der er  

 objektive grunde til at formode, at den europæiske arrestordre er  

 udstedt med det formål at retsforfølge eller straffe en person  

 på grund af vedkommendes køn, race, religion, etniske baggrund,  

 nationalitet, sprog, politiske overbevisning eller seksuelle orientering,  

 eller at den pågældendes situation kan blive skadet af en af  

 disse grunde.
Endvidere anføres det, at rammeafgørelsen ikke er  

 til hinder for, at medlemsstaterne anvender deres egne  

 forfatningsmæssige bestemmelser om ret til en retfærdig  

 rettergang, foreningsfrihed, pressefrihed og ytringsfrihed i andre  

 medier.
 I præambelbetragtning nr. 13 anføres det, at  

 personer ikke må overføres, udsendes eller udleveres til en  

 stat, hvor der er alvorlig risiko for, at de vil blive udsat for  

 dødsstraf, tortur eller anden umenneskelig eller nedværdigende  

 behandling eller straf.
3.2. Betingelser for  

 udlevering til EU-medlemsstater Efter rammeafgørelsens artikel 1 forpligter  

 medlemsstaterne sig til på grundlag af princippet om gensidig  

 anerkendelse og i overensstemmelse med reglerne i rammeafgørelsen at  

 gennemføre en europæisk arrestordre, der er udstedt med henblik  

 på strafforfølgning eller fuldbyrdelse af en frihedsstraf eller  

 en anden frihedsberøvende foranstaltning.
 Det fremgår imidlertid udtrykkeligt af artikel 1,  

 stk. 3, at rammeafgørelsen ikke indebærer nogen  

 ændring af medlemsstaternes pligt til at respektere de  

 grundlæggende rettigheder og grundlæggende retsprincipper, der er  

 fastlagt i artikel 6 i traktaten om Den Europæiske Union.
Artikel 2, stk. 1,  

 fastlægger anvendelsesområdet for den europæiske  

 arrestordre.
Efter denne bestemmelse kan arrestordren udstedes med henblik  

 på:
 1)	Straffuldbyrdelse af en endelig dom i  

 en straffesag, hvorved den pågældende - i det land, der har  

 udstedt arrestordren - er idømt frihedsstraf eller en anden  

 frihedsberøvende foranstaltning af mindst 4 måneders  

 varighed.
 2)	Strafforfølgning i  

 straffesager, der medfører frihedsberøvelse og vedrører  

 en lovovertrædelse, der efter lovgivningen i den medlemsstat, der har  

 udstedt arrestordren, kan medføre frihedsstraf eller en anden  

 frihedsberøvende foranstaltning af mindst 12 måneders  

 varighed.
 Den europæiske arrestordre  

 kan således udstedes både med henblik på fuldbyrdelse af en  

 dom og med henblik på strafforfølgning, på samme  

 måde som udlevering i dag kan ske med henblik på  

 strafforfølgning og straffuldbyrdelse.
 I relation til  

 spørgsmålet om, hvorvidt den anmodede EU-medlemsstat kan  

 kræve, at den handling, for hvilken arrestordre er udstedt, ligeledes  

 er strafbar i denne stat (kravet om dobbelt strafbarhed), sondrer  

 rammeafgørelsen jf. artikel 2, stk. 2 og 4, mellem  

 lovovertrædelser inden for og uden for en såkaldt  

positiv-liste.
Hvis arrestordren er udstedt for en handling, der er  

 omfattet af positiv-listen, og denne lovovertrædelse kan  

 medføre frihedsstraf inden for en strafferamme på mindst 3  

 år i den anmodende medlemsstat, kan der ikke stilles krav om dobbelt  

 strafbarhed.
Handlingen skal således i disse tilfælde ikke  

 nødvendigvis være strafbar i den anmodede medlemsstat.
Da de  

 lovovertrædelser, der er omfattet af positiv-listen, som udgangspunkt  

 vil være strafbare i alle medlemsstater, er betydningen af  

 rammeafgørelsen på dette punkt navnlig, at der ikke skal  

 foretages en indgående kontrol af, om lovovertrædelsen ligeledes  

 er strafbar i den anmodede medlemsstat.
For så vidt angår handlinger, der ikke er  

 omfattet af positiv-listen, fastslår artikel 2, stk. 4, at  

 udlevering kan være betinget af, at de forhold, der ligger til grund  

 for en europæisk arrestordre, udgør en lovovertrædelse  

 efter den anmodede medlemsstats lovgivning, uanset gerningsindholdet eller  

 den retlige beskrivelse.
I disse tilfælde vil der således skulle  

 gennemføres en kontrol af, om forholdet også er strafbart i den  

 stat, som skal gennemføre udleveringen.
 Positiv-listen omfatter en række  

 lovovertrædelser, herunder bl.a. terrorisme, menneskehandel, seksuel  

 udnyttelse af børn og børnepornografi, ulovlig handel med  

 narkotika, ulovlig handel med våben, bestikkelse, svig, hvidvaskning,  

 falskmøntneri, deltagelse i en kriminel organisation,  

 miljøkriminalitet, manddrab, sabotage, pengeafpresning, røveri,  

 bortførelse, racisme, tyveri og forfalskning af betalingsmidler.  

 Listen er udarbejdet med udgangspunkt i de lovovertrædelser, som er  

 omfattet af Europol-konventionen og bilaget til denne konvention.
 Rådet kan med enstemmighed beslutte at tilføje yderligere  

 lovovertrædelser på positiv-listen, jf. artikel 2,  

 stk. 3.
 Artikel 3 i rammeafgørelsen indeholder tre  

 obligatoriske afslagsgrunde, der, hvis en af disse foreligger, bevirker, at  

 medlemsstaterne skal afslå gennemførelsen af en europæisk  

 arrestordre og dermed udlevering.
 For det første skal den anmodede medlemsstat, jf. artikel 3,  

 stk. 1, således nægte udlevering, hvis den  

 lovovertrædelse, der ligger til grund for arrestordren, kan  

 retsforfølges i den anmodede medlemsstat, og der i denne stat er  

 truffet beslutning om benådning (amnesti).
 For det andet skal  

 udlevering, jf. artikel 3, stk. 2, afslås, hvis det, af de  

 oplysninger den anmodede medlemsstats relevante myndighed er i besiddelse af,  

 fremgår, at den person, der er omfattet af arrestordren, tidligere er  

 blevet endelig dømt i den anmodede eller en anden medlemsstat for de  

 samme handlinger, som ligger til grund for arrestordren, og straffen   i  

 tilfælde af domfældelse er fuldbyrdet, er ved at blive fuldbyrdet  

 eller ikke længere kan fuldbyrdes efter lovgivningen i domslandet.  

 Denne bestemmelse omhandler princippet om forbud mod dobbelt  

 strafforfølgning (»ne bis in idem«).
 Endelig skal udlevering,  

 jf. artikel 3, stk. 3, afslås, hvis den person, der er  

 omfattet af arrestordren, er under den kriminelle lavalder efter den anmodede  

 stats lovgivning.
Artikel 4 indeholder en række fakultative  

 afslagsgrunde.
Medlemsstaterne har således mulighed for at afslå  

 at gennemføre en europæisk arrestordre og dermed udlevering,  

 hvis en eller flere af disse afslagsgrunde foreligger.
 Udlevering kan for det første afslås i det  

 tilfælde, hvor en europæisk arrestordre er udstedt for en  

 lovovertrædelse, der ikke er omfattet af positiv-listen i artikel 2, og  

 den lovovertrædelse, der ligger til grund for arrestordren, ikke er  

 strafbar efter lovgivningen i den anmodede medlemsstat (kravet om dobbelt  

 strafbarhed), jf. artikel 4, stk. 1.
 Dernæst kan udlevering  

 afslås, hvis den person, der er genstand for en europæisk  

 arrestordre, allerede retsforfølges i den anmodede stat for de samme  

 lovovertrædelser, som ligger til grund for arrestordren, jf. artikel  

 4, stk. 2.
 Herudover  

 kan udlevering afslås, hvis den anmodede medlemsstat allerede har  

 besluttet ikke at indlede retsforfølgning eller at opgive  

 retsforfølgning af den lovovertrædelse, der ligger til grund for  

 arrestordren, jf. artikel 4, stk. 3. Denne bestemmelse  

 indebærer, at danske myndigheder bl.a. kan afslå udlevering, hvis  

 påtale er opgivet i medfør af retsplejelovens § 721.
 Udlevering kan endvidere afslås, hvis lovovertrædelsen eller  

 adgangen til at fuldbyrde en frihedsstraf er forældet i henhold til  

 lovgivningen i den anmodede medlemsstat, og denne stat har kompetence til at  

 retsforfølge lovovertrædelsen, jf. artikel 4,  

 stk. 4.
 Herudover kan udlevering  

 afslås, hvis den anmodede medlemsstat er i besiddelse af oplysninger  

 om, at den person, der er omfattet af arrestordren, tidligere er blevet  

 endelig dømt i et tredjeland for den lovovertrædelse, der ligger  

 til grund for arrestordren, og straffen er fuldbyrdet, er ved at blive  

 fuldbyrdet eller ikke længere kan fuldbyrdes i domslandet, jf.  

artikel 4, stk. 5.
For så vidt angår statsborgere eller  

 personer med bopæl i den anmodede medlemsstat kan udlevering  

 afslås, hvis arrestordren er udstedt med henblik på fuldbyrdelsen  

 af en straffedom, og den anmodede medlemsstat forpligter sig til selv at  

 fuldbyrde straffen, jf. artikel 4, stk. 6. Denne bestemmelse har  

 således betydning for udlevering af danske statsborgere til andre  

 EU-lande, idet danske myndigheder kan afslå udlevering med henblik  

 på fuldbyrdelse af en frihedsstraf, hvis de danske myndigheder  

 forpligter sig til at overtage fuldbyrdelsen af straffen.
Bestemmelsen skal  

 ses i sammenhæng med artikel 5, stk. 3, i rammeafgørelsen,  

 der indebærer, at udlevering af egne statsborgere til  

 strafforfølgning i andre EU-medlemsstater kan betinges af, at den  

 pågældende tilbageføres med henblik på at fuldbyrde  

 en eventuel straf i den anmodede medlemsstat.
Endelig indeholder artikel 4, stk. 7, en  

 mulighed for at afslå udlevering, hvis den lovovertrædelse, der  

 er omfattet af arrestordren, efter den anmodede medlemsstats lovgivning helt  

 eller delvis anses for at være begået på denne stats  

 territorium.
Udlevering kan ligeledes nægtes, hvis  

 lovovertrædelsen er begået uden for den anmodende stats  

 territorium, og den anmodede medlemsstats lovgivning ikke hjemler adgang til  

 retsforfølgning for tilsvarende lovovertrædelser, når de  

 er begået uden for denne stats territorium.
Bestemmelsen giver  

 således mulighed for at nægte udlevering i visse tilfælde,  

 hvor den anmodende stat udøver eksterritorial jurisdiktionskompetence  

   dvs. foretager strafforfølgning af handlinger begået uden for  

 den pågældende medlemsstats eget territorium.
 Artikel 5 omfatter de garantier, som den anmodende  

 medlemsstat skal give den anmodede medlemsstat i visse særlige  

 tilfælde.
 Hvis arrestordren er udstedt med henblik på fuldbyrdelse af en  

 udeblivelsesdom, og domfældte ikke er blevet indkaldt personligt eller  

 på anden måde er blevet underrettet om tid og sted for  

 domsforhandlingen, kan udlevering betinges af, at den anmodende stat  

 garanterer, at sagen kan genoptages, og at der kan gennemføres en ny  

 domsforhandling, hvor den tiltalte er tilstede, jf. artikel 5,  

 stk. 1.
 I de tilfælde, hvor arrestordren er  

 udstedt for en lovovertrædelse, der kan straffes med fængsel  

 på livstid, kan udlevering betinges af, at det anmodende lands  

 lovgivning tillader, at der   enten på anmodning eller senest efter 20  

 år   kan ske fornyet prøvelse af, om der er grundlag for at  

 fortsætte fuldbyrdelsen af dommen, jf. artikel 5,  

 stk. 2.
 Hvis arrestordren er udstedt  

 med henblik på strafforfølgning af en person, der er statsborger  

 i den anmodede medlemsstat, kan udlevering betinges af, at den  

 pågældende kan tilbageføres til den pågældende  

 medlemsstat med henblik på fuldbyrdelsen af en eventuel straf, jf.  

artikel 5, stk. 3. Bestemmelsen skal ses i sammenhæng med  

 artikel 4, stk. 6, hvorefter udlevering af egne statsborgere eller  

 personer med bopæl i den anmodede medlemsstat kan afslås, hvis  

 arrestordren er udstedt med henblik på fuldbyrdelsen af en straffedom,  

 og den anmodede medlemsstat forpligter sig til selv at fuldbyrde  

 straffen.
 Efter artikel 6 skal medlemsstaterne udpege de  

 judicielle myndigheder, som er kompetente til at udstede og fuldbyrde en  

 europæisk arrestordre.
 Udpegningen af kompetente nationale myndigheder sker i  

 overensstemmelse med national ret.
I henhold til artikel 7 kan medlemsstaterne udpege  

 en eller flere centrale myndigheder til at bistå de judicielle  

 myndigheder.
Medlemsstaterne kan pålægge den centrale myndighed  

 at forestå modtagelse og fremsendelse af en europæisk  

 arrestordre.
Artikel 8 fastlægger indholdet og formen af  

 en europæisk arrestordre, og der er som bilag til  

 rammeafgørelsen vedlagt det certifikat, der udgør den  

 europæiske arrestordre.
En europæisk arrestordre skal indeholde  

 følgende oplysninger:
den eftersøgte persons identitet angivelse af den judicielle myndighed i udstedelseslandet angivelse af, hvorvidt arrestordren omfatter overgivelse med henblik  

 på strafforfølgning eller straffuldbyrdelse lovovertrædelsens art og de relevante lovbestemmelser en beskrivelse af sagens omstændigheder, herunder den  

 eftersøgte persons deltagelse i lovovertrædelsen den idømte straf, hvis arrestordren er udstedt med henblik  

 på straffuldbyrdelse, eller den foreskrevne strafferamme, hvis  

 arrestordren er udstedt med henblik på strafforfølgning eventuelle andre konsekvenser af lovovertrædelsen.
 En række af de oplysninger, som en europæisk  

 arrestordre skal indeholde, er identiske med de oplysninger, der efter  

 artikel 95 i Schengen-konventionen skal fremgå af en efterlysning med  

 henblik på optagelse i Schengen-informationssystemet.
Artikel 9 vedrører fremsendelse af den  

 europæiske arrestordre.
Bestemmelsen indebærer, at i de  

 tilfælde, hvor opholdsstedet for den person, der er omfattet af en  

 europæisk arrestordre, er kendt, kan de judicielle myndigheder i den  

 anmodende medlemsstat fremsende arrestordren direkte til de kompetente  

 judicielle myndigheder i den anmodede medlemsstat.
I alle tilfælde,  

 herunder når opholdsstedet er ukendt, kan den eftersøgte person  

 dog indberettes til Schengen-informations-systemet.
Denne indberetning  

 foretages i overensstemmelse med artikel 95 i Schengen-konventionen, og  

 indberetningen har samme gyldighed som den europæiske arrestordre  

 ledsaget af de oplysninger, der er nævnt i artikel 8, stk. 1. For  

 tiden kan Schengen-informationssystemet imidlertid ikke indeholde alle de  

 oplysninger, der fremgår af artikel 8, stk. 1. Indberetningen vil  

 dog i en overgangsperiode have samme gyldighed som en europæisk  

 arrestordre, således at indberetningen betragtes som en efterlysning og  

 en anmodning om anholdelse, indtil den judicielle myndighed i den anmodede  

 stat har modtaget den originale arrestordre.
 Artikel 10 omhandler en række praktisk  

 spørgsmål i forbindelse med fremsendelsen af en europæisk  

 arrestordre.
Efter artikel 11 skal den eftersøgte person  

 anholdes, og den anmodede stat skal underrette den pågældende om,  

 at der foreligger en europæiske arrestordre og indholdet heraf.  

 Endvidere skal den pågældende orienteres om muligheden for at  

 meddele samtykke til udleveringen, jf. artikel 13. Underretningen sker i  

 overensstemmelse med national ret.
Den anholdte har ret til at lade sig  

 bistå af en advokat og   om nødvendigt   en tolk i  

 overensstemmelse med national ret i den anmodede stat.
Artikel 12 indebærer, at den judicielle  

 myndighed i den anmodede stat i overensstemmelse med national ret skal  

 afgøre, om den anholdte fortsat skal være frihedsberøvet  

 i forbindelse med undersøgelsen af, om en europæisk arrestordre  

 skal imødekommes.
Den anholdte kan på et hvilket som helst  

 tidspunkt løslades midlertidigt i overensstemmelse med national ret,  

 dog under forudsætning af, at den kompetente myndighed træffer de  

 nødvendige foranstaltninger for at sikre, at den  

 pågældende ikke flygter.
Det er grundtanken i rammeafgørelsen, at den  

 anmodede stat på grundlag af de oplysninger, der fremgår af en  

 europæisk arrestordre, skal kunne træffe afgørelse om  

 anholdelse, varetægtsfængsling og udlevering af den  

 eftersøgte person.
Den anmodede stat vil således normalt ikke  

 have behov for andre oplysninger fra den anmodende stat end de oplysninger,  

 der følger af den europæiske arrestordre.
Hvis den anholdte meddeler samtykke til udleveringen, skal  

 dette samtykke efter artikel 13 meddeles den judicielle myndighed i  

 overensstemmelse med national ret.
Samtykket kan i princippet ikke  

 tilbagekaldes, men medlemsstaterne kan dog fastsætte, at samtykke kan  

 tilbagekaldes i henhold til national ret.
 Hvis den anholdte ikke meddeler samtykke til udleveringen,  

 skal den pågældende ifølge artikel 14 have  

 lejlighed til at udtale sig om arrestordren.
Efter artikel 15 afgør den judicielle  

 myndighed i den anmodede stat inden for de frister og på de  

 betingelser, der er fastsat i rammeafgørelsen, om der er grundlag for  

 udlevering.
Den judicielle myndighed kan anmode om yderligere oplysninger fra  

 den anmodende stat, og den kan fastsætte en tidsfrist for fremsendelse  

 af disse supplerende oplysninger.
 Medlemsstaterne kan beslutte, at den afgørelse, som  

 den judicielle myndighed træffer, kan appelleres i henhold til national  

 ret.
Artikel 16 vedrører  

 de situationer, hvor der foreligger konkurrerende anmodninger.
Hvis flere  

 medlemsstater har udstedt en europæisk arrestordre i forhold til den  

 samme person, skal de judicielle myndigheder i den anmodede stat  

 afgøre, hvilken anmodning der skal imødekommes.  

 Afgørelsen skal træffes under hensyntagen til alle de  

 foreliggende oplysninger   herunder lovovertrædelsernes grovhed,  

 gerningsstederne samt tidspunktet for udstedelsen af arrestordrerne Hvis der foreligger en  

 europæisk arrestordre og tillige en anmodning om udlevering fra et  

 tredjeland, skal den anmodede stat træffe afgørelse om, hvilken  

 anmodning der skal imødekommes under hensyn til samtlige foreliggende  

 omstændigheder, herunder de omstændigheder der følger af  

 den relevante konvention eller udleveringsaftale.
 Rammeafgørelsen  

 berører ifølge bestemmelsen ikke medlemsstaternes forpligtelser  

 i henhold til statutten for Den Internationale Straffedomstol, hvis  

 anmodninger i visse tilfælde vil have forrang.
Artikel 17 fastsætter, at en europæisk  

 arrestordre skal behandles og fuldbyrdes som en hastesag, og opstiller i  

 øvrigt visse frister for sagsbehandlingen.
Bestemmelsen  

 indebærer, at den endelige afgørelse om udlevering bør  

 træffes senest 10 dage efter, at den anholdte har meddelt samtykke til  

 udleveringen.
I andre tilfælde bør afgørelsen  

 træffes senest 60 dage efter anholdelsen af den pågældende.  

 Denne frist kan dog i særlige tilfælde forlænges med 30  

 dage.
Den anmodede medlemsstat skal sikre, at den pågældende  

 forbliver i denne stat, indtil der er truffet en endelig  

 afgørelse.
 Artikel 18 og 19 indebærer, at i de  

 tilfælde, hvor en arrestordre er udstedt med henblik på  

 strafforfølgning, skal den anmodede medlemsstats judicielle  

 myndigheder efter anmodning enten meddele samtykke til, at der  

 gennemføres afhøring af den eftersøgte person, eller at  

 den eftersøgte person midlertidigt overføres til den anmodende  

 stat.
 Hvis den person, der ønskes, f.eks. nyder immunitet  

 i den anmodede medlemsstat, løber fristen for afgørelse af  

 udleveringsspørgsmålet efter artikel 20 først fra det  

 tidspunkt, hvor den judicielle myndighed i den anmodede stat er blevet  

 underrettet om, at immuniteten i givet fald er ophævet.
Artikel 21 fastlægger, at  

 rammeafgørelsen ikke påvirker de forpligtelser, som  

 medlemsstaterne har over for en stat uden for EU, når en person er  

 udleveret fra en sådan tredjestat.
Medlemsstaterne skal således  

 respektere eventuelle forbud mod videreudlevering   herunder til en anden  

 medlemsstat.
 Efter artikel 22 skal den judicielle myndighed i  

 den anmodede medlemsstat straks meddele den anmodende medlemsstat, om den  

 europæiske arrestordre vil blive imødekommet, og dermed om  

 udlevering kan finde sted.
Efter artikel 23 udleveres den eftersøgte  

 person hurtigst muligt efter aftale mellem de berørte medlemsstater.  

 Udleveringen skal dog finde sted senest 10 dage efter, at der er truffet  

 afgørelse om udlevering.
Udleveringen kan midlertidigt udsættes,  

 hvis den anholdtes alder, helbred eller andre humanitære grunde taler  

 herfor.
Hvis udleveringen ikke kan finde sted inden den angivne frist,  

 løslades den pågældende.
 I medfør af artikel 24 kan den judicielle  

 myndighed i den anmodede medlemsstat   efter at have truffet afgørelse  

 om udlevering   beslutte, at udleveringen udsættes med henblik  

 på, at den pågældende retsforfølges eller fuldbyrder  

 en straf i denne stat.
Efter artikel 25 skal medlemsstaterne tillade  

 transit gennem deres områder af en eftersøgt person, der skal  

 udleveres fra en medlemsstat til en anden medlemsstat eller fra en tredjestat  

 til en medlemsstat, hvis de bl.a. har modtaget oplysning om identiteten  

 på den pågældende person, statsborgerskab og  

 lovovertrædelsens karakter.
Der er mulighed for at gøre transit  

 af egne statsborgere betinget på samme måde, som udlevering af  

 egne statsborgere kan gøres betinget.
 I henhold til artikel 26 skal den anmodende  

 medlemsstat fratrække enhver frihedsberøvelse, herunder  

 frihedsberøvelsen i den anmodede medlemsstat, i den samlede straf.
Artikel 27 omhandler den  

 såkaldte specialitetsregel.
Medlemsstaterne kan meddele  

 Rådssekretariatet, at en person, der er blevet udleveret fra denne  

 medlemsstat på grundlag af en europæisk arrestordre, i den  

 anmodende medlemsstat kan retsforfølges, dømmes og  

 tilbageholdes for andre lovovertrædelser end den lovovertrædelse,  

 for hvilken den europæiske arrestordre var udstedt, medmindre den  

 judicielle myndighed i den anmodede medlemsstat i særlige  

 tilfælde anfører andet i sin beslutning.
Hvis en medlemsstat  

 ikke har afgivet en sådan erklæring overfor  

 Rådssekretariatet, finder de gældende specialitetsregler fortsat  

 anvendelse.
Dette indebærer, at en person, der er udleveret, som  

 hovedregel ikke kan retsforfølges, dømmes eller tilbageholdes  

 for andre lovovertrædelser begået forud for udleveringen.
Der  

 gælder dog visse undtagelser i forhold til denne hovedregel, som svarer  

 til de gældende regler i udleveringsloven, herunder hvis den  

 pågældende har meddelt samtykke hertil, eller hvis  

 lovovertrædelsen ikke kan straffes med frihedsberøvelse.
Efter artikel 28 kan medlemsstaterne meddele  

 Rådssekretariatet, at den person, der udleveres, kan videreudleveres  

 til en anden medlemsstat, medmindre den judicielle myndighed i det land, der  

 har udleveret den pågældende, i særlige tilfælde  

 anfører andet.
Hvis en sådan erklæring ikke afgives, kan  

 videreudlevering som udgangspunkt ikke finde sted.
Der gælder dog visse  

 undtagelser, herunder hvis den person, der er udleveret, har meddelt samtykke  

 til videreudlevering, eller hvis det land, der har udleveret den  

 pågældende, har meddelt samtykke til videreudlevering.
Disse  

 regler svarer til de gældende regler i udleveringsloven.
 Udlevering til en stat uden for EU må alene finde  

 sted, hvis den stat, der har udleveret den pågældende, har  

 meddelt sit samtykke hertil.
Artikel 29 indeholder regler om overgivelse af  

 genstande i forbindelse med udlevering.
Bestemmelsen fastslår, at den  

 anmodede stat i overensstemmelse med national ret skal beslaglægge og  

 overlevere genstande, der er påkrævet som bevismateriale, eller  

 som den eftersøgte har erhvervet som resultat af  

 lovovertrædelsen.
 Artikel 30 vedrører omkostninger.
Da rammeafgørelsens regler skal erstatte de  

 gældende regler om udlevering af lovovertrædere mellem  

 medlemsstaterne, indebærer rammeafgørelsen efter artikel 31, at  

 bestemmelserne i rammeafgørelsen den 1. januar 2004 træder i  

 stedet for de gældende konventioner om udlevering mellem  

 medlemsstaterne.
Derimod berører rammeafgørelsen ikke  

 anvendelsen af forenklede procedurer eller betingelser, der følger af  

 bilaterale eller multilaterale aftaler, eller som er aftalt mellem  

 medlemsstaterne på grundlag af ensartet eller gensidig lovgivning, i  

 det omfang de er mere vidtrækkende end udkastet til  

 rammeafgørelse.
Medlemsstaterne kan endvidere indgå bilaterale eller  

 multilaterale aftaler efter rammeafgørelsens ikrafttræden, hvis  

 sådanne aftaler er mere vidtrækkende end rammeafgørelsen,  

 men aftalerne må ikke påvirke forbindelserne mellem  

 medlemsstaterne.
Sådanne aftaler må f.eks. ikke give forrang til  

 anmodninger om udlevering fra visse medlemsstater eller stater udenfor  

 EU.
 Medlemsstaterne skal inden tre måneder efter  

 rammeafgørelsens ikrafttræden meddele Rådet og  

 Kommissionen, hvilke gældende aftaler de fortsat ønsker at  

 anvende.
 Artikel 32 indebærer, at de gældende  

 konventioner om udlevering fortsat finder anvendelse på anmodninger,  

 der er fremsat før den 1. januar 2004. Anmodninger, der modtages efter  

 dette tidspunkt, behandles efter reglerne i rammeafgørelsen.  

 Medlemsstaterne kan dog på tidspunktet for Rådets vedtagelse af  

 rammeafgørelsen fremsætte en erklæring om, at anmodninger,  

 der vedrører handlinger begået før en af medlemsstaten  

 nærmere angivet dato, dog senest ikrafttrædelsesdatoen efter  

 artikel 35, vil blive behandlet i overensstemmelse med de gældende  

 udleveringsregler.
 Artikel 34 og 35 vedrører  

 rammeafgørelsens gennemførelse og ikrafttræden.  

 Bestemmelserne indebærer, at medlemsstaterne skal træffe de  

 nødvendige foranstaltninger for at gennemføre  

 rammeafgørelsen senest den 31. december 2003. Rammeafgørelsen  

 træder i kraft 20 dage efter offentliggørelsen i EF-Tidende.
4. Justitsministeriets overvejelser Rammeafgørelsen om den  

 europæiske arrestordre mv. indeholder en række betingelser for  

 udlevering og procedurer for behandlingen af udleveringsanmodninger, som  

 væsentligt adskiller sig fra de betingelser og procedurer, der i dag  

 gælder for udlevering til andre stater, herunder EU-medlemsstater.
Som  

 følge heraf foreslår Justitsministeriet, at der indføres  

 en ny systematik i udleveringsloven, således at loven bl.a. opdeles i  

 et kapitel om betingelser for udlevering til stater uden for EU (kapitel 2),  

 et kapitel om betingelser for udlevering til EU-medlemsstater (kapitel 2 a),  

 et kapitel om behandlingen af sager om udlevering til stater uden for EU  

 (kapitel 3) samt et kapitel om behandlingen af sager om udlevering til  

 EU-medlemsstater (kapitel 3 a). Lovens 4. kapitel om andre bestemmelser vil  

 fortsat gælde for alle sager om udlevering, medmindre andet  

 følger af de enkelte bestemmelser.
 I det følgende behandles først de nye  

 betingelser for udlevering til EU-medlemsstater, herunder afslagsgrundene,  

 jf. pkt. 4.1. Herefter gennemgås procedurerne for behandling af sager  

 om udlevering til EU-medlemsstater, jf. pkt. 4.2. Endelig omtales forholdet  

 til de nordiske udleveringsregler, jf. pkt. 4.3.
4.1. Betingelser for udlevering til  

 EU-medlemsstater på grundlag af den europæiske  

 arrestordre Rammeafgørelsen indeholder i  

 artikel 2 nogle krav til lovovertrædelsens beskaffenhed, der  

 fastsætter, hvornår udlevering som udgangspunkt skal ske.  

 Samtidig indeholder artikel 3 og 4 en række obligatoriske og  

 fakultative afslagsgrunde, hvorefter medlemsstaterne henholdsvis skal eller  

 kan afslå at udlevere en person til en anden medlemsstat på  

 grundlag af en europæisk arrestordre.
Hertil kommer, at medlemsstaterne  

 i henhold til artikel 5 kan stille en række vilkår som betingelse  

 for udleveringen.
Enkelte af disse afslagsgrunde går videre, end hvad  

 der i dag følger af udleveringskonventionerne.
Begrundelsen herfor er  

 navnlig, at rammeafgørelsen i artikel 2 indeholder en fravigelse af  

 kravet om dobbelt strafbarhed.
Dette medfører eksempelvis et behov for  

 at kunne afslå en anmodning om udlevering med den begrundelse, at den  

 pågældende er under den kriminelle lavalder i det anmodede  

 land.
De i rammeafgørelsen  

 nævnte afslagsgrunde er udtømmende.
Der vil således ikke  

 kunne ske afvisning af en europæisk arrestordre, hvis betingelserne for  

 udlevering i rammeafgørelsen er opfyldt, og der ikke foreligger en af  

 de i rammeafgørelsen særligt opregnede afslagsgrunde Det bemærkes i denne forbindelse, at  

 rammeafgørelsen den 1. januar 2004 træder i stedet for de  

 gældende konventioner om udlevering mellem medlemsstaterne (jf. artikel  

 31). Det betyder således bl.a., at 1957-konventionen og de  

 tilhørende protokoller samt 1995-konventionen og 1996-konventionen  

 ikke længere finder anvendelse mellem medlemsstaterne.
Det vil  

 således ikke længere være muligt at afslå udlevering  

 i henhold til en europæisk arrestordre under henvisning til  

 bestemmelser i eller forbehold over for disse konventionsbestemmelser.
4.1.1. Forholdet til Den europæiske  

 Menneskerettighedskonvention Det fremgår af  

 rammeafgørelsens præambelbetragtning nr. 12 og artikel 1,  

 stk. 3, at reglerne i rammeafgørelsen er fastsat under  

 iagttagelse af de grundlæggende rettigheder og grundlæggende  

 retsprincipper, som fremgår af artikel 6 i Traktaten om Den  

 Europæiske Union (TEU).
Efter artikel 6 i TEU bygger unionen på principperne  

 om frihed, demokrati og respekt for menneskerettighederne og de  

 grundlæggende frihedsrettigheder samt retsstatsprincippet, der alle er  

 principper, som medlemsstaterne har til fælles.
Det følger  

 endvidere af bestemmelsen, at unionen respekterer den grundlæggende  

 rettigheder, således som de garanteres ved Den Europæiske  

 Menneskerettighedskonvention, og således som de følger af  

 medlemsstaternes fælles forfatningsmæssige traditioner, som  

 generelle principper for fællesskabsretten.
 Lovforslag indebærer således ingen  

 ændringer af Danmarks forpligtelse til at overholde de  

 grundlæggende rettigheder og principper, der bl.a. følger af Den  

 Europæiske Menneskerettighedskonvention.
 I præambelbetragtning nr. 13 i  

 rammeafgørelsen om den europæiske arrestordre mv. er  

 anført, at personer ikke må udleveres til en stat, hvor der er  

 alvorlig risiko for, at de vil blive udsat for dødsstraf, tortur eller  

 anden umenneskelig eller nedværdigende behandling eller straf.
 Det fremgår allerede af den gældende § 10  

 (nr. 3) i udleveringsloven, hvortil den foreslåede § 10 j,  

 stk. 1, henviser, at udlevering kun kan ske på vilkår af, at  

 en eventuel idømt dødsstraf ikke fuldbyrdes.
I lyset af denne udtrykkelige bestemmelse i  

 præamblen til rammeafgørelsen samt de indkomne  

 høringssvar har Justitsministeriet fundet det naturligt at  

 indsætte en bestemmelse, der præciserer, at udlevering ikke  

 må finde sted, hvis der er fare for, at den pågældende vil  

 blive udsat for tortur eller anden umenneskelig eller nedværdigende  

 behandling eller straf.
Der henvises herved til de foreslåede  

 bestemmelser i § 6, stk. 2 (om udlevering til stater uden for EU)  

 og § 10 h, stk. 2 (om udlevering til EU-medlemsstater).
 Justitsministeriet har overvejet, om der bør  

 indsættes en generel bestemmelse i udleveringsloven, der udtrykkeligt  

 fastsætter, at udlevering ikke må finde sted, hvis udlevering  

 ville stride mod Danmarks internationale menneskeretlige forpligtelser.
Det er imidlertid almindeligt anerkendt i dansk ret, at  

 Danmark er forpligtet til at overholde Den Europæiske  

 Menneskerettighedskonvention, som er gjort til en del af dansk ret ved lov  

 nr. 285 af 29. april 1992. Der er endvidere   Justitsministeriet bekendt  

 ikke i anden national lovgivning er indsat en sådan særlig  

 bestemmelse, der udtrykkeligt fastslår denne forpligtelse.
På den  

 baggrund har Justitsministeriet ikke fundet det nødvendigt eller  

 hensigtsmæssigt at foreslå indsat en sådan generel  

 bestemmelse.
Hertil kommer, at en sådan bestemmelse ikke ville give  

 yderligere vejledning, men ville derimod kunne give anledning til urigtige  

 modsætningsslutninger i forhold anden lovgivning.
 Det bemærkes, at de foreslåede bestemmelser i  

 § 6, stk. 2 og § 10 h, stk. 2, naturligvis ikke  

 indebærer, at de bestemmelser i Den Europæiske  

 Menneskerettighedskonvention   f.eks. artikel 6 om kravet om en  

 retfærdig rettergang   der ikke udtrykkeligt nævnes i  

 udleveringsloven, ikke finder anvendelse.
4.1.2. Lovovertrædelsens  

 beskaffenhed Efter rammeafgørelsens  

 artikel 2, stk. 1, kan arrestordren udstedes med henblik på  

straffuldbyrdelse, hvis den, som arrestordren vedrører, er  

 idømt fængsel mv. af mindst 4 måneders varighed i den  

 medlemsstat, der har udstedt arrestordren.
Der kan ske udlevering til  

strafforfølgning, hvis arrestordren er udstedt for en  

 lovovertrædelse, der i den pågældende medlemsstat kan  

 straffes med fængsel i mindst 12 måneder i den medlemsstat, der  

 har udstedt arrestordren.
 Der kan endvidere ske udlevering  

 til strafforfølgning eller straffuldbyrdelse uanset kravet om dobbelt  

 strafbarhed, såfremt arrestordren er udstedt for en  

 lovovertrædelse, der er omfattet af de i artikel 2, stk. 2,  

 særligt opregnede handlinger (den såkaldte positivliste), og  

 handlingen i den anmodende medlemsstat kan medføre frihedsstraf inden  

 for en strafferamme på mindst 3 år.
 Rammeafgørelsens artikel 2  

 om anvendelsesområdet for den europæiske arrestordre  

 indebærer, at det er nødvendigt at ændre de gældende  

 betingelser i udleveringslovens § 2, stk. 1, (danske statsborgere)  

 og § 2 a (udlændinge) for udlevering fra Danmark til en anden  

 EU-medlemsstat.
Der foreslås derfor indsat en ny bestemmelse i  

 udleveringslovens § 10 a, der fastsætter betingelserne for  

 udlevering af personer (dvs. både danske statsborgere og  

 udlændinge) til andre EU-medlemsstater.
Efter den foreslåede  

 bestemmelse (stk. 1) kan der ske udlevering til en medlemsstat til  

 strafforfølgning eller straffuldbyrdelse, selv om den  

 pågældende handling ikke er strafbar efter dansk ret, hvis  

 handlingen er omfattet af positiv-listen og efter lovgivningen i den  

 anmodende medlemsstat kan straffes med fængsel mv. i mindst 3  

 år.
For handlinger, som ikke er omfattet af positiv-listen,  

 kan der ifølge den foreslåede bestemmelse (stk. 2) ske  

 udlevering af personer til strafforfølgning, hvis den strafbare  

 handling i den pågældende stat kan medføre fængsel  

 (eller en anden frihedsberøvende foranstaltning) i mindst 1 år,  

 og en tilsvarende handling er strafbar efter dansk ret.
I modsætning  

 til de gældende bestemmelser om udlevering af henholdsvis egne  

 statsborgere eller udlændinge er det således efter den  

 foreslåede bestemmelse strafferammen i den anmodende stat   og ikke  

 strafferammen efter dansk lov   der er afgørende for, om der kan ske  

 udlevering.
Uden for positiv-listen kan der efter den foreslåede  

 bestemmelse endvidere ske udlevering af personer til straffuldbyrdelse  

 i en medlemsstat, hvis den pågældende er idømt  

 fængsel eller en anden frihedsberøvende foranstaltning af mindst  

 4 måneders varighed, og en tilsvarende handling er strafbar efter dansk  

 ret (stk. 3). Det er således alene den faktisk idømte straf  

 eller foranstaltning, der som udgangspunkt er afgørende for, om  

 anmodningen om udlevering kan imødekommes.
Der stilles således  

 ikke   i modsætning til hvad der er gældende i dag efter  

 udleveringslovens § 2 a, jf. § 3, hvorefter det er en betingelse,  

 at lovovertrædelsen efter dansk ret kan straffes med fængsel i  

 mindst 6 måneder   et supplerende strafferammekrav for den  

 pågældende handling.
4.1.2.1. Dobbelt  

 strafbarhed (lovovertrædelser inden for eller uden for  

 positiv-listen) Efter rammeafgørelsens artikel 2, stk. 4, og  

 artikel 4, stk. 1, kan der som udgangspunkt stilles krav om, at den  

 handling, for hvilken den europæiske arrestordre er udstedt, ligeledes  

 er strafbar i den anmodede medlemsstat.
Dette indebærer, at det som  

 udgangspunkt kan stilles som betingelse for udlevering til en anden  

 EU-medlemsstat, at en handling svarende til den handling, for hvilken der  

 søges udlevering, er strafbar efter dansk ret.
Kravet om dobbelt strafbarhed har længe været  

 et grundlæggende princip i dansk strafferet.
Efter Justitsministeriet  

 opfattelse bør lovforslaget udformes således, at muligheden for  

 at stille krav om dobbelt strafbarhed udnyttes.
Lovforslaget indeholder  

 derfor i § 10 a, stk. 2 og 3, bestemmelser, hvorefter det er en  

 betingelse for udlevering for handlinger uden for positiv-listen, at en  

 handling, der svarer til den, der søges udlevering for, ligeledes er  

 strafbar efter dansk ret.
Med hensyn til kravet om dobbelt strafbarhed, som  

 ifølge lovforslaget skal gælde for handlinger, der ikke er  

 omfattet af positiv-listen, fremgår det af rammeafgørelsens  

 artikel 2, stk. 4, at dette skal administreres fleksibelt, således  

 at kravet anses for opfyldt, hvis de handlinger, der er beskrevet i  

 arrestordren, helt eller delvist svarer til en lovovertrædelse i den  

 anmodede medlemsstat.
Dette indebærer, at det vil være  

 tilstrækkeligt, for at kravet om dobbelt strafbarhed må anses for  

 opfyldt, at sigtelsen, tiltalen eller dommen   uanset den retlige beskrivelse  

   vedrører en handling, som ligeledes efter dansk ret ville være  

 strafbar, hvis handlingen havde fundet sted her i landet.
 Efter rammeafgørelsens artikel 2, stk. 4, er  

 det imidlertid ikke muligt at stille krav om dobbelt strafbarhed,  

 såfremt arrestordren er udstedt for en lovovertrædelse, der er  

 omfattet af de i artikel 2, stk. 2, særligt opregnede handlinger  

 den såkaldte positiv-liste   hvis disse handlinger i den anmodende  

 medlemsstat kan medføre frihedsstraf inden for en strafferamme  

 på mindst 3 år.
En række af de  

 lovovertrædelser, der er opført på positiv-listen, er  

 omfattet af EU-instrumenter, der forpligter medlemsstaterne til at  

 kriminalisere nærmere opregnede strafbare handlinger.
Endvidere har  

 Rådet i en erklæring i tilknytning til rammeafgørelsen  

 tilkendegivet, at der i Rådet er enighed om i overensstemmelse med TEU  

 artikel 31, litra e, at fortsætte arbejdet med den indbyrdes  

 tilnærmelse af definitionerne af de lovovertrædelser, der er  

 omfattet af artikel 2, stk. 2, i rammeafgørelsen, med henblik  

 på at søge at opnå den samme retlige forståelse  

 blandt medlemsstaterne.
Rådserklæringen indeholder i  

 øvrigt præciserende bemærkninger, som nærmere  

 afgrænser, hvad der skal forstås ved bl.a. sabotage,  

 pengeafpresning, racisme og fremmedhad.
Da de lovovertrædelser, der  

 er omfattet af positiv-listen, som udgangspunkt vil være strafbare i  

 alle medlemsstater, er betydningen af rammeafgørelsen på dette  

 punkt navnlig, at den anmodende medlemsstat ikke skal foretage en  

 indgående kontrol af, om lovovertrædelsen ligeledes er strafbar i  

 den anmodede medlemsstat.
For så vidt angår  

 lovovertrædelser, der ikke er omfattet af positiv-listen, vil der  

 derimod skulle gennemføres en kontrol af, om forholdet også er  

 strafbart i det land, som skal gennemføre udleveringen.
 Med henblik på at opfylde kravene i  

 rammeafgørelsens artikel 2, stk. 2, jf. stk. 4, indeholder  

 lovforslaget i § 10 a, stk. 1, som nævnt en bestemmelse,  

 hvorefter der med hensyn til de i bestemmelsen opregnede handlinger (nr.  

 1-32), som svarer til den i rammeafgørelsen fastsatte positiv-liste,  

 kan ske udlevering til en medlemsstat, uanset om en tilsvarende handling er  

 strafbar efter dansk ret, hvis handlingen i den anmodende medlemsstat kan  

 medføre fængselsstraf mv. i mindst 3 år.
Justitsministeriet har overvejet, om gennemførelsen  

 af artikel 2, stk. 2, jf. stk. 4, kunne ske ved i loven at  

 bemyndige justitsministeren til ved bekendtgørelse at fastsætte  

 de handlinger, for hvilke der kan ske udlevering, selv om kravet om dobbelt  

 strafbarhed ikke er opfyldt.
Denne løsningsmodel ville indebære,  

 at eventuelle fremtidige ændringer af positiv-listen i EU ville kunne  

 gennemføres administrativt ved en ændring af  

 bekendtgørelsen.
 Justitsministeriet har imidlertid fundet det rigtigst at  

 indsætte positiv-listen direkte i loven, således at det er muligt  

 ud fra lovteksten at konstatere omfanget af adgangen til at udlevere personer  

 fra Danmark til andre EU-medlemsstater.
 Den foreslåede bestemmelse i § 10 a,  

 stk. 1, hvorefter de handlinger, som er omfattet af positiv-listen,  

 opregnes direkte i loven, indebærer endvidere, at en eventuel fremtidig  

 gennemførelse af en udvidelse af positiv-listen i dansk ret vil  

 kræve en ændring af udleveringsloven.
4.1.2.2. Udlevering af danske  

 statsborgere Rammeafgørelsen sondrer med  

 hensyn til medlemsstaternes forpligtelse til at foretage udlevering på  

 grundlag af en europæisk arrestordre som udgangspunkt ikke mellem  

 udlevering af egne statsborgere og udlændinge.
Rammeafgørelsen  

 indebærer således, at der som udgangspunkt ikke vil kunne  

 opstilles forskellige betingelser for udlevering af danske statsborgere og  

 udlændinge.
 Den foreslåede bestemmelse i § 10 a sondrer  

 derfor ikke   til forskel for de gældende bestemmelser i  

 udleveringslovens § 2 og § 2 a   mellem egne statsborgere og  

 udlændinge.
Ifølge rammeafgørelsens artikel 4,  

 stk. 6, kan udlevering af bl.a. egne statsborgere imidlertid  

 afslås, hvis den anmodede medlemsstat forpligter sig til selv at  

 fuldbyrde straffen.
Denne bestemmelse har således betydning for  

 udlevering af danske statsborgere til andre EU-medlemsstater, idet danske  

 myndigheder kan afslå udlevering med henblik på fuldbyrdelse af  

 en frihedsstraf, hvis de danske myndigheder forpligter sig til at overtage  

 fuldbyrdelsen af straffen.
Bestemmelsen skal ses i sammenhæng med  

 artikel 5, stk. 3, der indebærer, at udlevering af egne  

 statsborgere til strafforfølgning i de andre medlemsstater kan  

 betinges af, at den pågældende tilbageføres med henblik  

 på at fuldbyrde en eventuel straf i den anmodede medlemsstat.
Det har hidtil været Justitsministeriets opfattelse,  

 at der ved udlevering af danske statsborgere til udlandet bør  

 være mulighed for at stille vilkår om, at afsoning af en  

 eventuelt idømt frihedsstraf mv. foregår i Danmark.  

 Justitsministeriet har på denne baggrund folkeretligt taget forbehold  

 om, at udlevering af en dansk statsborger til andre EU-medlemsstater kan  

 betinges af, at den pågældende overføres til strafafsoning  

 i Danmark.
Efter Justitsministeriets opfattelse bør der fortsat  

 være mulighed for at stille et sådant vilkår for udlevering  

 til en anden medlemsstat.
 Under hensyntagen til den udvidelse af forpligtelsen til  

 at udlevere bl.a. danske statsborgere til andre EU-medlemsstater, som  

 arrestordren indebærer, finder Justitsministeriet endvidere, at der  

 bør være adgang til at afslå udlevering af danske  

 statsborgere til straffuldbyrdelse til en medlemsstat, hvis der samtidig  

 gives tilsagn om, at den idømte straf fuldbyrdes her i landet.
 Der henvises til den foreslåede nye bestemmelse i  

 udleveringslovens § 10 b samt de specielle  

 bemærkninger til denne bestemmelse.
I forbindelse med ratifikation af 1957-konventionen afgav  

 Danmark erklæring om, at ordet »statsborger« skulle omfatte personer  

 med statsborgerret eller fast bopæl i Danmark eller i et af de nordiske  

 lande.
Det indebar bl.a., at Danmark ikke folkeretligt var forpligtet til at  

 udlevere personer med opholdstilladelse i Danmark som flygtninge eller  

 nordiske statsborgere.
I forbindelse med EU-udleveringskonventionen fra 1996  

 afgav Danmark, Finland og Sverige imidlertid en erklæring om, at de  

 ikke vil påberåbe sig bl.a. den nævnte erklæring som  

 begrundelse for at nægte at udlevere personer fra ikke-nordiske stater,  

 som er bosat i disse lande.
Danmark gav dermed folkeretligt afkald på  

 at nægte udlevering af sådanne personer til de øvrige  

 EU-medlemsstater.
Den danske udleveringslov blev ved lov nr. 417 af 10. juni  

 1997 ændret i overensstemmelse hermed.
Personer fra ikke-nordiske  

 stater kan derfor ikke efter gældende ret nægtes udleveret fra  

 Danmark til en EU-medlemsstat med henvisning til, at den  

 pågældende har bopæl i Danmark, Finland eller Sverige.
Der  

 henvises herved til Folketingstidende 1996-97, tillæg A, s.  

 4489-4490.
Rammeafgørelsens artikel 4, stk. 6, og 5,  

 stk. 3, giver medlemsstaterne mulighed for at fastsætte de samme  

 begrænsninger i forpligtelsen til at udlevere personer, der opholder  

 sig eller har bopæl i den pågældende medlemsstat, som med  

 hensyn til egne statsborgere.
Der kan således indføres  

 bestemmelser i udleveringsloven, hvorefter udlevering til straffuldbyrdelse i  

 en EU-medlemsstat af sådanne personer kan afslås, hvis Danmark  

 forpligter sig til at fuldbyrde den idømte straf her i landet.  

 Endvidere kan udlevering til strafforfølgning i en anden  

 EU-medlemsstat af disse personer   ligesom med hensyn til danske statsborgere  

   betinges af, at den pågældende tilbageføres til Danmark  

 med henblik på fuldbyrdelse af en eventuel straf.
 Af hensyn til den udvidelse af forpligtelsen til at  

 udlevere til andre EU-medlemsstater, som rammeafgørelsen  

 indebærer, finder Justitsministeriet, at muligheden for at afslå  

 udlevering til straffuldbyrdelse, hvis straffen i stedet fuldbyrdes i  

 Danmark, og muligheden for at betinge udlevering til strafforfølgning  

 af, at den pågældende tilbageføres med henblik på,  

 at en eventuel straf fuldbyrdes her i landet, bør udstrækkes til  

 ligeledes at omfatte personer med fast bopæl her i landet.  

 Justitsministeriet lægger herved vægt på, at de hensyn, som  

 efter den foreslåede § 10 b kan begrunde, at udlevering af en  

 dansk statsborger afslås eller betinges af tilbageførsel til  

 Danmark, ligeledes kan gøre sig gældende i forhold til personer,  

 der ikke er danske statsborgere, men som igennem længere tid har haft  

 fast bopæl i Danmark, eksempelvis personer, som opfylder de formelle  

 betingelser for at opnå statsborgerskab her i landet.
 Justitsministeriet har i forbindelse med udarbejdelsen af  

 lovforslaget overvejet, om bestemmelsen i § 10 b skulle gøres  

 obligatorisk, således at udlevering af danske statsborgere mv. til  

 andre EU-medlemsstater altid skulle afslås/betinges af  

 tilbageførelse.
Efter Justitsministeriets opfattelse kan der imidlertid  

 tænkes tilfælde, hvor en person har begået en meget  

 alvorlig lovovertrædelse i en anden medlemsstat, og hensynet til denne  

 medlemsstat derfor tilsiger, at den pågældende bør  

 retsforfølges og afsone en eventuel idømt straf i denne  

 medlemsstat.
Justitsministeriet har derfor fundet, at  

 spørgsmålet om, hvorvidt udlevering af danske statsborgere mv.  

 skal afslås/betinges af tilbageførelse, bør bero på  

 en konkret vurdering i det enkelte tilfælde.
Der kan ved denne vurdering bl.a. lægges vægt  

 på grovheden af den begåede kriminalitet og den  

 pågældendes tilknytning til den medlemsstat, hvor  

 lovovertrædelsen er begået.
Efter Justitsministeriets opfattelse  

 vil der således f.eks. normalt ikke være grundlag for at betinge  

 udlevering af en dansk statsborger mv. til strafforfølgning af  

 tilbageførelse af den pågældende med henblik på  

 afsoning af en eventuel idømt straf, hvis den pågældende  

 er dømt for meget alvorlige lovovertrædelser   herunder  

 terrorhandlinger.
Et andet eksempel kunne være, at den  

 pågældende har en nær tilknytning til den medlemsstat, hvor  

 lovovertrædelsen er begået.
4.1.2.3. Flere lovovertrædelser Er der spørgsmål om udlevering for flere  

 strafbare forhold, kan udlevering finde sted, selv om lovens almindelige  

 betingelser for udlevering (i §§ 2 og 2 a og § 3, stk. 1 og  

 2,) kun er opfyldt med hensyn til ét af disse forhold, jf.  

 udleveringslovens § 3, stk. 3.
 Rammeafgørelsen indeholder ikke bestemmelser om,  

 hvordan medlemsstaterne skal forholde sig, hvis der foreligger flere  

 lovovertrædelser, og rammeafgørelsen nødvendiggør  

 således ikke ændringer af gældende ret på dette  

 område.
 Som følge af det foreslåede nye kapitel 2 a  

 om betingelser for udlevering til EU-medlemsstater, foreslår  

 Justitsministeriet, at der i dette kapitel indsættes en bestemmelse  

 svarende til § 3, stk. 3, jf. den foreslåede bestemmelse i  

 § 10 a, stk. 4.
 4.1.3. Politiske lovovertrædelser  

 mv.
Efter udleveringsloven § 5, stk. 1, gælder  

 der som udgangspunkt et generelt forbud mod udlevering for en politisk  

 lovovertrædelse.
Der gælder imidlertid visse undtagelser fra  

 dette forbud.
Forbudet mod udlevering for politiske lovovertrædelser  

 finder således f.eks. ikke anvendelse med hensyn til handlinger, der er  

 omfattet af den europæiske konvention om bekæmpelse af terrorisme  

 fra 1977, FN-konventionen til bekæmpelse af terrorbombninger samt  

 FN-konventionen til bekæmpelse af finansiering af terrorisme, jf.  

 § 5, stk. 3.
Efter artikel 5 i Konventionen om udlevering mellem Den  

 Europæiske Unions medlemsstater (EU-udleveringskonventionen) må  

 en medlemsstat ikke afslå udlevering med den begrundelse, at  

 lovovertrædelsen anses for en politisk lovovertrædelse, en  

 lovovertrædelse, der har forbindelse med en politisk  

 lovovertrædelse, eller en lovovertrædelse, der udspringer af  

 politiske motiver.
Danmark har imidlertid taget forbehold over for denne  

 bestemmelse i EU-udleveringskonventionen, således at forbudet mod at  

 nægte udlevering for politiske lovovertrædelser for Danmarks  

 vedkommende er indskrænket til alene at gælde for  

 lovovertrædelser, der er omfattet af de i udleveringslovens § 5,  

 stk. 3, nævnte konventionsbestemmelser om terrorisme.
Som nævnt ovenfor indeholder rammeafgørelsens  

 artikel 3 og 4 en række obligatoriske og fakultative afslagsgrunde,  

 hvorefter medlemsstaterne henholdsvis skal eller kan afslå at udlevere  

 en person til en anden medlemsstat på grundlag af en europæisk  

 arrestordre.
Disse afslagsgrunde er udtømmende, således at der  

 ikke vil kunne ske afvisning af en europæisk arrestordre, hvis  

 betingelserne i rammeafgørelsen er opfyldt, og der ikke foreligger en  

 af de i rammeafgørelsen særligt opregnede afslagsgrunde.
Da de i rammeafgørelsen angivne afslagsgrunde ikke  

 omfatter politiske lovovertrædelser, vil det ikke længere  

 være muligt at afslå udlevering til en medlemsstat med henvisning  

 til, at der er tale om en politisk lovovertrædelse.
Det er  

 således nødvendigt at ændre den gældende  

 udleveringslov, så den kommer i overensstemmelse hermed.
Det skal i den forbindelse bemærkes, at det  

 følger af rammeafgørelsens præambelbetragtning nr. 12 og  

 artikel 1, stk. 3, at reglerne i rammeafgørelsen er fastsat under  

 iagttagelse af de grundlæggende rettigheder og principper, som bl.a. er  

 fastsat i artikel 6 i Traktaten om Den Europæiske Union (TEU). Det  

 følger bl.a. heraf, at rammeafgørelsen respekterer Den  

 Europæiske Menneskerettighedskonvention.
Udlevering vil således  

 fortsat skulle nægtes, hvis der er objektive grunde til at formode, at  

 en europæisk arrestordre er udstedt med det formål at  

 forfølge eller straffe en person på grund af den  

 pågældendes race, religion, nationalitet eller politiske  

 overbevisning mv., jf. nærmere nedenfor pkt. 4.1.1. (forholdet til Den  

 Europæiske Menneskerettighedskonvention) og 4.1.9. (særlige  

 tilfælde).
 Rammeafgørelsen indebærer endvidere, at  

 udlevering ikke som efter gældende ret vil kunne afslås med den  

 begrundelse, at der er tale om en militær lovovertrædelse  

 (udleveringslovens § 4).
 Det foreslåede nye kapitel 2 a om udlevering til  

 EU-medlemsstater indeholder som følge heraf ikke afslagsgrunde  

 svarende til udleveringslovens § 4 og § 5.
4.1.4. Den kriminelle lavalder Rammeafgørelsen fastsætter i artikel 3 visse  

 obligatoriske grunde til at afslå udlevering på grundlag af en  

 europæisk arrestordre.
Hvis der foreligger en af disse obligatoriske  

 afslagsgrunde, er medlemsstaterne således forpligtet til at afvise  

 udlevering.
 Det fremgår af rammeafgørelsens artikel 3,  

 stk. 3, at udlevering skal afslås, hvis den person, der er  

 omfattet af arrestordren, er under den kriminelle lavalder efter den anmodede  

 stats lovgivning.
Den gældende udleveringslov indeholder ingen  

 udtrykkelige regler om, at udlevering ikke kan ske, hvis den  

 pågældende er under den kriminelle lavalder, jf. straffelovens  

 § 15. Det følger i dag af kravet om dobbelt strafbarhed, at der  

 ikke kan ske udlevering af en person under 15 år.
Da indførelsen  

 af den europæiske arrestordre bl.a. indebærer, at der i relation  

 til lovovertrædelserne omfattet af den såkaldte positiv-liste  

 ikke længere vil kunne stilles krav om, at handlingen ligeledes skal  

 være strafbar efter dansk ret, er det nødvendigt at  

 indføre en udtrykkelig bestemmelse om, at udlevering til  

 EU-medlemsstater af personer under den kriminelle lavalder ikke kan ske, jf.  

 den foreslåede bestemmelse i § 10 c.
4.1.5. Forbud mod dobbelt  

 strafforfølgning 4.1.5.1. Udlevering skal efter den obligatoriske  

 afslagsgrund i artikel 3, stk. 2, afslås, hvis det af de  

 oplysninger, som den anmodede medlemsstats myndigheder er i besiddelse af,  

 fremgår, at den person, der er omfattet af arrestordren, tidligere er  

 blevet endelig dømt i den anmodede eller en anden medlemsstat for den  

 handling, som den pågældende nu ønskes udleveret for.
Hvis  

 den pågældende blev kendt skyldig, skal udlevering dog kun  

 afslås, hvis straffen er fuldbyrdet, er ved at blive fuldbyrdet eller  

 ikke længere kan fuldbyrdes efter lovgivningen i domslandet.
 Denne bestemmelse omhandler princippet om forbud mod  

 dobbelt strafforfølgning (»ne bis in idem«). Bestemmelsen  

 vedrører således tilfælde, hvor der i strid med princippet  

 om »ne bis in idem« er indledt strafforfølgning eller afsagt dom i en  

 medlemsstat, selv om den pågældende allerede var dømt  

 eller frifundet for det samme forhold.
Efter udleveringslovens § 8 kan der ikke ske  

 udlevering, når den, der søges udleveret, i Danmark er  

 dømt eller frifundet for den pågældende strafbare  

 handling.
Denne bestemmelse tager ikke stilling til betydningen af domme  

 afsagt i andre stater.
Danmark har imidlertid folkeretligt taget forbehold  

 over for artikel 9 i den europæiske udleveringskonvention  

 således, at Danmark vil kunne afslå udlevering, hvis den  

 pågældende ved endelig dom i en tredje stat er frifundet eller  

 domfældt for handlingen, eller hvis de kompetente myndigheder i en  

 tredje stat har besluttet at undlade eller afslutte strafforfølgning  

 med hensyn til samme lovovertrædelse.
Rammeafgørelsen er således på dette  

 punkt i overensstemmelse med gældende ret.
Som følge af det  

 foreslåede nye kapitel 2 a om betingelser for udlevering til  

 EU-medlemsstater, foreslår Justitsministeriet, at der i dette kapitel  

 indsættes en afslagsgrund svarende til § 8, jf. den  

 foreslåede bestemmelse i § 10 d, stk. 1, 1. pkt.,  

 hvorefter udlevering skal afslås, hvis den  

 pågældende tidligere er blevet endelig dømt eller  

 frifundet for den samme handling her i landet eller i en anden  

 EU-medlemsstat, end den stat, der anmoder om udlevering af den  

 pågældende.
Bestemmelsen udelukker ikke udlevering til  

 straffuldbyrdelse i en medlemsstat, der tidligere har afsagt dom i sagen, i  

 tilfælde, hvor en anden stat   i strid med princippet om »ne bis in  

 idem«   efterfølgende har indledt strafforfølgning eller afsagt  

 en straffedom, der endnu ikke er fuldbyrdet, for det samme forhold.
Hvis den pågældende er dømt for den  

 samme strafbare handling i en anden stat end den, der anmoder om udlevering,  

 er det ifølge rammeafgørelsen en betingelse for at afslå  

 udlevering, at straffen er fuldbyrdet, er ved at blive fuldbyrdet eller ikke  

 længere kan fuldbyrdes efter lovgivningen i domslandet.
Denne  

 betingelse foreslås udtrykkeligt fastsat i § 10 d, stk. 1, 4.  

 pkt.
Betingelsen indebærer, at udlevering ikke kan afslås under  

 henvisning til, at den pågældende er dømt her i landet  

 eller i en tredjestat, hvis der på grund af myndighedernes passivitet i  

 domslandet ikke er taget sædvanlige skridt med henblik på  

 fuldbyrdelse af dommen.
Hvis domslandets relevante myndigheder således  

   uden at der er indtrådt forældelse   gennem længere tid  

 intet har foretaget sig med henblik på fuldbyrdelse af dommen, vil  

 udlevering til en tredje medlemsstat ikke kunne afslås.
Dette  

 gælder dog ikke i tilfælde, hvor der på grund af  

 myndighedernes almindelig sagsbehandlingstid i domslandet endnu ikke er  

 foretaget de relevante skridt mod fuldbyrdelsen af dommen.
4.1.5.2. Efter rammeafgørelsens artikel 4,  

 stk. 5, kan udlevering endvidere afslås, hvis den anmodede  

 medlemsstat er i besiddelse af oplysninger om, at den person, der er omfattet  

 af arrestordren, tidligere er blevet endelig dømt i et land uden for  

 EU for den lovovertrædelse, der ligger til grund for  

 arrestordren.
Bestemmelsen udvider området for princippet om forbud mod  

 dobbelt strafforfølgning til ligeledes at omfatte domme afsagt i et  

 anden stat end den anmodende eller anmodede stat   herunder stater uden for  

 EU.
 Den gældende bestemmelse i udleveringslovens  

 § 8 tager ikke udtrykkeligt stilling til betydningen af  

 domfældelser, frifindelser mv. i en tredjestat.
På grund af den udvidede forpligtelse til at  

 udlevere   bl.a. danske statsborgere   til andre EU-medlemsstater, finder  

 Justitsministeriet, at der i udleveringsloven ligeledes bør  

 indføres mulighed for at afslå udlevering, hvis den  

 pågældende er dømt eller frifundet i en stat uden for EU.  

 Der henvises herved til den foreslåede nye bestemmelse i  

 udleveringslovens § 10 d, stk. 1, 3. pkt.
Bestemmelsen er valgfri  

 (fakultativ), idet der efter ministeriets opfattelse bør foretages en  

 konkret vurdering af, om der skal ske udlevering.
Der vil f.eks. kunne ske  

 udlevering, hvis den pågældende tidligere er frifundet for den  

 samme handling i en stat uden for EU, men grundlaget for dommen er  

 åbenbart mangelfuldt.
Ligesom med hensyn til adgangen til at afslå  

 udlevering under henvisning til, at den pågældende er dømt  

 for handlingen i en anden EU-medlemsstat end den, der anmoder om udlevering,  

 er det ifølge rammeafgørelsen ligeledes en betingelse for at  

 afslå udlevering under henvisning til, at den pågældende er  

 dømt i et land uden for EU, at straffen er fuldbyrdet, er ved at blive  

 fuldbyrdet eller ikke længere kan fuldbyrdes efter lovgivningen i  

 domslandet.
Den foreslåede bestemmelse i § 10 d, stk. 1, 4.  

 pkt. er i overensstemmelse hermed.
Der henvises om forståelsen af denne  

 betingelse for at afslå udlevering i medfør af § 10 d,  

 stk. 1, 1. og 3. pkt. til bemærkningerne i pkt. 4.1.5.1.  

 ovenfor.
 4.1.5.3. Rammeafgørelsen indeholder i  

 artikel 4, stk. 3, en yderligere afslagsgrund i de tilfælde, hvor  

 den anmodede medlemsstat allerede har besluttet ikke at indlede  

 retsforfølgning eller at opgive retsforfølgning af den  

 lovovertrædelse, der ligger til grund for arrestordren.
 Efter den gældende bestemmelse i udleveringslovens  

 § 8, 2. pkt., kan udlevering afslås, hvis tiltale er frafaldet mod  

 den pågældende, medmindre betingelserne for omgørelse af  

 beslutningen om tiltalefrafald er opfyldt.
 Rammeafgørelsen går på dette punkt  

 videre end den gældende regel i § 8, idet rammeafgørelsen  

 giver mulighed for, at der indføres regler om, at danske myndigheder  

 endvidere kan afslå udlevering, hvis der her i landet   i medfør  

 af retsplejelovens § 721   er meddelt påtaleopgivelse  

 vedrørende den pågældende handling.
 Efter retsplejelovens § 721 kan der meddeles  

 påtaleopgivelse i tilfælde, hvor sigtelsen har vist sig  

 grundløs, hvor videre forfølgning i øvrigt ikke kan  

 ventes at føre til, at sigtede findes skyldig, eller hvor sagens  

 gennemførelse vil medføre vanskeligheder, omkostninger eller  

 behandlingstider, som ikke står i rimeligt forhold til sagens betydning  

 og den straf, som i givet fald kan forventes idømt.
Efter retsplejelovens § 724, stk. 2, kan  

 strafforfølgning, når der er truffet afgørelse om  

 påtaleopgivelse eller tiltalefrafald, kun fortsættes mod den  

 pågældende efter den overordnede anklagemyndigheds bestemmelse,  

 hvis meddelelse herom er forkyndt for den pågældende inden 2  

 måneder fra afgørelsens dato, medmindre sigtedes forhold har  

 hindret rettidig forkyndelse eller betingelserne for genoptagelse efter  

 § 975 er til stede.
Det bemærkes, at fristen for omgørelse  

 af en beslutning om påtaleopgivelse alene finder anvendelse i sager,  

 hvor der er rejst sigtelse mod den pågældende.
I sager, hvor der  

 har været indledt efterforskning, uden at der har været rejst  

 sigtelse mod den pågældende, gælder der ingen frist for  

 omgørelse af en beslutning om at indstille efterforskningen.
Den gældende bestemmelse i udleveringslovens  

 § 8, stk. 2, indebærer således, at der i sager, hvor  

 der er meddelt den pågældende tiltalefrafald, ikke vil kunne ske  

 udlevering, hvis fristen på 2 måneder for forkyndelse af den  

 overordnede anklagemyndigheds omgørelse af sagen er overskredet, og  

 betingelserne i § 975 for genoptagelse ikke er opfyldt.
Efter denne  

 bestemmelse kan der ske genoptagelse, når nye beviser af vægt er  

 kommet for dagen, eller når det ifølge den  

 pågældendes efterfølgende tilståelse eller andre  

 beviser, der senere er kommet for dagen, må antages, at den  

 pågældende er skyldig, eller påtaleopgivelse eller  

 tiltalefrafald skyldes falske forklaringer mv.
Efter Justitsministeriets opfattelse kan der navnlig  

 på grund af den udvidelse af forpligtelsen til at udlevere personer  

 herunder danske statsborgere   til andre EU-medlemsstater, som  

 rammeafgørelsen indebærer, være anledning til at udvide  

 adgangen til at afslå udlevering i de nævnte tilfælde.
Der  

 vil således f.eks. kunne være grund til at afslå udlevering  

 på grundlag af en europæisk arrestordre, hvis politi- og  

 anklagemyndigheden her i landet allerede har foretaget en bevismæssig  

 vurdering af den sag (handling), som arrestordren vedrører, med  

 henblik på eventuel strafforfølgning i Danmark, og der i den  

 forbindelse er meddelt påtaleopgivelse, fordi sigtelsen har vist sig at  

 være grundløs.
Justitsministeriet finder på den baggrund, at der  

 bør indføres mulighed for at afslå udlevering på  

 grundlag af en europæisk arrestordre, hvis der her i landet er meddelt  

 påtaleopgivelse.
Det er imidlertid ikke givet, at en anmodning om  

 udlevering skal afslås, alene fordi der foreligger en  

 påtaleopgivelse.
De hensyn, der kan begrunde en sådan  

 afvisningsgrund, gør sig f.eks. ikke gældende, hvis  

 påtaleopgivelse er meddelt, fordi handlingen ikke kan  

 strafforfølges i Danmark pga. manglende jurisdiktionskompetence, men i  

 stedet må forfølges i den medlemsstat, der nu anmoder om  

 udlevering.
 For at undgå at adgangen til at udlevere personer  

 til stater uden for EU bliver mere vidtgående end adgangen til at  

 udlevere personer til EU-medlemsstater, foreslås der   gennem en  

 ændring af udleveringslovens § 8, 3. pkt.   indført en  

 tilsvarende mulighed for at afslå udlevering til stater uden for EU i  

 sager, hvor der i Danmark er meddelt påtaleopgivelse.
 Der henvises til den foreslåede bestemmelse i  

 § 8, 3. pkt., og § 10 d, stk. 2.
 4.1.5.4. Efter rammeafgørelsens artikel 3,  

 stk. 1, skal medlemsstaterne endvidere afslå at udlevere, hvis den  

 pågældende kan retsforfølges i den anmodede medlemsstat,  

 og der i denne stat er truffet beslutning om benådning (amnesti).
 EU-udleveringskonventionen fra 1996 indeholder i artikel 9  

 en tilsvarende bestemmelse.
Efter den gældende udleveringslovs § 8 er  

 udlevering som nævnt udelukket, når den pågældende  

 person her i landet er dømt eller frifundet for det forhold, der  

 anmodes om udlevering for.
Det er antaget, at udlevering også er  

 afskåret efter § 8, hvis der er sket benådning (amnesti) for  

 det pågældende forhold.
Med henblik på at tydeliggøre retsstillingen  

 finder Justitsministeriet imidlertid, at   der med hensyn til udlevering til  

 stater uden for EU   bør indsættes en udtrykkelig bestemmelser  

 herom i udleveringsloven § 8, 1. pkt.
Tilsvarende foreslås der  

 indsat en bestemmelse i § 10 d, stk. 1, 2. pkt., om, at udlevering  

 til en anden EU-medlemsstat skal afslås, hvis den  

 pågældende er benådet for lovovertrædelsen her i  

 landet.
 4.1.5.5. Udlevering kan efter artikel 4,  

 stk. 2, endvidere afslås, hvis den person, der er genstand for en  

 europæisk arrestordre, allerede retsforfølges i den anmodede  

 stat for de samme lovovertrædelser, som ligger til grund for  

 arrestordren.
Efter udleveringslovens § 8 skal udlevering  

 afslås, hvis den pågældende er dømt eller frifundet  

 for handlingen, eller hvis tiltale er frafaldet.
Udleveringsloven indeholder  

 derimod ingen udtrykkelig bestemmelse om, at udlevering kan afslås,  

 hvis retsforfølgning mod den pågældende er  

 påbegyndt, men endnu ikke afsluttet her i landet for den handling, for  

 hvilken der kræves udlevering.
Der må imidlertid også uden  

 en sådan udtrykkelig bestemmelse herom i dag antages at gælde en  

 sådan adgang til at afslå udlevering.
 Justitsministeriet finder dog, at der i relation til  

 udlevering til andre EU-medlemsstater   hvor der som udgangspunkt  

 gælder en forpligtelse til at foretage udlevering i henhold til en  

 europæisk arrestordre, medmindre der foreligger en særlig  

 afslagsgrund   bør indføres en udtrykkelig bestemmelse om, at  

 udlevering kan afslås i det nævnte tilfælde, jf. den  

 foreslåede bestemmelse i udleveringslovens § 10 d, stk. 3.  

 Udlevering bør i disse tilfælde dog kun afslås, hvis  

 strafforfølgning efter en konkret vurdering findes mest  

 nærliggende at skulle gennemføres her i landet.
 Der henvises i øvrigt til den foreslåede nye  

 bestemmelse i udleveringslovens § 10 d.
4.1.6. Forældelse Efter rammeafgørelsens artikel 4, stk. 4, er  

 der endvidere mulighed for at indføre regler, hvorefter udlevering kan  

 afslås, hvis lovovertrædelsen eller adgangen til at fuldbyrde en  

 frihedsstraf er  forældet i henhold til lovgivningen i den  

 anmodede medlemsstat, og denne stat har kompetence til at retsforfølge  

 lovovertrædelsen (straffemyndighed).
Efter de gældende regler i udleveringslovens  

 § 9, stk. 1, kan udlevering til lande uden for EU ikke ske, hvis  

 strafansvaret eller adgangen til at fuldbyrde straf for den  

 pågældende handling ville være forældet efter dansk  

 ret.
Efter bestemmelsens stk. 2 gælder dette ikke med hensyn til  

 udlevering til en anden EU-medlemsstat.
Bestemmelsen i § 9, stk. 2, blev indført  

 ved lov nr. 419 af 10 juni 1996 (Gennemførelse af  

 EU-udleveringskonventionen). Efter EU-udleveringskonventionens artikel 8 kan  

 udlevering ikke afslås med den begrundelse, at der er indtrådt  

 forældelse med hensyn til tiltale eller fuldbyrdelse af straf i henhold  

 til lovgivningen i den anmodede medlemsstat.
Den anmodede medlemsstat kan dog  

 i henhold til artikel 8, stk. 2, undlade at udlevere for forhold, der er  

 forældet efter dette lands lovgivning, hvis udleveringsanmodningen  

 vedrører lovovertrædelser, for hvilke denne medlemsstat er  

 kompetent i medfør af sin egen lovgivning.
Efter bestemmelsen er  

 Danmark således ikke folkeretligt forpligtet til at udlevere i  

 sådanne tilfælde.
Af forarbejderne til bestemmelsen i § 9, stk. 2,  

 fremgår det bl.a., at det i forbindelse med gennemførelsen af  

 EU-konventionen i dansk ret blev overvejet, om muligheden i artikel 8,  

 stk. 2, for at afslå udlevering burde udnyttes, således at  

 udlevering efter den danske udleveringslov generelt udelukkes, hvis den  

 situation, der er beskrevet i konventionens artikel 8, stk. 2,  

 foreligger.
Navnlig under hensyn til, at der ikke ved lovforslaget  

 åbnedes op for udlevering af egne statsborgere, fandt man ikke grundlag  

 for generelt at afskære muligheden for at udlevere i de tilfælde,  

 der er omfattet af konventionens artikel 8, stk. 2. Der henvises til  

 Folketingstidende 1996-97, tillæg A, s. 4491 og 4497.
Det fremgår af rammeafgørelsen, at  

 bestemmelserne heri fra den 1. januar 2004 træder i stedet for de  

 tilsvarende bestemmelser i de gældende konventioner om udlevering.  

 Danmark vil således ikke kunne opretholde den gældende adgang til  

 efter EU-udleveringskonventionens artikel 8, stk. 2, konkret at  

 afslå udlevering på grund af forældelse i de af  

 bestemmelsen omhandlede tilfælde.
Hertil kommer, at der med  

 gennemførelsen af rammeafgørelsen sker en udvidelse i adgangen  

 til at udlevere bl.a. danske statsborgere til andre EU-medlemsstater.  

 Justitsministeriet finder på den baggrund, at der bør  

 indsættes en udtrykkelig bestemmelse i udleveringslovens kapitel 2 a  

 om, at udlevering til EU-medlemsstater kan afslås i tilfælde,  

 hvor handlingen er omfattet af dansk straffemyndighed, men efter de danske  

 regler er forældet.
Det vil navnlig kunne være relevant at afslå  

 udlevering pga. forældelse i de tilfælde, hvor  

 lovovertrædelsen er begået her i landet.
I disse tilfælde  

 må lovovertrædelsens forbindelse til Danmark indebære, at  

 det som udgangspunkt må anses for rimeligt, at udlevering afslås,  

 hvis lovovertrædelsen er forældet efter dansk ret.
Disse hensyn  

 gør sig ikke tilsvarende gældende i tilfælde, hvor  

 lovovertrædelsen ikke er begået her i landet.
 Der henvises til den foreslåede nye bestemmelse i  

 udleveringslovens § 10 e samt til bemærkningerne til denne  

 bestemmelse.
 4.1.7. Handlinger begået helt eller  

 delvist i Danmark mv.
Ifølge rammeafgørelsens artikel 4,  

 stk. 7, har medlemsstaterne mulighed for at afslå udlevering til  

 en anden medlemsstat, hvis den pågældende lovovertrædelse  

 helt eller delvis må anses for at være begået på den  

 anmodede medlemsstats territorium, samt hvis lovovertrædelsen er  

 begået uden for det anmodende lands territorium, og den anmodede  

 medlemsstats lovgivning ikke giver mulighed for retsforfølgning i en  

 tilsvarende situation.
Bestemmelsens andet led gør det muligt at  

 nægte udlevering i visse tilfælde, hvor den anmodende medlemsstat  

 udøver eksterritorial jurisdiktionskompetence   dvs. foretager  

 strafforfølgning af handlinger begået uden for den  

 pågældende medlemsstats eget territorium.
Denne afslagsgrund indebærer, at det vil være  

 muligt at afslå udlevering, hvis en anden medlemsstat  

 retsforfølger lovovertrædelser, der helt eller delvist er  

 begået her i landet.
Endvidere vil udlevering kunne afslås, hvis  

 en anden medlemsstat retsforfølger en person for en  

 lovovertrædelse, der er begået i et tredjeland, og danske  

 myndigheder ikke i en tilsvarende situation ville kunne retsforfølge  

 den pågældende for lovovertrædelsen.
Efter Justitsministeriets opfattelse bør  

 udleveringsloven udformes således, at udlevering skal afslås,  

 hvis udleveringsanmodningen omfatter handlinger foretaget her i landet, og  

 handlingen ikke er strafbar efter dansk ret.
Det bemærkes, at hvis  

 udleveringsanmodningen omfatter handlinger, der helt eller delvist er  

 begået her i landet, og handlingen er strafbar efter dansk ret, vil  

 udlevering efter en konkret vurdering kunne afslås efter den  

 foreslåede bestemmelse i § 10 d, stk. 3. Efter denne  

 bestemmelse kan udlevering afslås, hvis der på afslagstidspunktet  

 her i landet er indledt retsforfølgning mod den pågældende  

 for samme handling, som der søges udlevering for, og  

 omstændighederne i øvrigt taler for, at retsforfølgningen  

 skal gennemføres her i landet.
 De almindelige betingelser for, hvornår en handling  

 er omfattet af dansk straffemyndighed, fremgår af straffelovens  

 §§ 6-9. Efter bestemmelserne er en handling bl.a. omfattet af dansk  

 straffemyndighed, når handlingen er begået på dansk  

 territorium, når handlingen er begået af en dansk statsborger,  

 når handlingen har virkning i Danmark, eller når handlingen er  

 omfattet af mellemfolkelig overenskomst, ifølge hvilke Danmark er  

 forpligtet til at foretage retsforfølgning.
 Straffelovens bestemmelser i §§ 6-8 begrænses  

 ved de i folkeretten anerkendte undtagelser, jf. straffelovens § 12. Det  

 har bl.a. betydning med hensyn til strafferetlig immunitet for diplomater,  

 statsoverhoveder mv.
På baggrund af den generelle udvidelse af adgangen  

 til at udlevere personer   herunder danske statsborgere   til andre  

 medlemsstater, finder Justitsministeriet, at den valgfrie (fakultative)  

 afslagsgrund i rammeafgørelsens artikel 4, stk. 7, nr. 2,  

 bør benyttes.
Det foreslås således, at der indsættes  

 en bestemmelse i kapitel 2 a, hvorefter udlevering til en medlemsstat kan  

 afslås for en handling, der er foretaget uden for den anmodende  

 medlemsstats territorium, når en tilsvarende handling foretaget uden  

 for dansk territorium ikke ville være omfattet af dansk  

 straffemyndighed.
Hvis Danmark efter reglerne i straffelovens §§ 6-8  

 ikke selv ville kunne strafforfølge i en tilsvarende situation, vil  

 udlevering således kunne afslås efter den foreslåede  

 bestemmelse.
Udlevering vil således f.eks. kunne afslås, hvis en  

 medlemsstat A anmoder Danmark om udlevering af en person, der opholder sig i  

 Danmark, for at strafforfølge den pågældende for en  

 sædelighedsforbrydelse begået i staten B, selv om den  

 pågældende ikke er statsborger eller har bopæl i  

 medlemsstaten A (udøvelse af såkaldt universel jurisdiktion).  

 Udlevering vil ligeledes kunne afslås, hvis medlemsstaten A beder om  

 udlevering af en egen statsborger med henblik på at  

 strafforfølge den pågældende for en handling begået  

 i staten B, og handlingen ikke er strafbar i staten B.
Dette skyldes, at det  

 efter straffelovens § 7 er en betingelse for, at Danmark har  

 straffemyndighed for handlinger begået af en dansk statsborger i  

 udlandet, at handlingen også er strafbar efter lovgivningen i det land,  

 hvor handlingen er begået (krav om dobbelt strafbarhed).
 Der henvises herved til den foreslåede bestemmelse i  

 § 10 f.
4.1.8. Udeblivelsesdomme Rammeafgørelsens artikel 5 fastsætter visse  

 garantier, som den anmodende medlemsstat skal give i visse særlige  

 tilfælde.
Der henvises herom til gennemgangen af rammeafgørelsen  

 i pkt. 3.2.  ovenfor.
 Hvis arrestordren er udstedt med henblik på  

 fuldbyrdelse af en udeblivelsesdom, og domfældte ikke er blevet  

 indkaldt personligt eller på anden måde er blevet underrettet om  

 tid og sted for domsforhandlingen, kan udlevering betinges af, at den  

 anmodende medlemsstat garanterer, at sagen kan genoptages, og at der  

 gennemføres en ny domsforhandling, hvor den tiltalte er til stede, jf.  

 artikel 5, stk. 1.
Udleveringsloven indeholder ikke særlige  

 bestemmelser vedrørende udlevering til straffuldbyrdelse af  

 udeblivelsesdomme.
Der kan endvidere ikke antages at gælde noget  

 generelt forbud mod udlevering i en sådan situation.
I udleveringssager  

 skal danske myndigheder imidlertid overholde Den Europæiske  

 Menneskerettighedskonvention, som i visse tilfælde kan føre til,  

 at udlevering til strafforfølgning eller straffuldbyrdelse ikke  

 må finde sted, herunder navnlig i tilfælde, hvor der er  

 vægtige grunde til at antage, at den udleverede enten er blevet eller  

 risikerer at blive udsat for en åbenbar krænkelse af retten til  

 en retfærdig rettergang (»flagrant denial of justice«) (se bl.a.  

 klagesag 71555/01, Einhorn mod Frankrig, afgørelse af 16.10.01).
Den Europæiske Menneskerettighedskonvention  

 indeholder ikke nogen udtrykkelig bestemmelse om, hvorvidt og under hvilke  

 betingelser en domsforhandling kan gennemføres til dom i tiltaltes  

 fravær.
Domstolen har imidlertid afsagt en række domme af  

 betydning for spørgsmålet om, hvorvidt og under hvilke  

 betingelser en domsforhandling kan gennemføres til dom i tiltaltes  

 fravær.
Der er tale om domme vedrørende artikel 6 om retten til  

 en retfærdig og offentlig rettergang.
Det følger af Domstolens praksis, at tiltalte i  

 straffesager som udgangspunkt har ret til at være til stede under  

 domsforhandlingen.
Efter Domstolens praksis er tiltaltes ret til at  

 være til stede dog ikke nogen absolut rettighed.
Artikel 6 er  

 således ikke generelt til hinder for, at en straffesag  

 gennemføres, selv om den tiltalte ikke er til stede (domsforhandling  

 og domfældelse in absentia). Domstolen anerkender således, at  

 hvis det ikke var muligt at gennemføre en straffesag, selv om den  

 tiltalte udeblev, ville dette kunne lamme gennemførelsen af  

 straffesager, idet eventuelle beviser kunne gå tabt, ligesom eventuelle  

 frister kunne blive overskredet (se Colozza mod Italien, dom af 12.02.85,  

 § 29). Domstolen har udtalt, at gennemførelse af en  

 domsforhandling til trods for, at den tiltalte ikke er til stede, ikke i sig  

 selv er i strid med konventionen, forudsat at den pågældende  

 efterfølgende, når vedkommende bliver bekendt med straffesagen,  

 har mulighed for at opnå en fornyet behandling af straffesagen for en  

 domstol, hvor tiltalte er til stede, og hvor den nye domsforhandling  

 både omfatter sagens faktiske og retlige spørgsmål (se  

 Poitrimol mod Frankrig, dom af 23.11.93, § 31, Colozza mod Italien, dom  

 af 12.02.85, § 29). Der er overladt et vist skøn til  

 medlemsstaterne med hensyn til, hvorledes de vil indrette deres retssystem,  

 så det lever op til dette krav (se Colozza mod Italien, dom af  

 12.02.85, § 30). Det vil imidlertid være i strid med konventionen,  

 hvis en fornyet domsforhandling efter national ret er betinget af, at den  

 tiltalte godtgør, at han ikke har forsøgt at unddrage sig  

 retsforfølgning, eller at den manglende tilstedeværelse skyldes  

 force majeure (se Colozza mod Italien, dom af 12.02.85, § 30). Domstolen  

 har udtalt, at der kan rejses spørgsmål om, hvorvidt et krav om  

 en fornyet domsforhandling også gælder i tilfælde, hvor den  

 tiltalte har givet afkald på retten til at være til stede og  

 forsvare sig selv, men har samtidig tilføjet, at et sådant  

 afkald, hvis det skal tillægges betydning i forhold til konventionen,  

 skal godtgøres på tilstrækkelig utvetydig måde og  

 være knyttet til retssikkerhedsgarantier, der står i passende  

 forhold til afkaldets betydning (se Poitrimol mod Frankrig, dom af 23.11.93,  

 § 31, og Pfeiffer og Plankl mod Østrig, dom af 25.02.92,  

 § 37). Domstolen har undladt at tage stilling til, om en tiltalt, der  

 undviger, derved fortaber retten til at være til stede (se Colozza mod  

 Italien, dom af 12.02.85, § 28).
I en anden sag (Medenica mod Schweiz, dom af 14.06.01)  

 fandt Domstolen ikke, at det udgjorde en krænkelse, at klager, der var  

 blevet dømt uden at være til stede, havde fået afslag  

 på en ny domsforhandling, hvor klager var til stede.
Efter national  

 lovgivning havde den dømte som udgangspunkt krav på en ny  

 domsforhandling, men de nationale domstole lagde vægt på, at  

 klager ikke havde fremført nogen gyldig undskyldning for sin  

 udeblivelse, og der ikke var holdepunkter i sagen for at antage, at  

 udeblivelsen var uafhængig af tiltaltes vilje.
Den tiltalte var  

 udeblevet med den begrundelse, at en amerikansk domstol havde nægtet  

 ham tilladelse til at udrejse, hvorfor han ikke kunne rejse til Schweiz for  

 at deltage i straffesagen.
Domstolen lagde imidlertid vægt på, at  

klager selv havde været med til at skabe den situation, der  

 forhindrede ham i at give møde, bl.a. ved at give urigtige  

 oplysninger til den amerikanske dommer.
Gennemførelse af en straffesag uden den tiltaltes  

 tilstedeværelse forudsætter, for at være forenelig med  

 konventionen, at myndighederne har gjort sig rimelige anstrengelser for at  

 gøre den tiltalte bekendt med, at der er indledt en straffesag mod  

 tiltalte.
Det vil ikke være tilstrækkeligt, at myndighederne  

 forsøger at forkynde tilsigelser m.m. for den tiltalte på dennes  

 officielle adresse, hvis myndighederne er bekendt med, at den tiltalte ikke  

 længere opholder sig på adressen (se Colozza mod Italien, dom af  

 12.02.85, § 28, T. mod Italien, dom af 12.10.92, F.C.B. mod Italien, dom  

 af 28.08.91, Brozicek mod Italien, dom af 19.12.89, § 45).
Til illustration af praksis i udleveringssager kan  

 nævnes en utrykt afgørelse, hvor danske domstole nægtede  

 udlevering af en person til straffuldbyrdelse i Italien af en dom, hvor den  

 pågældende var blevet dømt in absentia.
De danske domstole  

 vurderede, at de italienske myndigheders behandling af straffesagen havde  

 været i strid med konventionens artikel 6, og at den dømte ikke  

 som krævet efter artikel 6 havde et ubetinget krav på  

 genoptagelse af straffesagen i Italien.
Der henvises til Københavns  

 Byrets kendelse af 11. marts 1999 (sag nr. 2652/99) og Østre Landsrets  

 kendelse af 26. marts 1999 (1. afd., kære nr.
S-0915-99).
Justitsministeriet finder på denne baggrund og af  

 hensyn til den udvidelse af forpligtelsen til at udlevere personer til andre  

 EU-medlemsstater, som rammeafgørelsen indebærer, at der  

 bør indsættes en udtrykkelig bestemmelse i udleveringsloven,  

 hvorefter udlevering med henblik på fuldbyrdelse af en udeblivelsesdom  

   i overensstemmelse med rammeafgørelsen   kun kan finde sted, hvis  

 indkaldelsen til domsforhandlingen har været forkyndt for den  

 pågældende personligt, eller hvis den pågældende  

 på anden måde er blevet underrettet om tid og sted for  

 domsforhandlingen.
Udlevering skal dog kunne ske uanset disse betingelser,  

 hvis den pågældende i den anmodende medlemsstat kan kræve  

 sagen genoptaget og har adgang til at være til stede under den fornyede  

 domsforhandling.
Det bemærkes, at bestemmelsen ikke indebærer, at  

 der kan sluttes modsætningsvis med hensyn til sager om udlevering  

 på grundlag af en udeblivelsesdom til stater uden for EU.
 Der henvises til den foreslåede nye bestemmelse i  

 udleveringslovens § 10 g.
4.1.9. Særlige tilfælde Efter udleveringslovens § 6 må udlevering ikke  

 finde sted, hvis der er fare for, at den pågældende efter  

 udleveringen på grund af sin afstamning, sit tilhørsforhold til  

 en bestemt befolkningsgruppe, sin religiøse eller politiske opfattelse  

 eller i øvrigt på grund af politiske forhold vil blive udsat for  

 forfølgelse, som retter sig mod hans liv eller frihed eller i  

 øvrigt er af alvorlig karakter.
 Det følger af præambelbetragtning nr. 12, at  

 intet i udkastet til rammeafgørelse kan fortolkes som et forbud mod at  

 nægte at overgive en person, der er omfattet af en europæisk  

 arrestordre, hvor der er objektive grunde til at formode, at anmodningen om  

 udlevering er fremsat med det formål at retsforfølge eller  

 straffe en person på grund af vedkommendes køn, race, religion,  

 etniske baggrund, nationalitet, sprog, politiske overbevisning eller  

 seksuelle orientering, eller at den pågældendes situation kan  

 blive skadet af en af disse grunde.
Det følger endvidere af artikel 1, stk. 3, i  

 udkastet til rammeafgørelse, at rammeafgørelsen ikke  

 indebærer nogen ændring af pligten til at respektere  

 grundlæggende rettigheder og grundlæggende retsprincipper,  

 således som de er knæsat ved artikel 6 i Traktaten om Den  

 Europæiske Union.
I artikel 6 i TEU nævnes bl.a., at unionen  

 bygger på respekt for menneskerettighederne og de grundlæggende  

 frihedsrettigheder og retsstatsprincippet, og at unionen respekterer de  

 grundlæggende rettigheder, der følger af Den Europæiske  

 Menneskerettighedskonvention.
Forbudet mod forfølgelse er en af de  

 grundlæggende rettigheder, der er beskyttet af Den Europæiske  

 Menneskerettighedskonvention.
På denne baggrund finder  

 Justitsministeriet, at den gældende bestemmelse i udleveringslovens  

 § 6 bør gentages i det foreslåede kapitel 2 a om  

 betingelser for udlevering til andre EU-medlemsstater for at præcisere,  

 at der ikke i nogen tilfælde må ske udlevering af en person, hvis  

 der er fare for forfølgelse af de i bestemmelsen nævnte  

 grunde.
 Der henvises til den foreslåede nye bestemmelse i  

 § 10 h.
 Udleveringslovens § 7 indebærer, at udlevering  

 ikke må finde sted, hvis det i særlige tilfælde, navnlig  

 under hensyn til den pågældendes alder, helbredstilstand eller  

 andre personlige forhold, må antages, at udlevering ville være  

 uforenelig med humanitære hensyn.
Efter artikel 23, stk. 4, i rammeafgørelsen  

 vil udlevering undtagelsesvis kunne udsættes midlertidigt af  

 tungtvejende humanitære grunde, f.eks. hvis der er vægtige grunde  

 til at antage, at udlevering klart ville bringe den eftersøgtes liv  

 eller helbred i fare.
Udlevering skal i givet fald ske, så snart disse  

 grunde ikke længere foreligger.
 Artikel 23, stk. 4, udgør således en  

 ændring i forhold til den gældende regel i udleveringslovens  

 § 7. Justitsministeriet foreslår på den baggrund indsat en  

 bestemmelse i kapitel 2 a om betingelser for udlevering til EU-medlemsstater,  

 hvorefter udlevering kan udsættes, men ikke afslås, under  

 henvisning til humanitære grunde.
 Der henvises til den foreslåede nye bestemmelse i  

 § 10 i.
4.1.10. Specialitetsreglen Ifølge  

 rammeafgørelsens artikel 27 kan en medlemsstat beslutte, at en person,  

 der er blevet udleveret fra denne medlemsstat på grundlag af en  

 europæisk arrestordre, i den anmodende medlemsstat kan  

 retsforfølges, dømmes og tilbageholdes for andre  

 lovovertrædelser end den lovovertrædelse, for hvilken den  

 europæiske arrestordre var udstedt, medmindre den judicielle myndighed  

 i den anmodede medlemsstat i særlige tilfælde anfører  

 andet i sin beslutning.
Hvis en medlemsstat ikke har afgivet erklæring  

 herom overfor Rådssekretariatet, finder de gældende  

 specialitetsregler fortsat anvendelse.
Dette indebærer, at en person,  

 der er udleveret, som hovedregel ikke kan retsforfølges, dømmes  

 eller tilbageholdes for andre lovovertrædelser begået forud for  

 udleveringen.
Efter artikel 28 kan medlemsstaterne meddele  

 Rådssekretariatet, at den person, der udleveres, kan videreudleveres  

 til en anden medlemsstat, medmindre den judicielle myndighed i det land, der  

 har udleveret den pågældende, i særlige tilfælde  

 anfører andet.
Hvis en sådan erklæring ikke afgives, kan  

 videreudlevering som udgangspunkt ikke finde sted.
Der gælder dog visse  

 undtagelser, herunder hvis den person, der er udleveret, har meddelt samtykke  

 til videreudlevering, eller hvis det land, der har udleveret den  

 pågældende, har meddelt samtykke til videreudlevering.
Udlevering  

 til en stat uden for EU må alene finde sted, hvis den stat, der har  

 udleveret den pågældende, har meddelt sit samtykke hertil.
 Rammeafgørelsen er på dette punkt i  

 overensstemmelse med gældende ret (jf. de gældende bestemmelser i  

 udleveringslovens §§ 10 og 10 a). Justitsministeriet finder ikke, at der  

 på nuværende tidspunkt, navnlig som følge af den udvidede  

 adgang til udlevering til andre medlemsstater, er behov for at foreslå  

 ændringer af de gældende regler om adgangen for den anmodende  

 medlemsstat til at retsforfølge, dømme, tilbageholde og  

 videreudlevere den pågældende for andre lovovertrædelser  

 end den lovovertrædelse, for hvilken den europæiske arrestordre  

 var udstedt.
 Som følge heraf foreslår Justitsministeriet,  

 at der i kapitel 2 a om betingelser for udlevering til EU-medlemsstater  

 indsættes en bestemmelse i § 10 j, stk. 1, der henviser til  

 bestemmelsen i § 10 samt bestemmelser i § 10 j, stk. 2 og 3,  

 med et indhold svarende til den gældende bestemmelse i § 10 a.
 Den foreslåede nye bestemmelse medfører  

 således ikke en udvidelse af adgangen for en anmodende EU-medlemsstat  

 til at foretage strafforfølgning og straffuldbyrdelse med hensyn til  

 andre strafbare handlinger begået før udleveringen end den, der  

 er sket udlevering for, eller i adgangen til at videreudlevere til en tredje  

 stat.
Efter Rådets konvention om forenklet  

 udleveringsprocedure mellem medlemsstaterne i EU (1995-konventionen) er  

 udgangspunktet, at et samtykke til afkald på specialitetsreglen og  

 samtykke til videreudlevering ikke kan tilbagekaldes.
Danmark har imidlertid  

 i forbindelse med ratifikationen af konventionen afgivet en erklæring  

 om, at samtykke kan tilbagekaldes i overensstemmelse med reglerne i dansk  

 ret.
Dette indebærer, at et samtykke kan tilbagekaldes på et  

 hvilket som helst tidspunkt under sagen, indtil udlevering er sket.
Efter rammeafgørelsens artikel 13, stk. 4, kan  

 et meddelt samtykke i princippet ikke tilbagekaldes.
En medlemsstat kan dog  

 fastsætte, at et samtykke kan tilbagekaldes i henhold til national ret.  

 En medlemsstat, som ønsker at benytte sig af denne mulighed,  

 underretter Generalsekretariatet for Råder herom samtidig med  

 vedtagelsen af rammeafgørelsen.
Danmark erklærede i forbindelse med vedtagelsen af  

 rammeafgørelsen i henhold til artikel 13, stk. 4, at samtykke kan  

 tilbagekaldes i overensstemmelse med reglerne i dansk ret.
På denne  

 baggrund kan gældende ret, hvorefter et eventuelt samtykke kan  

 tilbagekaldes efter de almindelige regler, opretholdes.
 Der henvises i øvrigt til den foreslåede  

 bestemmelse i § 10 j.
4.1.11. Andre bestemmelser Efter rammeafgørelsens artikel 5, stk. 2, kan  

 udlevering, når arrestordren er udstedt for en lovovertrædelse,  

 der i den anmodende medlemsstat kan straffes med fængsel på  

 livstid, betinges af, der kan ske fornyet prøvelse af, om der er  

 grundlag for at fortsætte fuldbyrdelsen af dommen, jf. pkt.
3.2. ovenfor.
 Som det fremgår ovenfor, foreslår  

 Justitsministeriet, at der i udleveringsloven indsættes en bestemmelse  

 om, at udlevering af danske statsborgere til strafforfølgning i andre  

 EU-medlemsstater kan betinges af, at afsoning af en eventuel frihedsstraf  

 skal ske i Danmark (jf. artikel 5, stk. 3). Endvidere foreslås der  

 indsat en bestemmelse i loven, hvorefter udlevering af danske statsborgere  

 til straffuldbyrdelse i en medlemsstat kan afslås, hvis der samtidig  

 gives tilsagn om, at den idømte straf fuldbyrdes her i landet (jf.  

 artikel 4, stk. 6).
Den gældende udleveringslov indeholder ingen  

 bestemmelser om udlevering for lovovertrædelser, der kan medføre  

 livstidsstraf i den anmodende stat.
Det er således ikke muligt at  

 betinge en sådan udlevering af, at der kan ske fornyet prøvelse  

 af fuldbyrdelsen af en idømt livstidsstraf.
Da rammeafgørelsen  

 kun indebærer en udvidelse af adgangen til udlevering til andre  

 EU-medlemsstater, finder Justitsministeriet ikke grundlag for at  

 indføre en bestemmelse i udleveringsloven om særlige betingelser  

 med hensyn til prøvelsen i sager vedrørende  

 lovovertrædelser, for hvilke der kan idømmes fængsel  

 på livstid.
4.2. Behandlingen af sager om udlevering  

 på grundlag af den europæiske arrestordre 4.2.1. Den kompetente myndighed Efter de gældende regler i udleveringsloven  

 træffes afgørelse om udlevering af Justitsministeriet med  

 mulighed for at indbringe denne afgørelse for domstolene.
Rammeafgørelsen indeholder bl.a. særlige  

 regler om behandlingen af sager om udlevering på grundlag af en  

 europæisk arrestordre.
Efter artikel 15, stk. 1, træffer den  

 judicielle myndighed i den anmodende stat afgørelse om udlevering af  

 den pågældende inden for de frister og på de betingelser,  

 der er fastsat i rammeafgørelsen.
Denne bestemmelse gælder  

 både i de tilfælde, hvor den pågældende  

 modsætter sig udlevering, og i de tilfælde hvor den  

 pågældende har meddelt samtykke til udleveringen.
Med hensyn til fastlæggelse af hvilke nationale  

 myndigheder, der skal varetage behandlingen af sager om udlevering i henhold  

 til en europæisk arrestordre, fastsætter rammeafgørelsens  

 artikel 6, stk. 1, at den udstedende judicielle myndighed er den  

 judicielle myndighed i det anmodende land, der efter national ret i dette  

 land er kompetent til at udstede en europæisk arrestordre.
Tilsvarende  

 er den judicielle myndighed i det anmodede land den judicielle myndighed, som  

 efter national ret i dette land er kompetent til at træffe  

 afgørelse om udlevering, jf. artikel 6, stk. 2.
Definitionen af en judiciel myndighed foretages på  

 grundlag af national ret, og rammeafgørelsen indeholder ikke  

 nærmere regler om, hvilke myndigheder medlemsstaterne skal udpege som  

 kompetente myndigheder.
Det er dog en betingelse, at myndighederne efter  

 national ret i det anmodende og anmodede land er judicielle myndigheder.
I  

 praksis betragtes domstolene og anklagemyndigheden som judicielle  

 myndigheder, mens politimyndigheder normalt ikke vil være omfattet af  

 betegnelsen.
I forbindelse med udleveringsanmodninger vil  

 anholdelsesbeslutningen og fængslingskendelsen i de fleste  

 tilfælde være afsagt af en domstol, mens beslutningen om at  

 anmode om udlevering enten træffes af justitsministerierne eller af den  

 myndighed, som har truffet afgørelse om fængsling.
For Danmarks vedkommende anses domstolene og  

 anklagemyndigheden   dvs.
Justitsministeriet, Rigsadvokaten, statsadvokaterne  

 og politimestrene   for judicielle myndigheder.
Rammeafgørelsen  

 nødvendiggør således på dette punkt efter sin  

 ordlyd ikke ændringer af de gældende regler i  

 udleveringsloven.
Justitsministeriet har imidlertid på baggrund af  

 rammeafgørelsen nærmere overvejet, om der i forbindelse med  

 indførelsen af den europæiske arrestordre kan være  

 anledning til at gennemføre ændringer af reglerne for behandling  

 af anmodninger om udlevering i disse nye sager.
Justitsministeriet har bl.a.  

 drøftet dette spørgsmål med repræsentanter fra  

 Dommerforeningen, Domstolsstyrelsen, Rigsadvokaten, Statsadvokatforeningen,  

 Politimesterforeningen og Københavns Politi.
Under drøftelserne  

 var der enighed om, at kompetencen til at behandle sager i 1. instans om  

 udlevering på grundlag af den europæiske arrestordre (både  

 for så vidt angår udstedelsen af en arrestordre og behandlingen  

 af en arrestordre udstedt af en anden medlemsstat) indtil videre bør  

 placeres hos Justitsministeriet, der i øvrigt har den centrale  

 kompetence på udleveringsområdet.
På baggrund af disse drøftelser er det  

 Justitsministeriets opfattelse, at ministeriet indtil videre bør  

 være den kompetente judicielle myndighed i relation til behandlingen i  

 1. instans af den europæiske arrestordre.
Justitsministeriet  

 lægger herved navnlig vægt på, at det gennem en central  

 placering af kompetencen til at træffe afgørelse om udlevering i  

 henhold til den europæiske arrestordre bl.a. vil kunne sikres, at der  

 sker en ensartet behandling af disse sager.
En central placering af  

 beslutningskompetencen vil især være hensigtsmæssig i en  

 periode, hvor der endnu ikke foreligger en fast afgørelsespraksis i  

 sager om den europæiske arrestordre.
Hertil kommer, at  

 Justitsministeriet i dag træffer afgørelse i alle sager om  

 udlevering efter udleveringsloven og uanset rammeafgørelsen fortsat  

 vil træffe afgørelse i alle sager om udlevering efter  

 udleveringsloven til andre lande end EU-medlemsstater.
Hensynet til en  

 ensartet administration af loven, hvad enten der er tale om udlevering til  

 EU-medlemsstater eller stater uden for EU taler derfor ligeledes for, at  

 Justitsministeriet bør være den kompetente judicielle  

 myndighed.
 Udpegning af Justitsministeriet som den kompetente  

 judicielle myndighed indebærer, at der ikke er behov for at udpege en  

 central myndighed i henhold til rammeafgørelsens artikel 7.
 Lovforslaget indebærer ikke en ændring af de  

 gældende regler om adgang til at indbringe en afgørelse om  

 udlevering for domstolene, jf. herved den foreslåede bestemmelse i  

 § 18 b, stk. 4.
4.2.2. Krav til indholdet af den  

 europæiske arrestordre Artikel 8 i rammeafgørelsen vedrører den  

 europæiske arrestordres indhold og form.
Den europæiske  

 arrestordre udgør både en anmodning om anholdelse,  

 varetægtsfængsling og udlevering.
Ifølge  

 rammeafgørelsen skal arrestordren indeholde de samme oplysninger, som  

 fremgår af udleveringslovens § 11. Der vil derimod ikke som i dag  

 kunne stilles krav om, at selve beslutningen om anholdelse, fængsling  

 eller den dom, der danner grundlag for arrestordren, fremsendes samtidig med  

 denne.
I stedet vil en repræsentant for den judicielle myndighed skulle  

 bekræfte de oplysninger, der fremgår af arrestordren, og den  

 europæiske arrestordre vil indeholde de samme oplysninger, som normalt  

 fremgår direkte af beslutningen om anholdelse eller fængsling  

 eller af dommen.
 Reglerne i rammeafgørelsen svarer på dette  

 punkt i det væsentligste til de gældende regler om den forenklede  

 udleveringsprocedure, hvorefter udlevering kan ske på grundlag af en  

 eftersøgning, der indeholder oplysning om den eftersøgtes  

 identitet, tid og sted for den strafbare handling, dennes beskaffenhed og de  

 anvendelige straffebestemmelser samt den beslutning om anholdelse eller  

 fængsling eller den dom, der danner grundlag for eftersøgningen  

 med henblik på udlevering, jf. herved udleveringslovens § 18 a.  

 Indholdet af den europæiske arrestordre svarer endvidere i det  

 væsentligste til de oplysninger, der efter artikel 95 i  

 Schengen-konventionen, indberettes til Schengen-informationssystemet.
Der foreslås på den baggrund indsat en nyt  

 kapitel 3 a, der indeholder bestemmelser om behandlingen af sager om  

 udlevering til medlemsstater i Den Europæiske Union.
Den  

 foreslåede bestemmelse i § 18 a indeholder kravene til  

 arrestordrens indhold, jf. artikel 8.
Den anmodende medlemsstat kan i stedet for fremsendelse af  

 en europæisk arrestordre vælge at indberette den  

 eftersøgte til Schengen-informationssystemet.
En sådan  

 indberetning skal ifølge rammeafgørelsen (artikel 9,  

 stk. 3) have samme retsvirkninger som en europæisk arrestordre  

 dvs. i første række en efterlysning og en anmodning om  

 anholdelse og fængsling.
Schengen-informationssystemet er imidlertid  

 ikke for tiden i stand til at fremsende alle de i artikel 8, stk. 1,  

 nævnte oplysninger.
I en periode indtil Schengen-informationssystemet  

 er udbygget til at kunne rumme disse oplysninger, bestemmer  

 rammeafgørelsen, at indberetningen alligevel skal have samme  

 retsvirkning som en europæisk arrestordre, indtil den anmodede  

 medlemsstat forskriftsmæssigt har modtaget den originale  

 arrestordre.
 Justitsministeriet vil i øvrigt fastsætte  

 nærmere administrative retningslinjer for sagsbehandlingen  

 angående udlevering på grundlag af en europæisk arrestordre  

   herunder behandlingen af efterlysning mv. med henblik på udlevering  

 via Schengen-informationssystemet.
4.2.3. Den eftersøgtes  

 rettigheder Efter rammeafgørelsens artikel 11 skal en  

 eftersøgt person, der anholdes, informeres om, at der foreligger en  

 europæisk arrestordre, om indholdet af denne samt om muligheden for at  

 meddele samtykke til udleveringen.
Den anholdte skal endvidere have ret til  

 at lade sig bistå af en advokat og en tolk i overensstemmelse med  

 lovgivningen i det anmodede land.
Dansk lovgivning lever på dette punkt allerede op  

 til de krav, som rammeafgørelsen stiller.
Udleveringsloven indeholder  

 således i § 14 en bestemmelse om forsvarerbeskikkelse i  

 udleveringssager.
Udleveringsloven indeholder ikke specifikke regler om  

 tolkebistand, men det følger af almindelige forvaltningsretlige  

 principper, at der altid vil blive anvendt tolk, hvis den person, der  

 søges udleveret, ikke forstår eller taler dansk.
Der kan i  

 øvrigt henvises til Justitsministeriets cirkulæreskrivelse nr.  

 12154 af 12. juni 2001 til politi og anklagemyndighed, der vedrører  

 anholdtes rettigheder   herunder bl.a. anholdtes adgang til at modtage  

 tolkebistand.
Rammeafgørelsen nødvendiggør derfor ikke  

 på dette punkt ændringer af udleveringsloven.
Justitsministeriet finder dog, at det administrativt  

 bør præciseres, at politiet i forbindelse med  

 iværksættelsen af undersøgelsen om, hvorvidt udlevering  

 bør finde sted, skal orientere den eftersøgte i  

 overensstemmelse med reglerne i rammeafgørelsen, herunder om  

 muligheden for at meddele samtykke til udleveringen.
Dette vil ske i de  

 administrative retningslinier om behandlingen af udleveringssager, som  

 Justitsministeriet vil udstede inden lovens ikrafttræden.
 Som følge af det foreslåede nye kapitel 3 a  

 om behandling af sager om udlevering til EU-medlemsstater, foreslår  

 Justitsministeriet, at det i dette kapitel fastsættes, at § 14 om  

 forsvarerbeskikkelse finder tilsvarende anvendelse.
 Der henvises til den foreslåede nye bestemmelse i  

 § 18 b, stk. 3.
4.2.4. Varetægtsfængsling på  

 grundlag af den europæiske arrestordre Efter rammeafgørelsens artikel 12 skal den  

 judicielle myndighed i den anmodede stat i overensstemmelse med national ret  

 afgøre, om den anholdte fortsat skal være frihedsberøvet  

 i forbindelse med undersøgelsen af, om en europæisk arrestordre  

 skal imødekommes.
Den anholdte kan på et hvilket som helst  

 tidspunkt løslades midlertidigt i overensstemmelse med national ret,  

 dog under forudsætning af, at den kompetente myndighed træffer de  

 nødvendige foranstaltninger for at sikre, at den  

 pågældende ikke unddrager sig den eventuelle udlevering.
Det følger af rammeafgørelsen, at den  

 person, der er omfattet af en europæisk arrestordre, skal kunne  

 anholdes og varetægtsfængsles for ethvert forhold, der kan  

 medføre udlevering på grundlag af en europæisk  

 arrestordre.
Hvis arrestordren vedrører en handling, som kan  

 medføre udlevering i medfør af udleveringslovens regler om  

 udlevering til EU-medlemsstater, vil varetægtsfængsling  

 således ikke kunne nægtes under henvisning til, at der i  

 medfør af strafferammekravet i retsplejelovens § 762 ikke ville  

 kunne ske varetægtsfængsling i sager vedrørende  

 lovovertrædelser af tilsvarende art, der forfølges her i landet.  

 Varetægtsfængsling skal endvidere efter rammeafgørelsen  

 kunne finde sted på grundlag af en europæisk arrestordre, selv om  

 handlingen ikke er strafbar i Danmark, hvis der er tale om en handling, der  

 er omfattet af positivlisten, jf. rammeafgørelsens artikel 2,  

 stk. 2.
Det foreslås på denne baggrund, at der  

 indsættes en ny bestemmelse i udleveringsloven, der præciserer  

 adgangen til at anholde og varetægtsfængsle personer, der er  

 omfattet af en europæisk arrestordre.
Adgangen til at anholde og  

 varetægtsfængsle personer, der er omfattet af en europæisk  

 arrestordre vil efter den foreslåede bestemmelse gå videre, end  

 adgangen til at anholde og varetægtsfængsle personer i  

 øvrige udleveringssager, jf. afsnittet ovenfor.
I øvrigt finder retsplejelovens regler om  

 varetægtsfængsling tilsvarende anvendelse.
Der vil således  

 f.eks. ikke skulle ske varetægtsfængsling, hvis retten finder, at  

 varetægtsfængslingens øjemed kan opnås ved mindre  

 indgribende foranstaltninger, og den pågældende samtykker i disse  

 foranstaltninger, jf. retsplejelovens § 765.
 Der henvises herved til den foreslåede nye  

 bestemmelse i § 18 b, stk. 2.
4.2.5. Samtykke til udlevering Rammeafgørelsen indeholder i artikel 13 regler om,  

 at den person, der ønskes udleveret, kan meddele samtykke til  

 udleveringen.
Uanset om der er meddelt samtykke til udlevering, skal der  

 imidlertid som hidtil træffes afgørelse om udleveringen, idet  

 den judicielle myndighed ifølge bestemmelsen skal tage stilling til,  

 om betingelserne for udlevering er opfyldt.
En europæisk arrestordre  

 behandles derfor som udgangspunkt efter de samme regler, uanset om der er  

 meddelt samtykke til udlevering.
I de tilfælde, hvor der meddeles samtykke til  

 udlevering, gælder der imidlertid særlige frister for,  

 hvornår afgørelsen skal træffes, og hvornår  

 udleveringen skal gennemføres.
Der henvises herom til pkt. 4.2.7.
nedenfor.
 Den pågældende kan endvidere meddele samtykke  

 til eventuel retsforfølgning for andre lovovertrædelser samt  

 videreudlevering, jf. rammeafgørelsens artikel 27 og 28.
Efter artikel 13 kan et samtykke til udlevering i  

 princippet ikke tilbagekaldes.
Medlemsstaterne kan dog fastsætte, at  

 samtykke kan tilbagekaldes i henhold til national ret.
Danmark har i  

 forbindelse med vedtagelsen af rammeafgørelsen meddelt  

 Rådssekretariatet, at et samtykke i henhold til dansk ret fortsat vil  

 kunne tilbagekaldes.
Dette indebærer, at et samtykke kan tilbagekaldes  

 på et hvilket som helst tidspunkt, indtil udlevering er sket.
Der foreslås på den baggrund indsat en  

 bestemmelse i kapitel 3 a, hvori det præciseres, at den  

 pågældende i et retsmøde kan samtykke dels i selve  

 udleveringen, dels i retsforfølgning og videreudlevering for andre  

 lovovertrædelser.
Ligesom den gældende bestemmelse i  

 udleveringslovens § 18 c fastsætter den foreslåede  

 bestemmelse, at samtykket skal gives i et retsmøde, hvori retten  

 vejleder den pågældende om virkningerne af samtykket.
 Der henvises til den foreslåede bestemmelse i  

 § 18 c.
4.2.6. Afhøring af den  

 eftersøgte Ifølge rammeafgørelsens artikel 14 skal den  

 eftersøgte, hvis der ikke meddeles samtykke til udleveringen, kunne  

 afhøres af den judicielle myndighed i det anmodede land.  

 Udleveringsloven indeholder ikke udtrykkelige bestemmelser herom, men hvis  

 den pågældende ønsker at udtale sig, afhøres  

 vedkommende af politiet i forbindelse med undersøgelsen af, om  

 udlevering bør finde sted, ligesom den pågældende i  

 overensstemmelse med retsplejelovens almindelige regler har lejlighed til at  

 udtale sig i forbindelse med domstolenes behandling af  

 udleveringsanmodningen.
Justitsministeriet finder derfor ikke, at der er  

 behov for, at der indføres udtrykkelige regler herom i  

 udleveringsloven.
4.2.7. Frister for sagsbehandlingen i sager om  

 udlevering til EU-medlemsstater Det fremgår af rammeafgørelsens artikel 17,  

 at en europæisk arrestordre skal behandles og fuldbyrdes som en  

 hastesag.
Rammeafgørelsen indeholder endvidere visse frister  

 for sagsbehandlingen i sager om udlevering på grundlag af en  

 europæisk arrestordre.
Efter bestemmelsen i artikel 17 bør den  

 endelige afgørelse om udlevering træffes senest 10 dage efter,  

 at den anholdte har meddelt samtykke til udleveringen.
I andre tilfælde  

 bør afgørelsen træffes senest 60 dage efter anholdelsen  

 af den pågældende.
Denne frist kan dog i særlige  

 tilfælde forlænges med 30 dage.
Da tidsfristerne ikke er obligatoriske,  

 nødvendiggør disse ikke ændringer af udleveringsloven.  

 Imidlertid vil en hurtig sagsbehandling i disse udleveringssager efter  

 Justitsministeriets opfattelse bl.a. medvirke til at sikre, at den, som er  

 ønskes udleveret, ikke sidder unødigt længe  

 fængslet, mens sagen behandles her i landet.
Der bør allerede af  

 den årsag hurtigst muligt træffes afgørelse om, hvorvidt  

 den pågældende kan udleveres, eller om udlevering må  

 afslås.
Endvidere må den effektivisering af sagsbehandlingen i  

 udleveringssager, som indførelsen af den europæiske arrestordre  

 indebærer, antages at gøre det muligt at behandle sagerne inden  

 for de i rammeafgørelsen fastsatte frister.
Hertil kommer, at Danmark  

 efter rammeafgørelsen er forpligtet til så vidt muligt at  

 overholde de fastsatte vejledende frister og ved overskridelse underrette  

 både den anmodende medlemsstat og Eurojust herom.
Eurojust, som er  

 sammensat af offentlige anklagere, retsembedsmænd og  

 polititjenestemænd, er en enhed oprettet af Det Europæiske  

 Råd, der bl.a. har til opgave at lette samarbejdet mellem  

 medlemsstaternes retsforfølgende myndigheder, støtte  

 efterforskningen i visse kriminalsager samt at samarbejde med det  

 europæiske retlige netværk specielt om forenkling af  

 efterkommelse af retsanmodninger.
Eurojust påbegyndte sin virksomhed  

 den 1. marts 2001.
 Justitsministeriet har på den baggrund overvejet,  

 hvorledes en effektiv overholdelse af rammeafgørelsens frister for  

 sager om udlevering på grundlag af en europæisk arrestordre  

 sikres bedst muligt.
Justitsministeriet har på møder med  

 repræsentanter fra Dommerforeningen, Domstolsstyrelsen, Rigsadvokaten,  

 Statsadvokatforeningen, Politimesterforeningen, Københavns Politi,  

 Advokatrådet og Landsforeningen for beskikkede advokater drøftet  

 fristerne i rammeafgørelsen.
Under drøftelserne blev der bl.a.  

 opnået enighed om nedenstående målsætninger for  

 sagsbehandlingen af den europæiske arrestordre, ligesom der var bred  

 tilslutning til at fastsætte de vejledende frister i loven.
Ifølge disse målsætninger skal  

 Justitsministeriet så vidt muligt træffe afgørelse om  

 udlevering på grundlag af en europæisk arrestordre inden 10 dage  

 efter, at den, som arrestordren vedrører, er blevet anholdt eller har  

 kunnet anholdes.
Træffer Justitsministeriet afgørelse om, at den  

 pågældende skal udleveres, og indbringes sagen derefter for  

 domstolene, bør der så vidt muligt træffes endelig  

 retsafgørelse i sagen inden 50 dage efter Justitsministeriets  

 afgørelse, således at den samlede sagsbehandlingstid ikke  

 overstiger 60 dage.
Kan der undtagelsesvis ikke træffes afgørelse  

 i sagen inden 60 dage efter anholdelsen, skal den myndighed, der har anmodet  

 om, at den pågældende udleveres, straks underrettes herom.
I  

 så fald kan 60-dages fristen forlænges med 30 dage.
I praksis vil  

 underretning skulle ske ved, at anklagemyndigheden straks orienterer  

 Justitsministeriet, når det står klart, at 60-dages fristen ikke  

 vil kunne overholdes.
Anklagemyndigheden skal samtidig oplyse ministeriet om  

 grundene til, at det ikke vil være muligt at overholde fristen.  

 Justitsministeriet vil herefter   på baggrund af oplysningerne fra  

 anklagemyndigheden   snarest muligt give myndigheden i den anmodende  

 medlemsstat underretning herom.
Med henblik på overholdelse af disse  

 målsætninger bør sager om udlevering på grundlag af  

 en europæisk arrestordre af anklagemyndigheden fremsendes til retten  

 med anmodning om særlig hurtig berammelse.
Justitsministeriet vil,  

 efter lovforslagets vedtagelse, udarbejde en vejledning om sagsbehandlingen i  

 sager om udlevering til EU-medlemsstater til brug for politi- og  

 anklagemyndigheden.
Justitsministeriet er indstillet på at inddrage  

 repræsentanter for bl.a. politi- og anklagemyndigheden og domstolene i  

 det videre arbejde.
 Justitsministeriet skal endvidere fremhæve rettens  

 mulighed for at afvise en valgt forsvarer eller at nægte at beskikke en  

 bestemt advokat som forsvarer.
Ved valg eller beskikkelse af forsvarer er udgangspunktet,  

 at sigtedes valg eller ønske respekteres.
I medfør af  

 retsplejelovens §§ 730, stk. 3, 733, stk. 2 og 736,  

 stk. 2, har retten imidlertid mulighed for at afvise en valgt forsvarer  

 eller at nægte at beskikke en bestemt advokat som forsvarer (eller  

 senere under sagen at afvise den valgte forsvarer eller tilbagekalde  

 beskikkelsen), bl.a. hvis forsvarerens medvirken ud fra  

 retsplejemæssige hensyn til sagens behørige fremme ikke kan  

 anses for forsvarlig.
Det er efter Justitsministeriets opfattelse muligt for  

 retten med hjemmel i disse bestemmelser efter omstændighederne at  

 afvise en valgt forsvarer eller at nægte at beskikke en bestemt  

 forsvarer, hvis den pågældende forsvarer på grund af andre  

 opgaver ikke vil kunne deltage i udleveringssagens behandling i et omfang,  

 der gør det muligt at overholde de nævnte frister for  

 behandlingen af sager om udlevering på grundlag af en europæisk  

 arrestordre.
På samme måde har retten mulighed for at  

 tilbagekalde en beskikkelse af en forsvarer i tilfælde, hvor det  

 på grund af forsvarerens forhold ikke vil være muligt at  

 overholde fristerne for behandlingen af sager om udlevering.
Det følger af Den Europæiske  

 Menneskerettighedskonventions artikel 6, stk. 3, litra c, at enhver, der  

 er anklaget for en lovovertrædelse, har ret til at forsvare sig  

 personligt eller ved bistand af en forsvarer, som han selv har valgt.
Hvis  

 den anklagede ikke har tilstrækkelige midler til at betale for juridisk  

 bistand, har den anklagede ret til at modtage en sådan bistand uden  

 betaling, når dette kræves i retfærdighedens interesse.
 Den anklagedes ret til at forsvare sig ved bistand af en  

 forsvarer, som han selv har valgt, er ikke en absolut ret (se Croissant mod  

 Tyskland, dom af 25. september 1992, præmis 29). Artikel 6,  

 stk. 3, litra c, sikrer heller ikke en ret til at vælge en bestemt  

 beskikket forsvarer (se klagesag 53590/99, Franquesa Freixas mod Spanien,  

 afgørelse af 21.11.2000). Når der er tale om en af det  

 offentlige beskikket forsvarer, skal de nationale domstole tage hensyn til  

 tiltaltes ønsker, men de kan vælge at se bort fra tiltaltes  

 ønsker, når der er relevante og tilstrækkelige grunde til  

 at anse det for nødvendigt af hensyn til en forsvarlig retspleje (se  

 Croissant-dommens præmis 29).
 Efter Justitsministeriets opfattelse vil det derfor ikke  

 være i strid med artikel 6, stk. 3, litra c, hvis retten afviser  

 en valgt forsvarer eller nægter at beskikke en bestemt forsvarer som  

 følge af, at den pågældende advokat ikke kan påtage  

 sig hvervet som forsvarer i den pågældende sag inden en rimelig  

 tid, herunder hvor det på grund af forsvarerens forhold ikke vil  

 være muligt at overholde fristerne for behandlingen af sager om  

 udlevering på grundlag af en europæisk arrestordre.
Muligheden for at afvise en valgt forsvarer eller  

 nægte at beskikke en bestemt forsvarer for at sikre, at en straffesag  

 behandles inden en rimelig frist, er endvidere anerkendt i retspraksis.
Som  

 eksempel kan nævnes Højesteret kendelse af 14. april 1987  

 (refereret i Ugeskrift for Retsvæsen 1987, s. 440). I sagen  

 stadfæstede Højesteret landsrettens kendelse, hvorved  

 landsretten havde afvist tiltaltes valg af forsvarer, idet den valgte advokat  

 ikke kunne påtage sig forsvaret inden for en rimelig tid.
Da tiltalte  

 ikke havde peget på andre advokater end den pågældende,  

 fandt Højesteret ikke grundlag for at ophæve landsrettens  

 beslutning om beskikkelse som forsvarer af 2 advokater, der var antaget til  

 udførelse af offentlige og beneficerede sager.
Af nyere retspraksis kan bl.a. henvises til  

 Højesterets kendelse afsagt den 17. maj 2000 (refereret i Ugeskrift  

 for Retsvæsen 2000, s. 1754). I sagen (en nævningesag mod T og to  

 medtiltalte) havde landsretten under et forberedende møde bestemt, at  

 domsforhandlingen skulle finde sted over 9 retsdage i sidste halvdel af juni  

 2000, selv om den for T beskikkede forsvarer havde oplyst, at hun i denne  

 periode var optaget af andre sager.
Forsvarerne for de to medtiltalte havde  

 protesteret mod udsættelse af domsforhandlingen til september eller  

 oktober 2000. Under kære til Højesteret påstod T sagen  

 berammet på et tidspunkt, hvor dennes forsvarer kunne give møde.  

 Højesteret fandt ikke grundlag for at tilsidesætte landsrettens  

 fastsættelse af tidspunktet for domsforhandlingen.
Højesteret  

 bemærkede, at landsretten i forbindelse med berammelsen burde have  

 anmodet T's forsvarer om at tage endelig stilling til, om hun kunne  

 møde på det fastsatte tidspunkt, og i tilfælde af et  

 benægtende svar burde have tilbagekaldt beskikkelsen, jf.  

 retsplejelovens § 736, stk. 2.
Der kan endvidere henvises til Østre Landsrets  

 kendelse af 31. maj 2000 (refereret i Ugeskrift for Retsvæsen 2002, s.  

 1912). I denne sag tilbagekaldte landsretten beskikkelsen af en af de  

 tiltaltes forsvarere udfra retsplejemæssige hensyn.
Landsretten udtalte  

   på baggrund af oplysninger om de tidspunkter, væsentligt senere  

 på året, hvor den pågældende advokat ville kunne  

 møde   at der af hensyn til advokatens manglende mulighed for at kunne  

 møde under domsforhandlingen ud fra retsplejemæssige hensyn  

 fandtes at være en væsentlig hindring for sagens fremme.
Af  

 hensyn hertil samt af hensyn til de medtiltaltes tarv, fandt landsretten det  

 ikke forsvarligt at lade den pågældende advokat fortsætte  

 som beskikket forsvarer for tiltalte T1. Landsretten udtalte endvidere, at  

 den ved denne vurdering tillige havde taget hensyn til det krav, en tiltalt  

 efter Den Europæiske Menneskerettighedskonventions artikel 6,  

 stk. 3, litra c, har på en forsvarer, han selv har valgt, samt til  

 samme artikels stk. 1 om kravet om »offentlig rettergang inden for en  

 rimelig frist«.
Retten lagde i henseende til kravet om rettergang inden for  

 en rimelig frist særligt vægt på, at en yderligere  

 udsættelse af sagen muligt kunne anses for kritisabelt.
Med henblik på at sikre at  

 målsætningerne så vidt muligt overholdes, vil  

 Justitsministeriet løbende følge udviklingen i  

 sagsbehandlingstiderne i sager om udlevering til andre EU-medlemsstater.  

 Lovforslaget er i øvrigt omfattet af lovovervågning, der vil  

 fokusere på overholdelsen af tidsfristerne for sagsbehandlingen mv.
Der  

 henvises herom til pkt. 5 nedenfor.
 Der henvises til den foreslåede nye bestemmelse i  

 § 18 d.
4.2.8. Udsættelse af gennemførelsen  

 af en afgørelse om udlevering Det fremgår af rammeafgørelsens artikel 23,  

 at en person, når der er truffet afgørelse om, at den  

 pågældende skal udleveres i henhold til en europæisk  

 arrestordre, skal udleveres til den anmodende medlemsstat snarest muligt  

 på en dato, der aftales mellem de berørte myndigheder.
Efter  

 rammeafgørelsen skal udleveringen som udgangspunkt gennemføres  

 senest 10 dage efter, at der er truffet endelige afgørelse herom.
Er  

 den pågældende varetægtsfængslet, og er der ikke sket  

 udlevering inden udløbet af denne frist, skal den  

 pågældende løslades.
Efter rammeafgørelsen kan 10-dages fristen for at  

 gennemføre en endelig udleveringsbeslutning i visse tilfælde  

 udsættes.
Hvis det således af grunde, som ikke kan tilskrives en  

 af medlemsstaterne, viser sig umuligt at gennemføre udleveringen inden  

 for fristen, skal den anmodede medlemsstats kompetente myndighed straks  

 kontakte myndigheden i den anmodende medlemsstat med henblik på at  

 aftale en ny dato for udleveringen.
I så fald skal udlevering finde  

 sted senest 10 dage efter den aftalte nye dato.
I disse tilfælde er der  

 ikke pligt til ophæve en eventuel fængsling af den  

 pågældende.
På denne baggrund foreslås der indsat en ny  

 bestemmelse, hvorefter en eventuel fængsling skal ophæves, hvis  

 udleveringen ikke er gennemført senest 10 dage efter, at der er  

 truffet endelig afgørelse om udlevering.
Hvis den  

 pågældende ikke har givet afkald på at indbringe  

 justitsministerens beslutning for retten, skal 10-dages fristen først  

 regnes fra udløbet af den frist på 3 dage, som gælder for  

 at indbringe justitsministerens afgørelse for byretten.
Det samme  

 gælder med hensyn til fristen på 3 dage for kære af en  

 retskendelse om udlevering. 10-dages fristen skal således først  

 regnes fra det tidspunkt, hvor udleveringsbeslutningen er fundet lovlig ved  

 endelig retskendelse.
Efter den foreslåede bestemmelse skal retten dog  

 udsætte fristen for udlevering i særlige tilfælde, bl.a.  

 med den virkning, at en eventuel varetægtsfængsling efter  

 omstændighederne vil kunne forlænges.
 Der henvises til den foreslåede nye bestemmelse i  

 § 18 e.
Udlevering kan ifølge rammeafgørelsens  

 artikel 23, stk. 4, endvidere udsættes midlertidigt af  

 humanitære årsager   f.eks. hvis der er bestemte grunde til at  

 antage, at udlevering vil bringe den pågældendes liv eller  

 helbred i fare.
Udleveringen skal gennemføres, når disse  

 humanitære grunde ikke længere foreligger.
Bestemmelsen i  

 rammeafgørelsen indebærer, at det ikke som efter gældende  

 ret (jf. udleveringslovens § 7) vil være muligt at  

afslå udlevering, hvis udlevering ville være uforenelig  

 med humanitære hensyn.
Der henvises herom til pkt. 3.2. ovenfor.
4.3. Forholdet til de nordiske  

 udleveringsregler Efter udleveringslovens § 1, stk. 2,  

 gælder loven ikke for udlevering fra Danmark til Finland, Island, Norge  

 og Sverige.
For udlevering til disse lande gælder i stedet den nordiske  

 udleveringslov, jf. lov nr. 27 af 3. februar 1960, som ændret ved lov  

 nr. 251 af 12. juni 1975, lov nr. 433 af 31. maj 2000 og lov nr. 378 af 6.  

 juni 2002 om udlevering af lovovertrædere til Finland, Island, Norge og  

 Sverige.
 Efter rammeafgørelsens artikel 31, stk. 2, kan  

 medlemsstaterne fortsat anvende de bilaterale eller multilaterale aftaler  

 eller ordninger, der var gældende ved rammeafgørelsens  

 vedtagelse, i det omfang de er mere vidtrækkende end dennes mål  

 eller bidrager til yderligere at forenkle eller lette procedurerne for  

 overgivelse af personer, der er omfattet af en europæisk  

 arrestordre.
Justitsministeren har den 4. november 2002 meddelt  

 Rådet og Kommissionen, at Danmark fortsat vil anvende de nordiske  

 udleveringsregler ved udlevering af lovovertrædere mellem Danmark,  

 Finland og Sverige i det nævnte omfang.
Finland og Sverige har afgivet  

 tilsvarende erklæringer.
Der er mellem de nordiske lande enighed om, at det er de  

 nordiske udleveringsregler, der som hovedregel finder anvendelse i sager om  

 udlevering til Finland og Sverige.
Dog må de foreslåede regler i  

 udleveringsloven om udlevering til andre EU-medlemsstater finde anvendelse i  

 forhold til Finland og Sverige, i det omfang disse regler er mere  

 vidtgående, hvilket i praksis som udgangspunkt vil sige sager om  

 udlevering af danske statsborgere samt sager om udlevering for politiske  

 lovovertrædelser, medmindre det konkret vil være muligt at  

 udlevere efter den nordiske ordning.
Det foreslås på denne baggrund, at  

 udleveringslovens § 1, stk. 2, ændres, således at det  

 fremgår af bestemmelsen, at udleveringsloven ikke omfatter udlevering  

 til Finland og Sverige, i det omfang de særlige regler om udlevering  

 mellem de nordiske lande er videregående end lovens regler.
En  

 tilsvarende ændring foreslås af den nordiske udleveringslov.
 Der henvises herved til lovforslagets § 1,  

 stk. 1, og § 2.
4.4. Tilbageførelse af midlertidigt  

 udleverede personer Rammeafgørelsen om den europæiske arrestordre  

 mv. indeholder visse bestemmelser om midlertidig udlevering til andre  

 EU-medlemsstater med henblik på strafforfølgning (jf. herved  

 artikel 18 og artikel 24, stk. 2).
Det fremgår af rammeafgørelsens artikel 18,  

 at en medlemsstat kan meddele samtykke til, at en person udleveres  

 midlertidigt med henblik på retsforfølgning.
Betingelserne for  

 den midlertidige overførelse aftales mellem den anmodende og den  

 anmodede medlemsstat.
Den midlertidigt overførte person skal kunne  

 vende tilbage til den anmodede medlemsstat for at overvære de  

 retsmøder, der vedrører den pågældende.
Efter rammeafgørelsens artikel 24, stk. 1, kan  

 en medlemsstat udsætte udleveringen af en person til en anden  

 medlemsstat, for at der i dette land kan gennemføres  

 retsforfølgning mod den pågældende inden udleveringen.  

 Efter bestemmelsens stk. 2, kan medlemsstaten   i stedet for at  

 udsætte udleveringen efter stk. 1   træffe beslutning om  

 midlertidig udlevering af den pågældende.
Betingelserne for den  

 midlertidige udlevering aftales mellem de berørte medlemsstaters  

 relevante myndigheder.
Aftalen, der skal være skriftlig, er bindende  

 for alle myndigheder i den anmodende medlemsstat.
 De nævnte bestemmelser i rammeafgørelsen  

 forudsætter således, at den anmodende medlemsstat  

 efterfølgende kan tilbageføre den midlertidigt udleverede  

 person.
Den Europæiske Konvention af 13. december 1957 om  

 udlevering af lovovertrædere indeholder ligeledes i artikel 19,  

 stk. 2, bestemmelse om midlertidig udlevering med henblik  

 strafforfølgning.
Bestemmelsen indebærer, at en person, om hvem  

 der er truffet beslutning om udlevering, men som er idømt  

 fængselsstraf i den anmodede stat og derfor ikke umiddelbart kan  

 udleveres, midlertidigt kan udleveres med henblik på  

 strafforfølgning i den anmodede stat på betingelser, som  

 fastlægges ved gensidig aftale mellem parterne.
 Denne bestemmelse forudsætter ligeledes, at den, der  

 er udleveret midlertidigt, senere kan returneres.
 Udleveringsloven indeholder ikke nogen udtrykkelig regel  

 om tilbageførelse fra Danmark af lovovertrædere, som er  

 midlertidigt udleveret med henblik på retsforfølgning her i  

 landet.
For at sikre, at Danmark har mulighed for at  

 tilbageføre sådanne personer i overensstemmelse med sine  

 folkeretlige forpligtelser, finder Justitsministeriet, at der bør  

 indsættes en udtrykkelig bestemmelse i udleveringsloven herom.
Der  

 bør samtidig sikres særlig hjemmel for, at personer, der er  

 midlertidigt udleverede til Danmark til strafforfølgning, kan  

 frihedsberøves under opholdet her i landet, selv om betingelserne for  

 varetægtsfængsling ikke er opfyldte.
Hvis der i forbindelse med  

 en midlertidig udlevering af en person til Danmark med henblik på  

 strafforfølgning er indgået aftale med den anmodede stat om, at  

 den pågældende under opholdet her i landet ikke behøver at  

 være frihedsberøvet, men at det i stedet f.eks. er  

 tilstrækkeligt, at der sker inddragelse af den pågældendes  

 pas el. lign., vil anvendelse af det aftalte mindre indgribende middel  

 være tilstrækkeligt, medmindre der eventuelt er grundlag for, at  

 den pågældende varetægtsfængsles efter reglerne i  

 retsplejelovens kapitel 70.
Det foreslås på denne baggrund, at der i  

 udleveringsloven som § 21 a indsættes en bestemmelse, hvorefter en  

 person, der er midlertidigt udleveret til Danmark med henblik på  

 strafforfølgning, efterfølgende kan tilbageføres.
Det  

 foreslås i den forbindelse fastsat, at den pågældende under  

 overførslen skal være frihedsberøvet.
 Det foreslås endvidere, at afgørelse om  

 frihedsberøvelse skal træffes af retten efter anmodning af  

 politiet, og at retten i den forbindelse skal påse, at betingelserne  

 for frihedsberøvelse under sagen er opfyldt.
 Om det nærmere indhold af den foreslåede  

 bestemmelse henvises i øvrigt til lovforslagets specielle  

 bemærkninger til den foreslåede bestemmelse i § 21 a.
5. Ikrafttrædelsestidspunkt Efter rammeafgørelsens artikel 34, skal  

 medlemsstaterne træffe de nødvendige foranstaltninger for at  

 efterkomme bestemmelserne i rammeafgørelsen senest den 31. december  

 2003.
Anmodninger om udlevering, der modtages inden den 1.  

 januar 2004, vil fortsat være omfattet af de gældende regler om  

 udlevering til EU-medlemsstater, jf. rammeafgørelsens artikel 32.  

 Anmodninger om udlevering, som modtages efter dette tidspunkt skal  

 ifølge bestemmelsen behandles efter de regler, som medlemsstaterne  

 fastsætter i medfør af rammeafgørelsen.
Efter artikel 32  

 kunne enhver medlemsstat dog   på tidspunktet for Europa Rådets  

 vedtagelse af rammeafgørelsen   fremsætte en erklæring om,  

 at den anmodede medlemsstat fortsat vil behandle anmodninger  

 vedrørende lovovertrædelser begået inden en bestemt dato  

 efter den ordning, der var gældende før den 1. januar 2004. Den  

 pågældende dato må ifølge bestemmelsen ikke ligge  

 senere end den 7. august 2002.
 Danmark har ikke i forbindelse med Rådets vedtagelse  

 af rammeafgørelsen fremsat en sådan erklæring.
 Efter § 3 i lovforslaget træder loven   i  

 overensstemmelse med rammeafgørelsens artikel 34   i kraft den 1.  

 januar 2004. Det fastsættes endvidere, at loven finder anvendelse  

 på anmodninger om udlevering, der fremsættes efter lovens  

 ikrafttræden.
 6. Lovforslagets økonomiske og  

 administrative konsekvenser mv.
Lovforslaget skønnes ikke at have økonomiske  

 eller administrative konsekvenser for det offentlige af betydning.  

 Lovforslaget har ikke økonomiske eller administrative konsekvenser for  

 erhvervslivet.
Lovforslaget har ingen miljømæssige konsekvenser.  

 Lovforslaget gennemfører EU-rammeafgørelse om den  

 europæiske arrestordre mv.
Positive konsekvenser/ mindre udgifter Negative konsekvenser/ Merudgifter Økonomiske konsekvenser for stat, kommuner og  

 amtskommuner Ingen Ingen af betydning Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget gennemfører EU-rammeafgørelse om  

 den europæiske arrestordre mv.
Lovforslaget er omfattet af  

 lovovervågning.
Lovovervågningen vil fokusere på  

 overholdelsen i praksis af de foreslåede frister for behandlingen mv.  

 af sager om udlevering af personer til andre EU-medlemsstater på  

 grundlag af en europæisk arrestordre.
Lovændringerne træder  

 efter lovforslaget i kraft den 1. januar 2004, og Justitsministeriet vil  

 derfor i 2007 efter høring af de berørte myndigheder mv.  

 udarbejde en redegørelse herom til Folketinget.
7. Høring Et udkast til lovforslaget har været i høring  

 hos følgende organisationer mv.:
 Præsidenten for Østre Landsret,  

 Præsidenten for Vestre Landsret, Præsidenterne for  

 Københavns Byret og for retterne i Århus, Odense, Ålborg  

 og Roskilde, Den Danske Dommerforening, Domstolsstyrelsen,  

 Dommerfuldmægtigforeningen, Rigsadvokaten, Rigspolitichefen,  

 Politidirektøren i København, Foreningen af Politimestre i  

 Danmark, Politifuldmægtigforeningen, Politiforbundet i Danmark,  

 Advokatrådet, Landsforeningen af beskikkede advokater, Institut for  

 Menneskerettigheder, Nævnet for Etnisk Ligestilling, Dansk Retspolitisk  

 Forening.
Bemærkninger til lovforslagets enkelte  

 bestemmelser I lovforslagets bilag 2 er de foreslåede  

 bestemmelser sammenholdt med de nugældende bestemmelser.
Til § 1 Til nr. 1 (§ 1, stk. 2) Efter den foreslåede bestemmelse skal  

 udleveringsloven ikke gælde for udlevering fra Danmark til Finland og  

 Sverige, i det omfang de særlige regler om udlevering mellem de  

 nordiske lande er videregående end reglerne i denne lov.
For udlevering  

 til disse lande gælder således som udgangspunkt fortsat reglerne  

 i lov nr. 27 af 3. februar 1960, som ændret ved lov nr. 251 af 12. juni  

 1975, lov nr. 433 af 31. maj 2000 og lov nr. 378 af 6. juni 2002 om  

 udlevering af lovovertrædere til Finland, Island, Norge og Sverige.
 Bestemmelsen er fastsat i overensstemmelse med  

 rammeafgørelsens artikel 31, stk. 2, hvorefter medlemsstaterne  

 fortsat kan anvende de bilaterale eller multilaterale aftaler eller  

 ordninger, der var gældende ved rammeafgørelsens vedtagelse, i  

 det omfang de er mere vidtrækkende end dennes mål eller bidrager  

 til yderligere at forenkle eller lette procedurerne for overgivelse af  

 personer, der er omfattet af en europæisk arrestordre.
 Justitsministeren har på den baggrund den 4.  

 november 2002 meddelt Rådet og Kommissionen, at Danmark fortsat vil  

 anvende de nordiske udleveringsregler ved udlevering af lovovertrædere  

 mellem Danmark, Finland og Sverige i det nævnte omfang.
Der er mellem de nordiske lande enighed om, at det er de  

 nordiske udleveringsregler, der som hovedregel finder anvendelse i sager om  

 udlevering til Finland og Sverige.
Dog må de foreslåede regler i  

 udleveringsloven om udlevering til andre EU-medlemsstater finde anvendelse i  

 forhold til Finland og Sverige, i det omfang disse regler er mere  

 vidtgående, hvilket i praksis som udgangspunkt vil sige sager om  

 udlevering af danske statsborgere samt sager om udlevering for politiske  

 lovovertrædelser, medmindre det konkret vil være muligt at  

 udlevere efter den nordiske ordning.
 Der henvises i øvrigt til pkt. 4.3. i lovforslagets  

 almindelige bemærkninger.
Til nr. 2 (overskriften til lovens kapitel 2) Den foreslåede ændring af overskriften til  

 lovens kapitel 2 er en konsekvens af den ved lovforslaget foreslåede  

 nye systematik, hvorefter der sondres mellem udlevering til EU-medlemsstater  

 og udlevering til andre stater.
Det eksisterende kapitel 2 vil med den  

 foreslåede ændring alene indeholde betingelser for udlevering til  

 lande uden for EU (og Norden), hvorimod betingelserne for udlevering til  

 EU-medlemsstater reguleres i kapitel 2 a.
Til nr. 3 (§ 2) Den ændrede affattelse af udleveringslovens § 2  

 er en konsekvens af, at bestemmelserne om betingelser for udlevering til  

 EU-medlemsstater samles i et nyt kapitel 2 a.
Bestemmelsen i § 2  

 indeholder herefter alene betingelserne for, hvornår danske  

 statsborgere kan udleveres til lande uden for EU (og Norden). Bestemmelsen  

 indebærer ikke ændringer i forhold til de gældende  

 betingelser for udlevering af danske statsborgere til disse lande.
Til nr. 4 (§ 2 a) Den ændrede affattelse af § 2 a er en  

 konsekvens af, at bestemmelserne om betingelser for udlevering til  

 EU-medlemsstater samles i et nyt kapitel 2 a.
Bestemmelsen i § 2 a  

 indeholder herefter alene betingelserne for, hvornår udlændinge  

 kan udleveres til lande uden for EU (og Norden). Bestemmelsen indebærer  

 ikke ændringer i forhold til de gældende betingelser for  

 udlevering af udlændinge til disse lande.
Til nr. 5 (§ 6, stk. 2) Den foreslåede bestemmelse præciserer, at der  

 i overensstemmelse med gældende ret ikke må ske udlevering, hvis  

 der er fare for, at den pågældende efter udleveringen vil blive  

 udsat for tortur eller anden umenneskelig eller nedværdigende  

 behandling eller straf.
Bestemmelsen svarer til artikel 3 i Den  

 europæiske Menneskerettighedskonvention.
 En tilsvarende bestemmelse om udlevering til andre  

 EU-medlemsstater foreslås indsat i § 10 h, stk. 2.
 Der henvises vedrørende de foreslåede  

 bestemmelser til pkt. 4.1.1. i de almindelige bemærkninger til  

 lovforslaget.
Til nr. 6 (§ 8) Den foreslåede bestemmelse indebærer, at  

 udlevering til stater uden for EU kan afslås, hvis der her i landet er  

 meddelt påtaleopgivelse, og betingelserne for omgørelse af  

 beslutningen herom ikke er opfyldt.
 Bestemmelsen svarer til den foreslåede § 10 d,  

 stk. 2, vedrørende udlevering til andre EU-medlemsstater.
 Der henvises i øvrigt til pkt. 4.1.5.2. i  

 lovforslagets almindelige bemærkninger samt til de specielle  

 bemærkninger til den foreslåede § 10 d, stk. 2.
Til nr. 7 (§ 9, stk. 2) Ændringen er en konsekvens af den ved lovforslaget  

 foreslåede nye systematik, hvorefter betingelserne for udlevering til  

 andre EU-medlemsstater samles i udleveringslovens kapitel 2 a.
Til nr. 8 (§ 10, nr. 1, litra a) Ændringen af den gældende bestemmelse i  

 § 10, nr. 1, litra a, hvorved henvisningen til § 10 a  

 udgår, er en konsekvens af den ved lovforslaget foreslåede nye  

 systematik, hvorefter betingelserne for udlevering til andre EU-medlemsstater  

 samles i udleveringslovens kapitel 2 a.
Til nr. 9 ( kapitel 2 a) Kapitel 2 a fastsætter betingelserne for,  

 hvornår der kan ske udlevering fra Danmark til andre  

 EU-medlemsstater.
 Kapitlet indeholder for det første regler om,  

 hvilke lovovertrædelser, der som udgangspunkt skal medføre  

 udlevering til en anden EU-medlemsstat (§ 10 a). Bestemmelsen  

 indebærer bl.a., at der ikke længere sondres mellem udlevering af  

 danske statsborgere og udlændinge.
For det andet indeholder kapitel 2 a en række  

 bestemmelser, hvorefter udlevering i visse tilfælde kan eller skal  

 nægtes (§§ 10 b-10 j). Afslagsgrundene er udtømmende.  

 Udlevering til en anden EU-medlemsstat kan således som udgangspunkt  

 ikke afslås med henvisning til andre grunde end dem, der er nævnt  

 i kapitel 2 a.
Det skal dog bemærkes, at lovforslaget ikke  

 indebærer ændringer i Danmarks forpligtelse til at overholde  

 internationale menneskeretlige forpligtelser, herunder reglerne i Den  

 Europæiske Menneskerettighedskonvention.
Der henvises herom til afsnit  

 4.1.1. i lovforslagets bemærkninger.
 Endelig indeholder kapitel 2 a (§ 10 j) bestemmelser  

 om strafansvar og videreudlevering for andre strafbare handlinger end den,  

 der sker udlevering for, som er begået før udleveringen (den  

 såkaldte specialitetsregel).
§ 10 a Den foreslåede nye bestemmelse i § 10 a  

 fastsætter kravene til lovovertrædelsens beskaffenhed for  

 udlevering af lovovertrædere til et andet EU-land på grundlag af  

 en europæisk arrestordre.
Bestemmelsen sondrer ikke mellem udlevering  

 af danske statsborgere og udlændinge.
 Den foreslåede bestemmelse i § 10 a,  

 stk. 1, nr. 1-32, indebærer, at udlevering til  

 strafforfølgning eller straffuldbyrdelse i en medlemsstat i Den  

 Europæiske Union for de i bestemmelsen (nr. 1-32) nævnte  

 handlinger kan ske, selv om den pågældende handling ikke er  

 strafbar efter dansk ret, hvis handlingen kan straffes med fængsel mv.  

 i mindst 3 år i den anmodende medlemsstat.
 Bestemmelsen er i overensstemmelse med den såkaldte  

 »positiv-liste« i rammeafgørelsens artikel 2, stk. 2, der  

 opregner en række bestemte handlinger med hensyn til hvilke udlevering  

 til en EU-medlemsstat ikke må betinges af, at handlingen er strafbar i  

 den anmodede medlemsstat, hvis handlingen kan straffes med frihedsstraf i  

 mindst 3 år i den anmodende medlemsstat.
 Da de lovovertrædelser, der er omfattet af  

 positiv-listen, som udgangspunkt vil være strafbare i alle  

 medlemsstater, er betydningen af udkastet til rammeafgørelse på  

 dette punkt navnlig, at der ikke skal foretages kontrol af, om  

 lovovertrædelsen ligeledes er strafbar i den anmodede medlemsstat.
 Ifølge rammeafgørelsens artikel 2,  

 stk. 3, kan Rådet med enstemmighed beslutte at tilføje  

 andre kategorier af overtrædelser til positiv-listen.
 Gennemførelse i dansk ret af en eventuel udvidelse  

 af positiv-listen vil som følge af den foreslåede opregning i  

 § 10 a, stk. 1, nr. 1-32, af de handlinger, som er omfattet af  

 positiv-listen, forudsætte en ændring af udleveringsloven.
Bestemmelsen i § 10 a, stk. 2,  

 indebærer, at udlevering af personer med henblik på  

 strafforfølgning til en anden EU-medlemsstat   for handlinger som  

 ikke er omfattet af stk. 1   uden for positiv-listen   kan ske på  

 grundlag af en europæisk arrestordre.
Efter bestemmelsen er det en  

 betingelse for udlevering, at den lovovertrædelse, som arrestordren  

 vedrører, i den pågældende stat skal kunne medføre  

 fængsel i mindst 1 år.
Begrebet »fængsel« omfatter ligesom  

 efter de gældende bestemmelser i § 2 og 2 a tillige anden  

 frihedsberøvende foranstaltning.
Bestemmelsen indebærer  

 endvidere, at det er en betingelse for udlevering til strafforfølgning  

 for handlinger uden for positiv-listen, at en tilsvarende handling er  

 strafbar efter dansk ret.
Efter bestemmelsen i § 10 a, stk. 3,
kan der ske udlevering af personer til fuldbyrdelse af en dom i en  

 EU-medlemsstat   for handlinger som ikke er omfattet af stk. 1  

 på grundlag af en europæisk arrestordre.
Betingelsen for  

 udleveringen er, at den pågældende ved dommen er idømt  

 fængsel eller en anden frihedsberøvende foranstaltning af mindst  

 4 måneders varighed, og at en tilsvarende handling er strafbar efter  

 dansk ret.
De foreslåede bestemmelser i § 10 a,  

 stk. 2 og 3, indebærer   for så vidt angår  

 handlinger, som enten ikke er omfattet af positiv-listen, eller som ikke kan  

 medføre fængsel mv. i mindst 3 år i den anmodende  

 medlemsstat (jf. § 10 a, stk. 1)   at kravet om dobbelt strafbarhed  

 opretholdes.
Der kan således i denne situation kun ske udlevering  

 på grundlag af en europæisk arrestordre, jf. § 10 a,  

 stk. 2 og 3, hvis den handling, som arrestordren vedrører,  

 også er strafbar efter dansk ret.
Der kan derimod ikke stilles krav om,  

 at den pågældende handling efter dansk ret kan medføre  

 fængselsstraf af en bestemt varighed el. lign. (strafferammekrav).
 Bestemmelserne i § 10 a, stk. 2 og 3, er fastsat  

 i overensstemmelse med rammeafgørelsens artikel 2, stk. 4, og  

 artikel 4, stk. 1. Efter disse bestemmelser har medlemsstaterne mulighed  

 for at fastsætte regler, hvorefter udlevering i henhold til en  

 europæisk arrestordre skal afslås, hvis den handling, som ligger  

 til grund for arrestordren, ikke udgør en lovovertrædelse efter  

 den anmodede stats lovgivning (krav om dobbelt strafbarhed). Der kan dog ikke  

 fastsættes bestemmelser om krav om dobbelt strafbarhed, hvis den  

 handling, for hvilken der skal ske udlevering, er omfattet af de i  

 rammeafgørelsens artikel 2, stk. 2, særligt opregnede  

 handlinger (den såkaldte »positiv-liste«).
Med hensyn til et eventuelt krav om dobbelt strafbarhed  

 følger det af rammeafgørelsens artikel 2, stk. 4, at et  

 sådant skal administreres fleksibelt, således at kravet anses for  

 opfyldt, hvis de handlinger, der er beskrevet i arrestordren, helt eller  

 delvist svarer til en lovovertrædelse i fuldbyrdelseslandet.
Kravet om  

 dobbelt strafbarhed i de foreslåede bestemmelser i § 10 a,  

 stk. 2 og 3, forudsættes administreret på den nævnte  

 måde.
Bestemmelsen i § 10 a, stk. 4,  

 vedrører spørgsmålet om udlevering for flere strafbare  

 forhold.
Bestemmelsen, der er en følge af det foreslåede nye  

 kapitel 2 a om betingelser for udlevering til EU-medlemsstater, svarer til  

 den gældende bestemmelse i udleveringslovens § 3, stk. 3.
 Den gældende bestemmelse i § 10 a, der  

 indeholder den såkaldte specialitetsregel, foreslås indsat som ny  

 § 10 j, jf. bemærkningerne til denne bestemmelse.
 Der henvises i øvrigt til pkt. 4.1.2.1. og 4.1.2.3.  

 i lovforslagets almindelige bemærkninger.
§ 10 b Efter den foreslåede bestemmelse i § 10 b,  

 stk. 1, kan udlevering på grundlag af en europæisk  

 arrestordre af en dansk statsborger eller af personer med fast bopæl  

 her i landet til strafforfølgning, gøres betinget af, at den  

 pågældende overføres til Danmark med henblik på  

 fuldbyrdelse af en eventuel fængselsstraf eller en anden  

 frihedsberøvende foranstaltning.
Bestemmelsen udvider den nugældende adgang til   i  

 forbindelse med udlevering til strafforfølgning   at kræve  

 tilbageførsel til Danmark med henblik på afsoning af en eventuel  

 straffedom til også at gælde for personer med fast bopæl  

 her i landet.
Efter den gældende ordning har Danmark folkeretligt taget  

 forbehold over for andre EU-lande om, at udlevering af danske statsborgere  

 kan ske på betingelse af, at den pågældende  

 overføres til eventuel strafafsoning i Danmark.
 Den foreslåede bestemmelse i § 10 b  

 indebærer i øvrigt ingen ændringer i forhold til  

 gældende ret med hensyn til udlevering af danske statsborgere til lande  

 uden for EU.
Endvidere kan udlevering af en dansk statsborger eller af  

 personer med fast bopæl her i landet til straffuldbyrdelse efter den  

 foreslåede § 10 b, stk. 2, afslås, hvis Danmark  

 giver tilsagn om, at straffen vil blive fuldbyrdet her i landet.
Danmarks  

 overtagelse af fuldbyrdelsen af straffedomme afsagt i en anden EU-medlemsstat  

 vil i øvrigt skulle ske efter de gældende regler herom, jf. lov  

 nr. 323 af 4. juni 1986 om international fuldbyrdelse af straf mv. med senere  

 ændringer.
 Bestemmelserne i § 10 b, stk. 1 og 2, er fastsat  

 i overensstemmelse med rammeafgørelsens artikel 4, stk. 6, og  

 artikel 5, stk. 3.
 Der henvises i øvrigt til pkt. 4.1.2.2. i de  

 almindelige bemærkninger.
§ 10 c Efter den foreslåede § 10 c kan der ikke  

 ske udlevering på grundlag af en europæisk arrestordre, hvis den  

 pågældende efter dansk ret var under den kriminelle lavalder  

 på gerningstidspunktet, jf. herved straffelovens § 15.
 Bestemmelsen er i overensstemmelse med  

 rammeafgørelsens artikel 3, stk. 3, hvorefter den judicielle  

 myndighed skal afslå udlevering, hvis den person, der er omfattet af en  

 europæisk arrestordre, efter den anmodede medlemsstats lovgivning  

 på grund af sin alder ikke kan gøres strafferetligt ansvarlig  

 for de handlinger, der ligger til grund for arrestordren.
§ 10 d Efter den foreslåede § 10 d, stk. 1, 1.  

 pkt., må der ikke ske udlevering, hvis den, der søges  

 udleveret, er dømt eller frifundet for de pågældende  

 handlinger her i landet eller i en anden EU-medlemsstat.
Tilsvarende  

 gælder ifølge den foreslåede § 10 d, stk. 1,  

 2. pkt., hvis den, der søges udleveret, her i landet er  

 benådet for handlingen.
 Udlevering kan endvidere afslås efter § 10  

 d, stk. 1, 3. pkt., hvis den der søges udleveret, er  

 dømt eller frifundet for handlingen i en stat uden for EU.
Den foreslåede § 10 d, stk. 1, 1. og 3.  

 pkt., udvider det gældende forbud mod dobbelt strafforfølgning i  

 udleveringslovens § 8 til   i sager om udlevering på grundlag af  

 en europæisk arrestordre   ligeledes at gælde med hensyn til  

 personer, som i en tredjestat er dømt eller frifundet for den  

 pågældende strafbare handling.
Efter bestemmelsen skal udlevering  

 således bl.a. afslås, hvis der er afsagt endelig dom i sagen her  

 i landet eller i en medlemsstat i EU.
Herudover kan udlevering  

 endvidere afslås, hvis der er afsagt dom i sagen i en stat uden for  

 EU.
Om adgangen til at afslå udlevering på  

 grundlag af en europæisk arrestordre under henvisning til, at den  

 pågældende i et tredjeland er dømt for de samme forhold,  

 som udleveringen angår, fremgår det af rammeafgørelsens  

 artikel 3, stk. 2, og artikel 4, stk. 5, at det er en betingelse,  

 at dommen afsagt i det pågældende tredjeland er fuldbyrdet, er  

 ved at blive fuldbyrdet eller ikke længere kan fuldbyrdes efter  

 tredjelandets lovgivning.
Denne betingelse foreslås udtrykkeligt  

 fastsat i udleveringslovens § 10 d, stk. 1, 4. pkt.
Der  

 henvises herved navnlig til pkt. 4.1.5.1. i lovforslagets almindelige  

 bemærkninger.
Det fremgår endvidere af den obligatoriske  

 afslagsgrund i artikel 3, stk. 2, at der kun består en  

 forpligtelse for medlemsstaterne til at afslå udlevering i  

 medfør af bestemmelsen, hvis den anmodede medlemsstats relevante  

 myndigheder er i besiddelse af de nødvendige oplysninger om en  

 eventuel dom afsagt i en anden medlemsstat.
Udlevering vil i medfør af  

 artikel 4, stk. 5, ligeledes kun kunne afslås, såfremt den  

 relevante myndighed er i besiddelse af oplysninger om, at der er afsagt dom i  

 en ikke-medlemsstat for det samme forhold.
Det er på denne baggrund ikke hensigten med de  

 foreslåede bestemmelser i § 10 d, stk. 1, at de danske  

 udleveringsmyndigheder af egen drift skal iværksætte  

 undersøgelse af, om der er afsagt dom for forholdet i en anden stat.  

 Er det oplyst, at den, som en arrestordre vedrører, allerede er  

 dømt eller frifundet for det samme forhold i en anden stat, men er  

 oplysningerne utilstrækkelige, og kan de nødvendige oplysninger  

 ikke tilvejebringes, således at der kan træffes afgørelse  

 inden for de i § 18 d foreslåede frister, skal  

 udleveringsanmodningen normalt imødekommes, hvis lovens betingelser  

 herfor i øvrigt er opfyldt.
I overensstemmelse med den gældende  

 bestemmelse i udleveringslovens § 8 er udlevering ligeledes udelukket,  

 hvis der her i landet er sket benådning (amnesti) for det  

 pågældende forhold.
 Den foreslåede bestemmelse i § 10 d,  

 stk. 1, er i overensstemmelse med de obligatoriske afslagsgrund i  

 rammeafgørelsens artikel 3, stk. 1 og 2, og den fakultative  

 afslagsgrund i rammeafgørelsens artikel 4, stk. 3 og 5.
Er tiltale mod den pågældende frafaldet her i  

 landet, kan udlevering kun finde sted, hvis retsplejelovens betingelser for  

 omgørelse af beslutningen om tiltalefrafald er opfyldt.
Endvidere kan  

 udlevering afslås, hvis påtale er opgivet, og betingelserne for  

 at omgøre beslutningen om påtaleopgivelse ikke er opfyldt, jf.  

 den foreslåede § 10 d, stk. 2. Denne bestemmelse (2.  

 pkt.) udvider adgangen til efter den gældende bestemmelse i  

 udleveringslovens § 8 at afslå udlevering, hvis der her i landet  

 er meddelt tiltalefrafald til ligeledes at omfatte sager, i hvilke  

 påtale er opgivet.
Den foreslåede bestemmelse i § 10 d,  

 stk. 3, indebærer, at udlevering med henblik på  

 strafforfølgning kan afslås, hvis retsforfølgning mod den  

 pågældende er påbegyndt   men endnu ikke afsluttet   her i  

 landet, for den handling som arrestordren vedrører, og  

 retsforfølgning på grund af handlingens karakter, den  

 pågældendes tilknytning til Danmark og omstændighederne i  

 øvrigt findes mest nærliggende at skulle gennemføres her  

 i landet.
Hvorvidt retsforfølgning bør gennemføres her i  

 landet beror efter bestemmelsen på en konkret vurdering i den enkelte  

 sag, hvorved der   ud ver de i bestemmelsen nævnte momenter   f.eks.  

 kan lægges vægt på, hvor fremskreden  

 retsforfølgningen er mod den pågældende her i landet, og  

 hvor lovovertrædelsen navnlig har haft virkning.
Den foreslåede bestemmelsen omfatter ikke udlevering  

 til fuldbyrdelse af en straffedom.
Dette skyldes, at retsforfølgning  

 her i landet for forhold, for hvilke den pågældende tidligere er  

 blevet endelig dømt eller frifundet i en anden EU-medlemsstat, ville  

 være i strid med princippet om forbud mod dobbelt  

 strafforfølgning (»ne bis in idem«).
 Den foreslåede bestemmelse i § 10 d,  

 stk. 3, er i overensstemmelse med den valgfrie (fakultative)  

 afslagsgrund i rammeafgørelsens artikel 4, stk. 2.
 Der henvises i øvrigt til pkt. 4.1.5. i de  

 almindelige bemærkninger.
§ 10 e Den foreslåede bestemmelse i § 10 e  

 indebærer, at udlevering kan afslås, hvis strafansvaret eller  

 adgangen til at fuldbyrde straffen i medfør af reglerne i  

 straffelovens 11. kapitel om ophør af den strafbare handlings  

 retsfølger er forældet.
Det er dog en betingelse, at den  

 strafbare handling er omfattet af dansk straffemyndighed, jf. reglerne i  

 straffelovens §§ 6-9.
 Bestemmelsen, der indebærer en lovfæstelse af  

 den eksisterende folkeretlige adgang til at afslå udlevering til en  

 medlemsstat i Den Europæiske Union med henvisning til forældelse,  

 skal navnlig ses i sammenhæng med den udvidede adgang til udlevering af  

 egne statsborgere, som følger af lovforslaget.
 Den foreslåede bestemmelse i § 10 e er i  

 overensstemmelse med den fakultative afslagsgrund i rammeafgørelsens  

 artikel 4, stk. 4.
 Der henvises i øvrigt til pkt.4.1.6. i de  

 almindelige bemærkninger.
§ 10 f Efter den foreslåede bestemmelse i § 10 f,  

 stk. 1, må udlevering på grundlag af en europæisk  

 arrestordre ikke finde sted, hvis den handling, som arrestordren  

 vedrører, er foretaget her i landet, og handlingen ikke er strafbar  

 efter dansk ret.
 Bestemmelsen er fastsat i overensstemmelse med den  

 valgfrie (fakultative) afslagsgrund i rammeafgørelsens artikel 4,  

 stk. 7, litra a og b.
Udlevering kan endvidere i medfør af § 10  

 f, stk. 2, afslås, hvis den anmodende stat støtter sin  

 udleveringsanmodning på en handling foretaget i et tredjeland, og  

 Danmark i en tilsvarende situation efter straffelovens regler om jurisdiktion  

 i §§ 6-9 ikke ville have mulighed for at foretage  

 retsforfølgning.
Efter bestemmelsen vil udlevering således kunne  

 afslås, hvis den anmodende medlemsstat udøver såkaldt  

 eksterritorial jurisdiktion (dvs. foretager strafforfølgning af  

 handlinger begået uden for den pågældende medlemsstats eget  

 territorium).på områder, hvor der ikke er tilsvarende dansk  

 eksterritorial jurisdiktion.
 Der henvises i øvrigt til pkt. 4.1.7. i de  

 almindelige bemærkninger til lovforslaget.
§ 10 g Den foreslåede § 10 g fastsætter  

 særlige betingelser for udlevering af personer til en anden  

 EU-medlemsstat med henblik på fuldbyrdelse af fængselsstraf eller  

 anden frihedsberøvende foranstaltning, som er idømt i et  

 retsmøde, hvor den pågældende ikke har været til  

 stede.
Efter den foreslåede bestemmelses stk. 1 må  

 udlevering i sådanne tilfælde kun finde sted, hvis indkaldelsen  

 til domsforhandlingen har været forkyndt for den pågældende  

 personlig, eller den pågældende på anden måde var  

 underrettet om tid og sted for domsforhandlingen.
 Efter stk. 2 kan der dog ske udlevering, selv  

 om der ikke er sket personlig forkyndelse, og den pågældende ikke  

 på anden måde har fået de nævnte oplysninger, hvis  

 den pågældende i medlemsstaten kan kræve sagen genoptaget  

 og har adgang til at være til stede under den fornyede  

 domsforhandling.
 Den foreslåede bestemmelse i § 10 g er i  

 overensstemmelse med den rammeafgørelsens artikel 5, stk. 1,  

 fastsatte afslagsgrund, hvorefter udlevering til fuldbyrdelse af en dom til  

 fængsel eller anden frihedsberøvende foranstaltning, der er  

 idømt ved en afgørelse truffet in absentia, kan  

 gøres betinget af, at den myndighed, der har udstedt en arrestordren  

 giver garantier, der skønnes tilstrækkelige til at sikre, at den  

 pågældende får lejlighed til at få sagen genoptaget i  

 den udstedende medlemsstat og til at være til stede ved  

 domsforhandlingen.
 Det vil således som udgangspunkt være  

 tilstrækkeligt for udlevering i den nævnte situation, at den  

 relevante myndighed i den pågældende EU-medlemsstat giver  

 oplysning om, at den domfældte har mulighed for genoptagelse af sagen  

 samt lejlighed til at være til stede under den fornyede domsforhandling  

 af sagen.
 Den foreslåede bestemmelse ændrer ikke  

 på den eksisterende adgang til at nægte udlevering til stater  

 uden for Den Europæiske Union bl.a. i tilfælde, hvor princippet  

 om retten til retfærdig rettergang ikke vurderes overholdt.
 Der henvises herved til pkt. 4.1.8. i de almindelige  

 bemærkninger.
§ 10 h Den foreslåede bestemmelse i § 10 h,  

 stk. 1, svarer til den gældende bestemmelse i udleveringslovens  

 § 6.
Bestemmelsens stk. 2, præciserer, at der  

 i overensstemmelse med gældende ret ikke må ske udlevering, hvis  

 der er fare for, at den pågældende efter udleveringen vil blive  

 udsat for tortur eller anden umenneskelig eller nedværdigende  

 behandling eller straf.
Bestemmelsen svarer til artikel 3 i Den  

 europæiske Menneskerettighedskonvention.
 En tilsvarende bestemmelse om udlevering til stater uden  

 for EU foreslås indsat i § 6, stk. 2.
 Der henvises i øvrigt til pkt. 4.1.1. i de  

 almindelige bemærkninger til lovforslaget.
§ 10 i Efter den foreslåede bestemmelse i § 10 i skal  

 udlevering udsættes, hvis det i særlige tilfælde   navnlig  

 under hensyn til den pågældendes alder, helbredstilstand eller  

 andre personlige forhold   må antages, at udlevering ville være  

 uforenelig med humanitære hensyn.
Derimod er det efter bestemmelsen  

 ikke muligt at afslå udlevering i henhold til en europæisk  

 arrestordre med henvisning til, at udlevering ville være uforenelig med  

 humanitære hensyn.
Udsættelsen af udleveringen skal  

 udstrækkes indtil de særlige forhold, der gør udlevering  

 uforenelig med humanitære hensyn, ikke længere er til stede.
Bestemmelsen i § 10 i er en følge af  

 rammeafgørelsens artikel 23, stk. 4, hvorefter en udlevering kan  

 udsættes midlertidigt af tungtvejende humanitære grunde, f.eks.  

 hvis der er vægtige grunde til at antage, at udlevering klart ville  

 bringe den eftersøgtes liv eller helbred i fare.
Den europæiske  

 arrestordre skal fuldbyrdes, så snart disse grunde ikke længere  

 foreligger.
Den anmodede medlemsstats myndighed skal straks underrette den  

 udstedende medlemsstats myndighed om udsættelsen og skal i den  

 forbindelse så vidt muligt aftale en ny dato for udleveringen.
§ 10 j Den foreslåede bestemmelse i § 10 j indeholder  

 reglerne om, hvornår en person, der udleveres til en EU-medlemsstat  

 på grundlag af en europæisk arrestordre, kan drages til ansvar  

 eller udleveres videre til tredjeland (specialitetsreglen) for nogen anden  

 strafbar handling begået før udleveringen end den, den  

 pågældende er udleveret for.
Bestemmelsen er en konsekvens af den  

 ved lovforslaget foreslåede nye systematik, hvorefter udleveringsloven  

 bl.a. opdeles i et kapitel om betingelser for udlevering til lande uden for  

 EU (kapitel 2) og et kapitel om betingelser for udlevering til  

 EU-medlemsstater (kapitel 2 a).
Efter den foreslåede bestemmelse finder § 10  

 tilsvarende anvendelse for udlevering til EU-medlemsstater, ligesom § 10  

 j, stk. 2 og 3, er en videreførelse af den gældende  

 bestemmelse i § 10 a.
Bestemmelsen medfører ikke ændringer  

 i adgangen for en anmodende EU-medlemsstat til at foretage  

 strafforfølgning og straffuldbyrdelse med hensyn til andre strafbare  

 handlinger begået før udleveringen end den, der er sket  

 udlevering for, eller i adgangen til at videreudlevere til en tredje  

 stat.
Efter Rådets konvention om forenklet  

 udleveringsprocedure mellem medlemsstaterne i EU (1995-konventionen) er  

 udgangspunktet, at et samtykke til afkald på specialitetsreglen og  

 samtykke til videreudlevering ikke kan tilbagekaldes.
Danmark har imidlertid  

 i forbindelse med ratifikationen af konventionen afgivet en erklæring  

 om, at samtykke kan tilbagekaldes i overensstemmelse med reglerne i dansk  

 ret.
Efter rammeafgørelsens artikel 13, stk. 4, kan et meddelt  

 samtykke i princippet ikke tilbagekaldes.
En medlemsstat kan dog  

 fastsætte, at et samtykke kan tilbagekaldes i henhold til national ret.  

 Danmark har i forbindelse med vedtagelsen af rammeafgørelsen  

 erklæret, at et samtykke vil kunne tilbagekaldes efter reglerne i dansk  

 ret.
På denne baggrund opretholdes gældende ret, hvorefter et  

 eventuelt samtykke kan tilbagekaldes efter de almindelige regler.
 Der henvises i øvrigt til pkt. 4.1.10. i de  

 almindelige bemærkninger.
Til nr. 10 (overskrift til kapitel 3) Ændringen er en konsekvens af den ved lovforslaget  

 foreslåede nye systematik, hvorefter reglerne om behandling af sager om  

 udlevering til andre EU-medlemsstater samles i udleveringslovens kapitel 3  

 a.
Til nr. 11 (§ 11, stk. 1) Ændringen af den gældende bestemmelse i  

 § 11, stk. 1, hvorved henvisningen til kapitel 3 a udgår, er  

 en konsekvens af den ved lovforslaget foreslåede nye systematik,  

 hvorefter reglerne om behandling af sager om udlevering til andre  

 EU-medlemsstater samles i udleveringslovens kapitel 3 a.
Til nr. 12 (kapitel 3 a) Det foreslåede kapitel 3 a indeholder de nye regler  

 om behandlingen af sager om udlevering til medlemsstater i Den  

 Europæiske Union.
Efter lovforslaget skal udlevering til andre  

 EU-medlemsstater med virkning fra den 1. januar 2004 ske på grundlag af  

 »en europæisk arrestordre«.
En europæisk arrestordre  

 indeholder som udgangspunkt alle de oplysninger, som er nødvendige  

 for, at den anmodede myndighed kan træffe afgørelse om, hvorvidt  

 der skal ske udlevering af den pågældende.
I stedet for  

 fremsendelse af en europæisk arrestordre kan den anmodende medlemsstat  

 dog vælge at indberette den eftersøgte til  

 Schengen-informationssystemet.
En sådan indberetning skal ifølge  

 rammeafgørelsen (artikel 10, stk. 3) have samme retsvirkninger  

 som en europæisk arrestordre   dvs. i første række en  

 efterlysning og en anmodning om anholdelse og fængsling.  

 Schengen-informationssystemet er imidlertid ikke for tiden i stand til at  

 fremsende alle de i artikel 8, stk. 1, nævnte oplysninger.
I denne  

 overgangsperiode bestemmer rammeafgørelsen, at indberetningen  

 alligevel skal have samme retsvirkning som en europæisk arrestordre,  

 indtil den anmodede medlemsstat forskriftsmæssigt har modtaget den  

 originale arrestordre.
 Der henvises i øvrigt til pkt. 5.1.2. i  

 lovforslagets almindelige bemærkninger.
§ 18 a Efter bestemmelsen i § 18 a, stk. 1, skal  

 den europæiske arrestordre, for at kunne danne grundlag for anholdelse  

 og udlevering til en medlemsstat i Den Europæiske Union, indeholde  

 oplysning om den eftersøgtes identitet og nationalitet, tid og sted  

 for den strafbare handling, dennes beskaffenhed og de anvendelige  

 straffebestemmelser, samt oplysning om, hvorvidt der er truffet beslutning om  

 anholdelse eller fængsling, eller om der er afsagt dom.
 § 18 a, stk. 1, er en gennemførelse af  

 rammeafgørelsens artikel 8. For den præcise udformning af en  

 europæiske arrestordre henvises til rammeafgørelsens bilag, jf.  

 lovforslagets bilag 1.
Efter den foreslåede § 18 a,  

 stk. 2, skal en europæisk arrestordre, der er udstedt  

 med henblik på udlevering til strafforfølgning, ud over  

 de oplysninger, der fremgår af § 18 a, stk. 1, tillige  

 indeholde oplysning om strafferammen i den pågældende medlemsstat  

 for den lovovertrædelse, som den arrestordren vedrører.
Disse oplysninger er nødvendige med henblik på at vurdere,  

 om betingelserne for udlevering i § 10 a, stk. 1 og 2, er opfyldt,  

 herunder om udlevering forudsætter, at handlingen ligeledes er strafbar  

 efter dansk ret (dobbelt strafbarhed).
 Hvis den europæiske arrestordre er udstedt med  

 henblik på udlevering til straffuldbyrdelse, fremgår det  

 af den foreslåede § 18 a, stk. 3, at arrestordren  

 tillige skal indeholde oplysning om en eventuel idømt straf eller  

 anden lignende retsfølge.
 Det vil således ikke   som efter udleveringslovens  

 § 11, stk. 2   kunne kræves, at der sammen med en arrestordre  

 sker samtidig fremsendelse af selve den beslutning om anholdelse,  

 fængsling eller den dom, der danner grundlag for den europæiske  

 arrestordre.
 Der henvises i øvrigt til lovforslagets almindelige  

 bemærkninger pkt. 4.2.2.
§ 18 b Den foreslåede nye affattelse af § 18 b  

 er en konsekvens af indførelsen af den europæiske arrestordre,  

 der bl.a. indebærer en forenklet udleveringsprocedure mellem  

 EU-medlemsstaterne.
Den europæiske arrestordre er således  

 både en anmodning om anholdelse med henblik på udlevering og en  

 anmodning om udlevering.
Efter den foreslåede § 18 b,  

 stk. 1, skal Justitsministeriet - medmindre den europæiske  

 arrestordre kan afvises allerede på det foreliggende grundlag, f.eks.  

 fordi den handling, som arrestordren vedrører, efter lovgivningen i  

 den anmodende EU-medlemsstats ikke kan medføre fængsel i mindst  

 1 år - sende den europæiske arrestordre til politiet på det  

 sted, hvor den, som søges udleveret, opholder sig.
Politiet  

 iværksætter derefter uden ophold den undersøgelse, der er  

 nødvendig for at afgøre, om betingelserne for udlevering er  

 opfyldt.
For denne undersøgelse gælder bestemmelserne i  

 retsplejelovens 4. bog med de fornødne lempelser   dvs. reglerne om  

 fremgangsmåden ved undersøgelsen samt reglerne om erstatning for  

 uforskyldt anholdelse og fængsling.
 Den foreslåede § 18 b, stk. 1, svarer til  

 den gældende bestemmelse i udleveringslovens § 12.
 Efter den foreslåede § 18 b, stk. 2, 1.  

 pkt., kan de retsmidler, der er omtalt i retsplejelovens kapitel 610 om  

 anholdelse og kapitel 70 om varetægtsfængsling, anvendes med  

 henblik på at fremme politiets undersøgelse af sagen og sikre  

 udleveringen, såfremt den europæiske arrestordre er udstedt for  

 en lovovertrædelse, der efter omstændighederne kan medføre  

 udlevering efter reglerne i denne lov.
Bestemmelsen indebærer, at den person, som den  

 europæiske arrestordre vedrører, kan anholdes og  

 varetægtsfængsles for ethvert forhold, som kan medføre  

 udlevering på grundlag af en europæisk arrestordre.
Såfremt  

 arrestordren vedrører en handling, som kan medføre udlevering i  

 medfør af udleveringslovens § 10 a om udlevering til  

 EU-medlemsstater, vil varetægtsfængsling således ikke kunne  

 nægtes under henvisning til, at der i medfør af  

 strafferammekravet i retsplejelovens § 762 ikke ville kunne ske  

 varetægtsfængsling i sager vedrørende  

 lovovertrædelser af tilsvarende art, der forfølges her i landet.  

 Tilsvarende vil der kunne ske varetægtsfængsling i sager, der  

 vedrører en handling, der ikke er strafbar her i landet, hvis der er  

 tale om en handling, der i medfør af udleveringslovens § 10 a,  

 stk. 1, vil kunne medføre udlevering, og de øvrige  

 betingelser i retsplejelovens § 762 er opfyldt.
Retsplejelovens øvrige regler om  

 varetægtsfængsling finder tilsvarende anvendelse.
Der vil  

 således f.eks. ikke skulle ske varetægtsfængsling, hvis  

 retten finder, at varetægtsfængslingens øjemed kan  

 opnås ved mindre indgribende foranstaltninger, og den  

 pågældende samtykker i disse foranstaltninger, jf.  

 retsplejelovens § 765.
 Bestemmelsen i § 18 b, stk. 2, 1. pkt., er  

 fastsat i overensstemmelse med rammeafgørelsens artikel 12 om  

 varetægtsfængsling.
Herudover fastsætter den foreslåede  

§ 18 b, stk. 2, 2. pkt., at de retsmidler, der er omtalt i  

 retsplejelovens kapitel 72 om legemsindgreb, kapitel 73 om ransagning og  

 kapitel 74 om beslaglæggelse og edition samt kapitel 75 a om andre  

 efterforskningsskridt kan anvendes i samme omfang, som i sager  

 vedrørende lovovertrædelser af tilsvarende art, der  

 forfølges her i landet.
Det vil sige, at der gælder et krav om  

 dobbelt strafbarhed.
Bestemmelsen svarer med hensyn til adgangen til at  

 benytte disse retsmidler i udleveringssager til den gældende  

 bestemmelse i § 13.
Efter den gældende § 18 b, stk. 2, 2.  

 pkt., skal foranstaltninger, der er truffet efter § 13 (anholdelse,  

 varetægtsfængsling, legemsindgreb mv.), ophæves,  

 såfremt anmodning om udlevering, jf. § 11, ikke er modtaget senest  

 30 dage efter anholdelsen.
Retten kan dog i særlige tilfælde  

 forlænge denne frist.
Da den europæiske arrestordre omfatter  

 både en anmodning om anholdelse med henblik på udlevering og en  

 anmodning om udlevering, indeholder den foreslåede § 18 b ikke en  

 tilsvarende 30-dages frist.
Efter den foreslåede § 18 b,  

 stk. 3, finder § 14 tilsvarende anvendelse.
Efter denne  

 bestemmelse skal der, når der iværksættes  

 politiundersøgelse i en udleveringssag, som udgangspunkt beskikkes  

 forsvarer for den, som søges udleveret.
Dette svarer til  

 gældende ret, jf. herved den gældende bestemmelse i § 18 b,  

 stk. 2, 1. pkt.
Efter den foreslåede § 18 b, stk. 4, 1.  

 pkt., skal spørgsmålet om udlevering forelægges for  

 justitsministeren til afgørelse, når politiundersøgelsen,  

 jf. § 18 b, stk. 1, er afsluttet.
Det er således efter  

 lovforslaget Justitsministeriet, der er kompetent myndighed til at  

 træffe afgørelse i sager om udlevering i henhold til den  

 europæiske arrestordre.
Efter den foreslåede § 18 b, stk. 4, 2.  

 pkt., finder bestemmelserne i § 15, stk. 2, og § 16  

 tilsvarende anvendelse i sager om udlevering i medfør af en  

 europæisk arrestordre.
Dette indebærer, at der samtidig med  

 underretning til en person om beslutningen om, at den pågældende  

 skal udleveres, skal oplyses om adgangen til domstolsprøvelse og om  

 fristen herfor, jf. § 15, stk. 2. Den pågældende kan  

 herefter forlange, at politiet indbringer spørgsmålet om  

 beslutningens lovlighed for retten på det sted, hvor vedkommende  

 opholder sig, jf. § 16. Sådan anmodning skal som udgangspunkt  

 fremsættes inden 3 dage efter, at beslutningen om udlevering er meddelt  

 den pågældende.
Rettens afgørelse kan påkæres  

 til landsretten inden en frist på 3 dage.
§ 18 c Den foreslåede affattelse af § 18 c om  

 samtykke til udlevering til en anden EU-medlemsstat er en konsekvens af  

 forslaget om indførelse af den europæiske arrestordre, der  

 erstatter de gældende regler om udlevering til EU-medlemsstater  

 herunder de gældende regler om forenklet behandling af sager om  

 udlevering i udleveringslovens kapitel 3 a.
Efter bestemmelsen kan den pågældende i et  

 retsmøde dels meddele samtykke til selve udleveringen, dels meddele  

 samtykke til at blive draget til ansvar og videreudleveret for andre  

 strafbare handlinger begået før udleveringen, end den der sker  

 udlevering for.
Efter rammeafgørelsens artikel 13, stk. 4, kan et  

 meddelt samtykke i princippet ikke tilbagekaldes.
En medlemsstat kan dog  

 fastsætte, at et samtykke kan tilbagekaldes i henhold til national ret.  

 Danmark har i forbindelse med vedtagelsen af rammeafgørelsen  

 erklæret, at et samtykke vil kunne tilbagekaldes efter reglerne i dansk  

 ret.
Uanset et samtykke til udlevering vil sagen fortsat skulle  

 forelægges Justitsministeriet til afgørelse.
Justitsministeriet  

 skal i den forbindelse påse, at betingelserne for udlevering er  

 opfyldt.
§ 18 d Den foreslåede § 18 d, stk. 1 og  

 2, fastsætter særlige krav tidsfrister for  

 behandlingen af sager om udlevering på grundlag af en europæisk  

 arrestordre.
Efter rammeafgørelsens artikel 17 skal sager om  

 udlevering på grundlag af en europæisk arrestordre behandles som  

 en hastesag.
Rammeafgørelsen fastsætter endvidere i artikel 17  

 en række frister for behandlingen af en europæisk arrestordre.  

 Det fremgår således af artikel 17, stk. 2, at der, i sager  

 hvor den eftersøgte meddeler samtykke til udleveringen, bør  

 træffes endelig afgørelse om udlevering senest 10 dage efter, at  

 samtykket er meddelt.
I andre tilfælde bør der ifølge  

 artikel 17, stk. 3, træffes endelig afgørelse om udlevering  

 i henhold til en europæisk arrestordre senest 60 dage efter anholdelsen  

 af den eftersøgte.
I konkrete tilfælde, hvor der ikke kan  

 træffes afgørelse om en europæisk arrestordre inden de i  

 stk. 2 og 3, fastsatte frister, fastsætter artikel 17,  

 stk. 4, at myndigheden i den anmodede medlemsstat straks skal underrette  

 myndigheden i den anmodende medlemsstat herom og om begrundelsen herfor.
I  

 så fald kan fristerne forlænges med yderligere 30 dage.
Den foreslåede bestemmelse i § 18 d er fastsat  

 i overensstemmelse med rammeafgørelsens krav.
Justitsministeriet vil  

 endvidere fastsætte retningslinier for behandlingen af sager om  

 udlevering til andre EU-medlemsstater med henblik på at sikre  

 overholdelsen af fristerne.
Da fristerne i den foreslåede bestemmelse kun er  

 vejledende frister, vil en overskridelse af tidsfristen i den konkrete sag  

 ikke have umiddelbare konsekvenser for hverken behandlingen af  

 udleveringsanmodningen eller spørgsmålet om  

 varetægtsfængsling.
Rammeafgørelsen forpligter imidlertid  

 medlemsstaterne til så vidt muligt at overholde fristerne i artikel 17,  

 og Justitsministeriet vil derfor nøje følge udviklingen i  

 sagsbehandlingstiden.
 Der henvises herom til pkt. 4.2.7. i de almindelige  

 bemærkninger til lovforslaget.
§ 18 e Efter den foreslåede affattelse af § 18 e,  

 stk. 1, kan den, som en beslutning om udlevering på grundlag  

 af en europæisk arrestordre vedrører, ikke udleveres før  

 udløbet af den frist på 3 dage, som nævnes i § 16,  

 jf. § 18 b, stk. 4, 2. pkt.
Det gælder dog ikke, hvis den  

 pågældende giver afkald på at indbringe beslutningen om  

 udlevering for retten.
Hvis beslutningen om udlevering indbringes for retten,  

 kan udlevering ikke ske, før beslutningen er fundet lovlig ved endelig  

 retskendelse.
Bestemmelsen svarer til den gældende bestemmelse i  

 § 17, stk. 1.
Efter den foreslåede § 18 e,  

 stk. 2, skal en udlevering gennemføres snarest muligt og  

 senest 10 dage efter de i stk. 1 nævnte tidspunkter.
Bestemmelsen  

 er en konsekvens af rammeafgørelsens artikel 23, stk. 2,  

 hvorefter der, når der er truffet endelig afgørelse om  

 udlevering, skal ske udlevering senest 10 dage efter, at den endelige  

 afgørelse er truffet.
Hvis det på grund af omstændigheder,  

 som ikke kan tilskrives nogen af medlemsstaterne, viser sig umuligt at  

 overgive den eftersøgte inden denne frist, skal medlemsstaternes  

 relevante myndigheder straks kontakte hinanden med henblik på at aftale  

 en ny dato for udleveringen, jf. artikel 23, stk. 3. I så fald  

 skal udlevering finde sted senest 10 dage efter den aftalte nye dato.
Efter rammeafgørelsens artikel 23 kan 10-dages  

 fristen for at gennemføre en endelig udleveringsbeslutning i visse  

 tilfælde udsættes.
Hvis det således af grunde, som ikke kan  

 tilskrives en af medlemsstaterne, viser sig umuligt at gennemføre  

 udleveringen inden for fristen, skal den anmodede medlemsstats kompetente  

 myndighed straks kontakte myndigheden i den anmodende medlemsstat med henblik  

 på at aftale en ny dato for udleveringen.
I så fald skal  

 udlevering finde sted senest 10 dage efter den aftalte nye dato.
I disse  

 tilfælde er der ikke pligt til ophæve en eventuel fængsling  

 af den pågældende.
Udlevering kan ifølge rammeafgørelsen  

 (artikel 23, stk. 4) endvidere udsættes midlertidigt af  

 humanitære årsager   f.eks. hvis der er bestemte grunde til at  

 antage, at udlevering vil bringe den pågældendes liv eller  

 helbred i fare.
Udleveringen skal gennemføres, når disse  

 humanitære grunde ikke længere foreligger.
Bestemmelsen i  

 rammeafgørelsen indebærer, at det ikke som efter gældende  

 ret (jf. udleveringslovens § 7) vil være muligt at  

afslå udlevering, hvis udlevering ville være uforenelig  

 med humanitære hensyn, jf. den foreslåede bestemmelse i § 10  

 i om udsættelse af udlevering i sådanne særlige  

 tilfælde.
Efter § 18 e, stk. 3, 1. pkt., kan de  

 retsmidler, der er nævnt i retsplejelovens kapitel 610 om anholdelse og  

 kapitel 70 om varetægtsfængsling anvendes for at sikre  

 udleveringens gennemførelse.
Bestemmelsen svarer til den  

 gældende § 17, stk. 3, idet fristen for udlevering på  

 30 dage dog er udgået.
Dette skyldes, at en europæisk arrestordre  

 omfatter både en anmodning om anholdelse,  

 varetægtsfængsling og udlevering, hvorfor 30-dages fristen ikke  

 vil have betydning i forhold til udlevering i EU.
 Bestemmelserne i § 18 e, stk. 3, 2.-3.  

 pkt., fastsætter imidlertid, at en fængsling, som er sket i  

 medfør af 1. pkt. skal ophæves, hvis udlevering ikke har fundet  

 sted inden udløbet af 10-dages fristen i stk. 2. Fristen kan dog  

 forlænges af retten i særlige tilfælde.
 Bestemmelserne i stk. 3, 2.-3. pkt., er i  

 overensstemmelse med rammeafgørelsens artikel 23, stk. 5.
§ 18 f Efter § 18 f skal genstande, som er beslaglagt  

 eller taget i bevaring under sagen   med forbehold for tredjemands eventuelle  

 rettigheder   overgives til den myndighed, som har anmodet om udlevering,  

 hvis denne myndighed anmoder herom, og genstanden i denne medlemsstat skal  

 tjene som bevis i sagen eller hidrører fra den lovovertrædelse,  

 som sagen vedrører.
Bestemmelsen er en konsekvens af rammeafgørelsens  

 artikel 29, hvorefter medlemsstaterne i visse tilfælde har en pligt til  

 at overgive genstande, som har den nævnte forbindelse til en  

 lovovertrædelse, for hvilken der skal ske udlevering.
Den  

 gældende bestemmelse i udleveringslovens § 18 foreskriver alene en  

 ret for myndighederne til at overgive sådanne genstande i forbindelse  

 med en beslutning om udlevering.
 Udlevering af genstande forudsætter, at der er  

 truffet beslutning om udlevering af den pågældende person.  

 Genstandene skal derimod udleveres uanset, at en udleveringsbeslutning ikke  

 kan fuldbyrdes, fordi den pågældende efterfølgende er  

 afgået ved døden eller er flygtet.
En genstand, som skal overgives til en anden medlemsstat i  

 medfør af den foreslåede bestemmelse, kan midlertidigt  

 tilbageholdes eller overgives på betingelse af, at genstanden senere  

 tilbageleveres.
Tredjemands eventuelle rettighed over genstande, der skal  

 overgives til en anden medlemsstat, bevares.
Til nr. 13 (§ 19, stk. 1) Da en europæisk arrestordre omfatter både en  

 anmodning om anholdelse, varetægtsfængsling og udlevering, vil  

 udleveringslovens § 19 ikke have relevans i sager om udlevering til  

 andre EU-medlemsstater.
 Den foreslåede ændring præciserer, at  

 § 19 alene finder anvendelse i forhold til stater uden for EU.
Til nr. 14 (§ 20, stk. 4) Bestemmelsen er en konsekvens af den foreslåede  

 bestemmelse i § 18 a, der indeholder særlige krav til, hvilke  

 oplysninger der skal være indeholdt i en europæisk  

 arrestordre.
Til nr. 15 (§ 21, stk. 1) Ændringen af bestemmelsen   der vedrører  

 transit gennem Danmark, af udleverede personer fra en fremmed stat til en  

 anden   er en konsekvens af udleveringslovens § 2 a om udlevering af  

 personer til stater uden for EU, der blev indsat i udleveringsloven ved lov  

 nr. 378 af 6. juni 2002.
Til nr. 16 (§ 21, stk. 2) Bestemmelsen indebærer, at en anmodning om transit  

 gennem Danmark af personer, der skal udleveres, som udgangspunkt skal  

 tillades, hvis der er modtaget de i bestemmelsen nævnte oplysninger.  

 Bestemmelsen finder anvendelse både på udlevering til en  

 EU-medlemsstat fra en anden medlemsstat og fra stater uden for EU.
Er der  

 tale om transit fra et land uden for EU, skal der i stedet for oplysning om,  

 hvorvidt der er udstedt en europæisk arrestordre, gives oplysning om,  

 hvorvidt der foreligger en anmodning om udlevering.
Den foreslåede § 21, stk. 2, er i  

 overensstemmelse med rammeafgørelsens artikel 25. Det fremgår af  

 denne artikel, at medlemsstaterne, hvis der i forbindelse med anmodningen om  

 transit er modtaget de nævnte oplysninger, kun kan afslå transit  

 til en anden medlemsstat, hvis den der skal udleveres er statsborger eller  

 har fast bopæl i transitlandet, og udlevering sker med henblik på  

 straffuldbyrdelse.
Tilladelse til transit af egne statsborgere og af personer  

 med fast bopæl i transitlandet kan gøres betinget af, at den  

 pågældende tilbageføres til transitlandet med henblik  

 på fuldbyrdelse af en eventuel straf.
Den foreslåede bestemmelse  

 i § 21, stk. 2, forudsættes administreret i overensstemmelse  

 hermed.
Til nr. 17 (§ 21 a) Efter stk. 1, 1. pkt., kan en person, der er  

 midlertidigt udleveret til Danmark med henblik på  

 retsforfølgning her i landet, tilbageføres til den fremmede  

 stat.
Den pågældende skal efter bestemmelsen som udgangspunkt  

 være frihedsberøvet under opholdet, jf. stk. 1, 2.  

 pkt.
Om baggrunden for denne ordning henvises til pkt. 4.4. i de  

 almindelige bemærkninger til lovforslaget.
 Bestemmelsen angår alene personer, der  

 overføres til retsforfølgning i en straffesag her i landet.  

 Bestemmelsen angår både midlertidig udlevering fra en anden  

 EU-medlemsstat og fra stater uden for EU.
 Ved midlertidig overførelse af personer til Danmark  

 med henblik på afhøring som vidne i en straffesag eller  

 deltagelse i konfrontation finder i stedet bestemmelsen i retsplejelovens  

 § 191 anvendelse.
Justitsministeriet forudsætter, at  

 anklagemyndigheden i forbindelse med stillingtagen til  

 spørgsmålet om, hvorvidt en person skal søges  

 midlertidigt udleveret med henblik på strafforfølgning i en  

 dansk straffesag, lader indgå, om det vil være åbenbart  

 uforeneligt med landets retsorden at lade den pågældende  

 tilbageføre til udlandet efter sagens afslutning.
Det vil f.eks. kunne  

 være tilfældet, hvis den pågældende i den fremmede  

 stat er idømt dødsstraf.
 Efter den foreslåede bestemmelse er det uden  

 betydning for tilbageførelsen til den fremmede stat, at den  

 pågældende tilbagekalder et eventuelt samtykke til den  

 midlertidige udlevering til Danmark.
 At frihedsberøvelsen efter stk. 1, 2.  

 pkt., knytter sig til »udleveringen« indebærer, at  

 frihedsberøvelsen omfatter transporten til anbringelsesstedet i  

 Danmark, opholdet i Danmark og transporten tilbage til den fremmede stats  

 myndigheder.
Efter stk. 2, 1. pkt., træffes  

 afgørelse om frihedsberøvelse af retten efter anmodning fra  

 politiet.
Retten skal efter denne bestemmelse alene tage stilling til  

 spørgsmålet om frihedsberøvelse.
Bestemmelsen udelukker i øvrigt ikke, at retten i  

 vurderingen af spørgsmålet om frihedsberøvelse lader  

 indgå en overvejelse af, hvorvidt tilbageførelse af den  

 pågældende til udlandet må antages at være  

 åbenbart uforeneligt med landets retsorden.
Som det fremgår af  

 bemærkningerne til stk. 1, forudsættes anklagemyndigheden  

 imidlertid allerede ved afgørelsen af, om anmodning om midlertidig  

 udlevering skal fremsættes, at have taget stilling til dette  

 spørgsmål.
 I øvrigt finder de almindelige regler i  

 retsplejelovens kapitel 66 om sigtede og hans forsvar tilsvarende  

 anvendelse.
Efter stk. 2, 2. pkt., fastsætter retten  

 en frist for frihedsberøvelsen.
Der foreslås ikke nogen  

 maksimumgrænse herfor, men det forudsættes, at fristen  

 fastsættes i overensstemmelse med den aftale om tidspunktet for  

 tilbageførelse, der er indgået med den fremmede stat.
Efter samme bestemmelse kan retten forlænge fristen  

 for frihedsberøvelse.
Der sigtes hermed til tilfælde, hvor  

 retsforfølgningen mod den pågældende endnu ikke er  

 afsluttet, eller hvor den pågældende på grund af  

 ekstraordinære omstændigheder   f.eks. behandlingskrævende  

 sygdom   ikke kan tilbageføres inden udløbet en eventuel aftalt  

 frist for tilbageførelsen.
Det påhviler i så fald  

 anklagemyndigheden at indgå de nødvendige aftaler med de  

 udenlandske myndigheder om forlængelse af det aftalte tidsrum for  

 udleveringen.
Efter stk. 2, 3. pkt., træffes rettens  

 afgørelse ved kendelse.
Dette indebærer bl.a., at den  

 almindelige adgang til kære afgørelser, jf. retsplejelovens  

 § 968, finder tilsvarende anvendelse.
Stk. 3 regulerer den midlertidigt udleverede  

 persons retsstilling under frihedsberøvelsen her i landet.  

 Bestemmelsens 1. pkt. indebærer, at den pågældende  

 under frihedsberøvelsen alene er undergivet de begrænsninger,  

 som er nødvendige til sikring af frihedsberøvelsens  

 øjemed og opretholdelse af orden og sikkerhed på  

 anbringelsesstedet.
Denne regel svarer indholdsmæssigt til bestemmelsen  

 i retsplejelovens § 770, stk. 1, om varetægtsarrestanter.
Bestemmelsen afviger imidlertid fra andre af  

 retsplejelovens regler om behandlingen af varetægtsarrestanter.
Over  

 for en person, der er frihedsberøvet i medfør af § 21 a,  

 stk. 1, vil der således ikke kunne træffes afgørelse  

 om isolation, jf. retsplejelovens § 770 a, indgreb i  

 besøgsadgangen, jf. retsplejelovens § 771, eller indgreb i retten  

 til brevveksling, jf. retsplejelovens § 772, medmindre de almindelige  

 betingelser for iværksættelse af disse indgreb er opfyldt.
Efter stk. 3, 2. pkt., kan anbringelse ske i  

 arresthus, jf. retsplejelovens § 770, stk. 2. Det indebærer,  

 at den overførte person ligesom varetægtsarrestanter kan  

 anbringes i arresthus, hvis opholdet i Danmark ikke bliver ganske kortvarigt.  

 Er opholdet derimod af ganske kort varighed, vil den pågældende  

 kunne frihedsberøves ved politiet, f.eks. ved anbringelse på  

 politistation.
Med henvisningen til § 770, stk. 2, 2. pkt., vil der  

 være mulighed for at anbringe den midlertidigt udleverede person f.eks.  

 på et sygehus, hvis et sådant behov skulle opstå.
Til § 2 Efter den foreslåede bestemmelse skal den nordiske  

 udleveringslov ikke gælde for udlevering fra Danmark til Finland og  

 Sverige, i det omfang de særlige regler om udlevering mellem  

 medlemsstater i Den Europæiske Union er videregående end reglerne  

 i denne lov.
Der er mellem de nordiske lande enighed om, at det er de  

 nordiske udleveringsregler, der som hovedregel finder anvendelse i sager om  

 udlevering til Finland og Sverige.
Dog må de foreslåede regler i  

 udleveringsloven om udlevering til andre EU-medlemsstater finde anvendelse i  

 forhold til Finland og Sverige, i det omfang disse regler er mere  

 vidtgående, hvilket i praksis som udgangspunkt vil sige sager om  

 udlevering af danske statsborgere samt sager om udlevering for politiske  

 lovovertrædelser, medmindre det konkret vil være muligt at  

 udlevere efter den nordiske ordning.
 Der henvises i øvrigt til lovforslagets § 1,  

 nr. 1, samt pkt. 4.3. i lovforslagets almindelige bemærkninger.
Til § 3 Det foreslås, at loven træder i kraft den 1.  

 januar 2004 og finder anvendelse i sager, hvor der fremsættes anmodning  

 om udlevering efter lovens ikrafttræden, uanset om  

 lovovertrædelsen er begået før lovens ikrafttræden.  

 Dette svarer til overgangsbestemmelsen i rammeafgørelsens artikel  

 32.
 Der henvises i øvrigt til pkt. 5 i  

 bemærkningerne til lovforslaget.
Til § 4 § 4 indeholder bestemmelser om lovens  

 territoriale gyldighedsområde.
Det bemærkes, at udleveringsloven,  

 jf. dennes § 23, har gyldighed for Færøerne og  

 Grønland med de afvigelser, som følger af dens  

 færøske og grønlandske retsplejelov.
Bilag 1 Bilag 2 Lovforslaget sammenholdt med gældende lov Gældende formulering Lovforslaget § 1 I lov om udlevering af lovovertrædere, jf. lovbekendtgørelse  

 nr. 110 af 18. februar 1998, som ændret ved § 4 i lov nr. 280 af  

 25. april 2001 og § 5 i lov nr. 378 af 6. juni 2002, foretages  

 følgende ændringer:
 § 1. Den, der i udlandet er sigtet, tiltalt eller dømt  

 for en strafbar handling, kan udleveres efter denne lov.
 1. § 1, stk. 2, affattes således:
 Stk. 2. Loven omfatter dog ikke udlevering fra Danmark til  

 Finland, Island, Norge og Sverige.
»Stk. 2. Loven omfatter dog ikke udlevering fra Danmark til  

 Island og Norge.
Loven omfatter endvidere ikke udlevering fra Danmark til  

 Finland og Sverige, i det omfang de særlige regler om udlevering mellem  

 de nordiske lande er mere vidtgående end reglerne i denne lov.« Kapitel 2 2. Overskriften til kapitel 2 affattes  

 således:
Betingelser for udlevering »Betingelser for udlevering til stater uden for Den  

 Europæiske Union«.
 3. § 2 affattes således:
§ 2. Udlevering af en dansk statsborger til  

 strafforfølgning i en medlemsstat i Den Europæiske Union kan  

 ske, »§ 2. Justitsministeren kan på grundlag af en  

 overenskomst med en stat uden for Den Europæiske Union fastsætte,  

 at danske statsborgere kan udleveres til strafforfølgning i den  

 pågældende stat, 1)	hvis den pågældende i de sidste 2 år forud for den  

 strafbare handling har haft bopæl i den stat, hvortil udlevering  

 ønskes, og en handling, der svarer til den lovovertrædelse, for  

 hvilken der søges udlevering, efter dansk ret kan straffes med  

 fængsel i mindst 6 måneder, eller 1)	hvis den pågældende i de sidste 2 år forud for den  

 strafbare handling har haft bopæl i den stat, hvortil udlevering  

 ønskes, og en handling, der svarer til den lovovertrædelse, for  

 hvilken der søges udlevering, efter dansk ret kan straffes med  

 fængsel i mindst 1 år, eller 2)	hvis handlingen efter dansk ret kan medføre højere  

 straf end fængsel i 4 år.
 2)	hvis handlingen efter dansk ret kan medføre højere  

 straf end fængsel i 4 år.
 Stk. 2. Justitsministeren kan på grundlag af en  

 overenskomst med en anden stat fastsætte, at danske statsborgere kan  

 udleveres til strafforfølgning i den pågældende stat, hvis  

 handlingen, for hvilken der søges udlevering, efter dansk ret kan  

 straffes med fængsel i mindst 1 år og betingelserne i stk. 1  

 i øvrigt er opfyldt.
Stk. 2. Gælder der i forhold til en stat uden for Den  

 Europæiske Union ikke en af de i stk. 1 nævnte  

 overenskomster, kan justitsministeren træffe beslutning om udlevering  

 af en dansk statsborger til strafforfølgning, hvis betingelserne i  

 stk. 1 i øvrigt er opfyldt, og særlige hensyn til  

 retshåndhævelsen taler derfor.« Stk. 3. Gælder der i forhold til en anden stat ikke en  

 af de i stk. 2 nævnte overenskomster, kan justitsministeren  

 træffe beslutning om udlevering af en dansk statsborger til  

 strafforfølgning, hvis betingelserne i stk. 2, jf. stk. 1,  

 er opfyldt og særlige hensyn til retshåndhævelsen i  

 øvrigt taler derfor.
 4. § 2 a affattes således:
§ 2 a.
Udlevering af en udlænding til  

 strafforfølgning eller til fuldbyrdelse af en dom i en medlemsstat i  

 Den Europæiske Union kan ske, hvis en handling, der svarer til den  

 lovovertrædelse, for hvilken der søges udlevering, efter dansk  

 ret kan straffes med fængsel i mindst 6 måneder.
Udlevering af en  

 udlænding til andre stater kan kun ske, hvis handlingen efter dansk ret  

 kan straffes med fængsel i mindst 1 år.
Kan handlingen efter  

 dansk ret medføre kortere fængselsstraf, kan udlevering dog ske,  

 hvis der er overenskomst herom med den pågældende stat.
»§ 2 a.
Udlevering af en udlænding til  

 strafforfølgning eller til fuldbyrdelse af en dom i en stat uden for  

 Den Europæiske Union kan ske, hvis handlingen efter dansk ret kan  

 straffes med fængsel i mindst 1 år.
Kan handlingen efter dansk  

 ret medføre kortere fængselsstraf, kan udlevering dog ske, hvis  

 der er overenskomst herom med den pågældende stat.« 5. I § 6 indsættes som stk. 2:
 § 6. Udlevering må ikke finde sted, hvis der er fare  

 for, at den pågældende efter udleveringen på grund af sin  

 afstamning, sit tilhørsforhold til en bestemt befolkningsgruppe, sin  

 religiøse eller politiske opfattelse eller i øvrigt på  

 grund af politiske forhold vil blive udsat for forfølgelse, som retter  

 sig mod hans liv eller frihed eller i øvrigt er af alvorlig  

 karakter.
 »Stk. 2. Udlevering må endvidere ikke finde sted, hvis  

 der er fare for, at den pågældende efter udleveringen vil blive  

 udsat for tortur eller anden umenneskelig eller nedværdigende  

 behandling eller straf.«.
 6. § 8 affattes således:
§ 8. Udlevering kan ikke ske, når den, der søges  

 udleveret, her i landet er dømt eller frifundet for den  

 pågældende strafbare handling.
Er tiltale mod ham frafaldet, kan  

 udlevering kun finde sted, hvis retsplejelovens betingelser for  

 omgørelse af bestemmelsen om tiltalefrafald er opfyldt.
»§ 8. Udlevering kan ikke ske, når den, der søges  

 udleveret, her i landet er dømt, frifundet eller benådet for den  

 pågældende strafbare handling.
Er tiltale mod den  

 pågældende frafaldet, kan udlevering kun finde sted, hvis  

 retsplejelovens betingelser for omgørelse af beslutningen om  

 tiltalefrafald er opfyldt.
Udlevering kan afslås, hvis påtale er  

 opgivet, og betingelserne for at omgøre beslutningen om  

 påtaleopgivelse ikke er opfyldt.« § 9. Udlevering kan ikke ske, hvis strafansvaret eller  

 adgangen til at fuldbyrde straf for den pågældende handling ville  

 være forældet efter dansk ret.
 7. § 9, stk. 2, ophæves.
 Stk. 2. Stk. 1 finder ikke anvendelse ved udlevering til  

 en medlemsstat i Den Europæiske Union.
 § 10. Udlevering kan kun ske på følgende  

 vilkår:
 8. I § 10, nr. 1, litra a, udgår »jf. dog  

 § 10 a,«.
1)	Den udleverede må ikke drages til ansvar eller udleveres  

 videre til tredjeland for nogen anden strafbar handling begået  

 før udleveringen end den, han er udleveret for, medmindre a)	justitsministeren tillader det efter § 20, jf. dog § 10  

 a, b)	han, uanset at han i 45 dage uhindret har kunnet forlade det land,  

 hvortil han er udleveret, har undladt dette, eller c)	han efter at have forladt landet frivilligt er vendt tilbage.
 2)	Den udleverede må ikke uden justitsministerens tilladelse  

 underkastes strafforfølgning ved en særdomstol.
 3)	Dødsstraf må ikke fuldbyrdes for den  

 pågældende handling.
 9. § 10 a ophæves og i stedet  

 indsættes:
»Kapitel 2 a Betingelser for udlevering til medlemsstater i Den  

 Europæiske Union § 10 a.
Udlevering af personer til strafforfølgning  

 eller straffuldbyrdelse i en medlemsstat i Den Europæiske Union for en  

 lovovertrædelse, der efter lovgivningen i den medlemsstat, der har  

 anmodet om udlevering, kan straffes med fængsel eller anden  

 frihedsberøvende foranstaltning i mindst 3 år, kan ske på  

 grundlag af en europæisk arrestordre, selv om en tilsvarende handling  

 ikke er strafbar efter dansk ret, for følgende handlinger:
 1)	Deltagelse i en kriminel organisation.
 2)	Terrorisme.
 3)	Menneskehandel.
 4)	Seksuel udnyttelse af børn og børnepornografi.
 5)	Ulovlig handel med narkotika og psykotrope stoffer.
 6)	Ulovlig handel med våben, ammunition og eksplosive  

 stoffer.
 7)	Bestikkelse.
 8)	Svig, herunder svig, der skader De Europæiske  

 Fællesskabers finansielle interesser.
 9)	Hvidvaskning af udbyttet fra strafbart forhold.
 10)	Falskmøntneri, herunder forfalskning af euroen.
 11)	Internetkriminalitet.
 12)	Miljøkriminalitet, herunder ulovlig handel med truede  

 dyrearter og ulovlig handel med truede plantearter og træsorter.
 13)	Menneskesmugling.
 14)	Forsætligt manddrab og grov legemsbeskadigelse.
 15)	Ulovlig handel med menneskevæv og -organer.
 17)	Racisme og fremmedhad.
 18)	Organiseret eller væbnet tyveri.
 19)	Ulovlig handel med kulturgoder, herunder antikviteter og  

 kunstgenstande.
 20)	Bedrageri.
 21)	Afkrævning af beskyttelsespenge og pengeafpresning.
 22)	Efterligninger og fremstillinger af piratudgaver af  

 produkter.
 23)	Forfalskning af officielle dokumenter og ulovlig handel med falske  

 dokumenter.
 24)	Forfalskning af betalingsmidler.
 25)	Ulovlig handel med hormonpræparater og andre  

 vækstfremmende stoffer.
 26)	Ulovlig handel med nukleare og radioaktive materialer.
 27)	Handel med stjålne motorkøretøjer.
 28)	Voldtægt.
 29)	Forsætlig brandstiftelse.
 30)	Strafbare handlinger omfattet af Den Internationale Straffedomstols  

 straffemyndighed.
 31)	Skibs- eller flykapring.
 32)	Sabotage.
 Stk. 2. Udlevering af personer til  

 strafforfølgning i en medlemsstat i Den Europæiske Union, for  

 handlinger, der ikke er omfattet af stk. 1, kan ske på grundlag af  

 en europæisk arrestordre, hvis den strafbare handling i den  

 pågældende stat kan medføre fængsel i mindst 1  

 år, og en tilsvarende handling er strafbar efter dansk ret.
 Stk. 3. Udlevering af personer til fuldbyrdelse af en dom i en  

 medlemsstat i Den Europæiske Union for handlinger, der ikke er omfattet  

 af stk. 1, kan ske på grundlag af en europæisk arrestordre,  

 hvis den pågældende ved dommen er idømt fængsel  

 eller en anden frihedsberøvende foranstaltning af mindst 4  

 måneders varighed, og en tilsvarende handling er strafbar efter dansk  

 ret.
 Stk. 4. Udlevering til strafforfølgning eller  

 straffuldbyrdelse for flere strafbare forhold kan finde sted, selv om  

 betingelserne i stk. 1-3 kun er opfyldt med hensyn til et af  

 forholdene.
§ 10 b.
Ved udlevering af en person, der er dansk statsborger  

 eller har fast bopæl her i landet, til strafforfølgning kan der  

 stilles vilkår om, at den pågældende overføres til  

 Danmark med henblik på fuldbyrdelse af en eventuel fængselsstraf  

 eller anden frihedsberøvende foranstaltning.
 Stk. 2. Udlevering af en person, der er dansk statsborger  

 eller har fast bopæl her i landet, til straffuldbyrdelse kan  

 afslås, hvis straffen i stedet fuldbyrdes her i landet.
§ 10 c.
Udlevering kan ikke finde sted, hvis den  

 pågældende på gerningstidspunktet var under den kriminelle  

 lavalder, jf. straffelovens § 15.
§ 10 d.
Udlevering kan ikke finde sted, når den, der  

 søges udleveret, her i landet eller i en anden medlemsstat i Den  

 Europæiske Union end den medlemsstat, der har anmodet om udlevering, er  

 dømt eller frifundet for den samme strafbare handling.
Tilsvarende  

 gælder, hvis den, der søges udleveret, her i landet er  

 benådet for handlingen.
Udlevering kan endvidere afslås, hvis den  

 der søges udleveret, er dømt eller frifundet for handlingen i  

 en stat uden for Den Europæiske Union.
Uanset at den  

 pågældende er dømt for den samme strafbare handling i en  

 anden stat, end den der har anmodet om udlevering, kan udlevering dog kun  

 afslås efter bestemmelserne i 1. og 3. pkt., hvis dommen er blevet  

 fuldbyrdet, er ved at blive fuldbyrdet eller ikke længere kan  

 fuldbyrdes efter lovgivningen i denne stat.
Stk. 2. Er tiltale mod den pågældende frafaldet  

 her i landet, kan udlevering kun finde sted, hvis retsplejelovens betingelser  

 for omgørelse af beslutningen om tiltalefrafald er opfyldt.
Udlevering  

 kan endvidere afslås, hvis påtale er opgivet, og betingelserne  

 for at omgøre beslutningen om påtaleopgivelse ikke er  

 opfyldt.
 Stk. 3. Udlevering til strafforfølgning kan  

 afslås, hvis der her i landet er indledt retsforfølgning mod den  

 pågældende for den handling, for hvilken der søges  

 udlevering, og retsforfølgning på grund af handlingens karakter,  

 den pågældendes tilknytning til Danmark og omstændighederne  

 i øvrigt findes at skulle gennemføres her i landet.
§ 10 e.
Udlevering for en strafbar handling, der er omfattet  

 af dansk straffemyndighed, kan afslås, hvis strafansvaret eller  

 adgangen til at fuldbyrde straf for den pågældende handling ville  

 være forældet efter dansk ret.
§ 10 f.
Udlevering kan ikke finde sted, hvis den  

 pågældende handling helt eller delvist er foretaget her i landet,  

 og handlingen ikke er strafbar efter dansk ret.
 Stk. 2. Udlevering kan afslås, hvis den  

 pågældende handling er foretaget uden for territoriet for den  

 medlemsstat, der har anmodet om udlevering, og en tilsvarende handling  

 foretaget uden for dansk territorium ikke ville være omfattet af dansk  

 straffemyndighed.
§ 10 g.
Udlevering med henblik på fuldbyrdelse af en  

 udeblivelsesdom, hvorved den pågældende er idømt  

 fængsel eller anden frihedsberøvende foranstaltning, kan kun  

 finde sted, hvis indkaldelsen til domsforhandlingen har været forkyndt  

 for den pågældende personlig, eller den pågældende  

 på anden måde har fået underretning om tid og sted for  

 domsforhandlingen.
 Stk. 2. Udlevering kan dog ske uanset betingelserne i  

 stk. 1, hvis den, der er dømt uden at have været til stede  

 under domsforhandlingen i den pågældende medlemsstat, kan  

 kræve sagen genoptaget og under den fornyede domsforhandling har adgang  

 til at være til stede.
§ 10 h.
Udlevering må ikke finde sted, hvis der er fare  

 for, at den pågældende efter udleveringen på grund af sin  

 afstamning, sit tilhørsforhold til en bestemt befolkningsgruppe, sin  

 religiøse eller politiske opfattelse eller i øvrigt på  

 grund af politiske forhold vil blive udsat for forfølgelse, som retter  

 sig mod hans liv eller frihed eller i øvrigt er af alvorlig  

 karakter.
 Stk. 2. Udlevering må endvidere ikke finde sted, hvis  

 der er fare for, at den pågældende efter udleveringen vil blive  

 udsat for tortur eller anden umenneskelig eller nedværdigende  

 behandling eller straf.
§ 10 i.
Hvis det i særlige tilfælde, navnlig under  

 hensyn til den pågældendes alder, helbredstilstand eller andre  

 personlige forhold, må antages, at udlevering ville være  

 uforenelig med humanitære hensyn, skal udlevering udsættes,  

 indtil de særlige forhold, der forhindrer udlevering, ikke  

 længere er til stede.
§ 10 j.
Bestemmelsen i § 10 finder tilsvarende  

 anvendelse.
Stk. 2. Den udleverede kan dog uden justitsministerens  

 tilladelse drages til ansvar for andre strafbare handlinger begået  

 før udleveringen end den, der er sket udlevering for, hvis  

 strafforfølgningen eller straffuldbyrdelsen ikke indebærer, at  

 den udleverede skal frihedsberøves.
Den udleverede kan endvidere  

 drages til ansvar uden justitsministerens tilladelse, hvis den  

 pågældende har meddelt samtykke hertil i et retsmøde i den  

 medlemsstat, hvortil udlevering er sket.
Stk. 3. Den udleverede kan uden justitsministerens tilladelse  

 videreudleveres til en tredje medlemsstat, hvis den pågældende i  

 forbindelse med samtykke til udlevering til den medlemsstat, hvortil  

 udlevering er sket, har meddelt samtykke til at blive draget til ansvar og  

 blive udleveret videre til en tredje medlemsstat for andre strafbare  

 handlinger begået før udleveringen end den, der er sket  

 udlevering for, jf. § 18 c, 2. pkt.
Videreudlevering kan også ske  

 uden justitsministerens tilladelse, hvis den udleverede har meddelt samtykke  

 til videreudlevering i et retsmøde i den medlemsstat, hvortil  

 udlevering er sket.« Kapitel 3 10. Overskriften til kapitel 3 affattes  

 således:
Behandlingen af sager om udlevering »Behandlingen af sager om udlevering til stater uden for  

 Den Europæiske Union«.
 § 11. Udlevering kan kun, jf. dog kapitel 3 a, ske efter en  

 anmodning, der indeholder oplysninger om tid og sted for den strafbare  

 handling, dennes beskaffenhed og de anvendelige straffebestemmelser.
 11. I § 11, stk. 1, udgår », jf. dog kapitel  

 3 a,«.
Stk. 2. --- 12. Kapitel 3 a ophæves og i stedet  

 indsættes:
Kapitel 3 a »Kapitel 3 a Forenklet behandling af sager om udlevering Behandling af sager om udlevering til medlemsstater i  

 Den Europæiske Union § 18 a.
Udlevering til en medlemsstat i Den Europæiske  

 Union kan ske på grundlag af en eftersøgning efter reglerne i  

 dette kapitel.
 Stk. 2. Eftersøgningen skal indeholde oplysning om den  

 eftersøgtes identitet, tid og sted for den strafbare handling, dennes  

 beskaffenhed og de anvendelige straffebestemmelser samt den beslutning om  

 anholdelse eller fængsling eller den dom, der danner grundlag for  

 eftersøgningen med henblik på udlevering.
§ 18 a.
En europæisk arrestordre skal, for at kunne  

 danne grundlag for anholdelse og udlevering til en medlemsstat i Den  

 Europæiske Union, indeholde oplysning om den eftersøgtes  

 identitet og nationalitet, tid og sted for den strafbare handling, dennes  

 beskaffenhed og de anvendelige straffebestemmelser, samt oplysning om,  

 hvorvidt der er truffet beslutning om anholdelse eller fængsling, eller  

 om der er afsagt dom.
§ 18 b.
Efter modtagelsen af en eftersøgning  

 iværksætter politiet uden ophold den undersøgelse, der er  

 nødvendig for at afgøre, om betingelserne for udlevering er  

 opfyldt.
For denne undersøgelse gælder bestemmelserne i  

 retsplejelovens 4. bog med de fornødne lempelser.
 Stk. 2. En europæisk arrestordre, der er udstedt med  

 henblik på udlevering til strafforfølgning, skal tillige  

 indeholde oplysning om, hvilken straf den pågældende handling  

 efter lovgivningen i den medlemsstat, hvortil udlevering ønskes, kan  

 medføre.
Stk. 2. §§ 13 og 14 finder tilsvarende anvendelse.  

 Foranstaltninger, der er truffet efter § 13, skal ophæves,  

 såfremt anmodning om udlevering, jf. § 11, ikke er modtaget senest  

 30 dage efter anholdelsen.
I særlige tilfælde kan retten dog  

 forlænge denne frist.
 Stk. 3. En europæisk arrestordre, der er udstedt med  

 henblik på udlevering til straffuldbyrdelse, skal tillige indeholde  

 oplysning om den idømte straf eller anden retsfølge.
§ 18 c.
Udlevering på grundlag af en eftersøgning  

 kan kun ske, hvis den, der begæres udleveret, i et retsmøde  

 meddeler samtykke til udlevering.
Meddeler den pågældende ikke  

 samtykke, behandles sagen efter reglerne i kapitel 3. Den  

 pågældende kan endvidere meddele samtykke til at blive draget til  

 ansvar og blive udleveret videre til en tredje medlemsstat for andre  

 strafbare handlinger begået før udleveringen end den, der sker  

 udlevering for.
Retten vejleder den pågældende om følgerne  

 af samtykke efter denne bestemmelse.
§ 18 b.
Medmindre justitsministeren allerede på grundlag  

 af oplysningerne i den europæiske arrestordre finder at burde  

 nægte udlevering, sendes den europæiske arrestordre til politiet  

 på det sted, hvor den, som søges udleveret, har ophold.
Politiet  

 iværksætter derefter uden ophold den undersøgelse, der er  

 nødvendig for at afgøre, om betingelserne for udlevering er  

 opfyldt.
For denne undersøgelse gælder bestemmelserne i  

 retsplejelovens 4. bog med de fornødne lempelser.
Stk. 2. Er der meddelt samtykke efter stk. 1, 1. pkt.,  

 forelægges spørgsmålet om udlevering justitsministeren til  

 afgørelse.
Finder justitsministeren, at betingelserne for udlevering  

 utvivlsomt er opfyldt, kan udlevering iværksættes af  

 politiet.
Stk. 2. Til fremme af undersøgelsen og for at sikre  

 udleveringen kan de retsmidler, der er omtalt i retsplejelovens kapitel 69 om  

 anholdelse og kapitel 70 om varetægtsfængsling, anvendes i det  

 omfang, den europæiske arrestordre er udstedt for en  

 lovovertrædelse, der efter reglerne i kapitel 2 a kan medføre  

 udlevering.
Herudover kan de retsmidler, der er omtalt i retsplejelovens  

 kapitel 72 om legemsindgreb, kapitel 73 om ransagning og kapitel 74 om  

 beslaglæggelse og edition samt kapitel 75 a om andre  

 efterforskningsskridt anvendes i samme omfang, som i sager vedrørende  

 lovovertrædelser af tilsvarende art, der forfølges her i  

 landet.
§ 18 d.
For at sikre udleveringens gennemførelse kan de  

 i retsplejelovens kapitel 69 om anholdelse og kapitel 70 om  

 varetægtsfængsling omtalte retsmidler anvendes.
Fængsling,  

 som er sket i medfør af denne bestemmelse, skal ophæves, hvis  

 udlevering ikke har fundet sted inden 20 dage efter justitsministerens  

 beslutning om udlevering.
I særlige tilfælde kan retten dog  

 forlænge denne frist. § 18 finder tilsvarende anvendelse.
 Stk. 3. Bestemmelsen om forsvarerbeskikkelse i § 14  

 finder tilsvarende anvendelse.
Stk. 4. Efter afslutningen af politiets undersøgelse i  

 medfør af stk. 1 forelægges spørgsmålet om  

 udlevering justitsministeren til afgørelse.
Bestemmelserne i  

 § 15, stk. 2, og § 16 finder tilsvarende anvendelse.
§ 18 c.
Den, der på grundlag af en europæisk  

 arrestordre begæres udleveret, kan i et retsmøde meddele  

 samtykke til udlevering.
Den pågældende kan endvidere i et  

 retsmøde meddele samtykke til at blive draget til ansvar og blive  

 udleveret videre til en tredje medlemsstat for andre strafbare handlinger  

 begået før udleveringen end den, der sker udlevering for.
Retten  

 vejleder den pågældende om følgerne af samtykke efter  

 denne bestemmelse.
§ 18 d.
Justitsministerens afgørelse efter § 18 b,  

 stk. 4, skal træffes snarest og så vidt muligt inden 10 dage  

 efter, at den, der begæres udleveret, er anholdt her i landet eller har  

 meddelt samtykke til udleveringen.
 Stk. 2. Træffer ministeren afgørelse om  

 udlevering, og indbringes sagen i medfør af § 16, jf. § 18  

 b, stk. 4, 2. pkt., for retten, skal rettens endelige afgørelse  

 så vidt muligt afsiges inden 60 dage efter anholdelsen af den  

 pågældende her i landet.
§ 18 e.
Medmindre den pågældende giver afkald  

 på at indbringe beslutningen om udlevering for retten, kan han ikke  

 udleveres før udløbet af den frist på 3 dage, som er  

 nævnt i § 16, jf. § 18 b, stk. 4, 2. pkt.
Indbringes  

 beslutningen for retten, kan udlevering ikke ske, før beslutningen er  

 fundet lovlig ved endelig retskendelse.
 Stk. 2. Udlevering skal gennemføres snarest og så  

 vidt mulig inden 10 dage efter de i stk. 1 nævnte tidspunkter, jf.  

 dog § 10 i.
Stk. 3. For at sikre gennemførelsen af en udlevering  

 kan de i retsplejelovens kapitel 69 om anholdelse og kapitel 70 om  

 varetægtsfængsling omtalte retsmidler anvendes.
Fængsling,  

 som er sket efter denne bestemmelse, skal ophæves, hvis udlevering ikke  

 har fundet sted inden udløbet af fristen i stk. 2. I  

 særlige tilfælde kan retten dog forlænge denne frist.
§ 18 f.
Genstande, som er beslaglagt eller taget i bevaring  

 under sagen, skal med forbehold for tredjemands eventuelle rettigheder  

 overgives til den myndighed, som har anmodet om udlevering, hvis denne  

 myndighed anmoder herom, og genstanden skal tjene som bevis eller  

 hidrører fra lovovertrædelsen.« § 19. Er en person efterlyst af myndighederne i en fremmed  

 stat som sigtet, tiltalt eller dømt for en strafbar handling, der  

 må antages at kunne begrunde udlevering efter denne lov, kan de  

 retsmidler, der omtales i retsplejelovens kapitel 69 om anholdelse, kapitel  

 70 om varetægtsfængsling, kapitel 72 om legemsindgreb, kapitel 73  

 om ransagning og kapitel 74 om beslaglæggelse og edition samt kapitel  

 75 a om andre efterforskningsskridt, anvendes i samme omfang, som hvis  

 anmodning om udlevering forelå, jf. § 13.
 13. I § 19, stk. 1, ændres »fremmed stat«  

 til: »stat uden for Den Europæiske Union«.
Stk. 2. Foranstaltninger, der er truffet efter stk. 1,  

 skal ophæves, såfremt anmodning om udlevering ikke er modtaget  

 senest 30 dage efter anholdelsen.
I særlige tilfælde kan retten  

 dog forlænge denne frist.
 § 20. Justitsministeren kan efter anmodning tillade, at en  

 person, der er udleveret efter reglerne i denne lov, underkastes  

 strafforfølgning eller straffuldbyrdelse eller udleveres videre til  

 tredjeland for en anden strafbar handling begået før  

 udleveringen end den, han er udleveret for.
 14. § 20, stk. 4, affattes således:
Stk. 2. Tilladelsen kan kun meddeles, såfremt udlevering  

 for den pågældende handling kunne have fundet sted efter  

 bestemmelserne i denne lov.
Bestemmelserne i § 10 finder tilsvarende  

 anvendelse.
 Stk. 3. Tilladelse til, at den pågældende  

 videreudleveres til Finland, Island, Norge eller Sverige, kan dog meddeles,  

 såfremt handlingen efter reglerne om udlevering til disse lande kunne  

 have begrundet udlevering af ham her fra landet.
 Stk. 4. Anmodning om tilladelse efter stk. 1 skal  

 indeholde de oplysninger, der omtales i § 11, stk. 1, samt  

 oplysning om, hvorvidt den pågældende forlanger lovligheden af en  

 eventuel tilladelse prøvet ved domstolene.
»Stk. 4. Anmodning om tilladelse efter stk. 1 fra en stat  

 uden for Den Europæiske Union skal indeholde de oplysninger, der  

 omtales i § 11, stk. 1, samt oplysning om, hvorvidt den  

 pågældende forlanger lovligheden af en eventuel tilladelse  

 prøvet ved domstolene.
Anmodning om tilladelse efter stk. 1 fra  

 en medlemsstat i Den Europæiske Union skal indeholde de oplysninger,  

 der omtales i § 18 a, stk. 1-3, samt oplysning om, hvorvidt den  

 pågældende forlanger lovligheden af en eventuel tilladelse  

 prøvet ved domstolene.« Stk. 5. - - - § 21. Justitsministeren eller den, han bemyndiger dertil, kan  

 tillade, at en person, der udleveres fra en fremmed stat til en anden,  

 føres gennem riget, såfremt bestemmelserne i § 2 eller  

 §§ 4-6 ikke ville være til hinder for, at der skete udlevering her  

 fra landet for den pågældende handling.
Stk. 2. Sker  

 udleveringen til Finland, Island, Norge eller Sverige, kan tilladelse efter  

 stk. 1 dog meddeles, såfremt bestemmelserne i § 2 eller  

 § 4 i loven om udlevering til disse lande ikke ville være til  

 hinder for udlevering af den pågældende her fra landet.
 15. I § 21, stk. 1, indsættes efter  

 »§ 2«: »og § 2 a«.
 16. I § 21 indsættes efter stk. 1 som nyt  

 stykke:
»Stk. 2. Sker udleveringen til en anden medlemsstat i  

 Den Europæiske Union, kan tilladelse dog meddeles, såfremt der er  

 modtaget oplysning om den eftersøgtes identitet og nationalitet, tid  

 og sted for den strafbare handling, dennes beskaffenhed og de anvendelige  

 straffebestemmelser samt oplysning om, hvorvidt der er udstedt en  

 europæisk arrestordre.
Hvis udleveringen til en anden medlemsstat sker  

 fra en stat uden for den Europæiske Union, skal der ud over de i 1.  

 pkt. nævnte oplysninger endvidere gives oplysning om, hvorvidt der  

 foreligger en anmodning om udlevering.« Stk. 2 bliver herefter stk. 3.
 17. Efter § 21 indsættes:
»§ 21 a.
En person, der er frihedsberøvet i udlandet,  

 og som midlertidigt er udleveret til Danmark med henblik på  

 retsforfølgning her i landet, skal, når retsforfølgningen  

 er afsluttet, tilbageføres til den fremmede stat, hvorfra den  

 pågældende er udleveret.
Den pågældende skal  

 være frihedsberøvet under udleveringen, medmindre andet er  

 aftalt med den stat, hvorfra udleveringen er sket.
Stk. 2. Afgørelse om frihedsberøvelse  

 træffes af retten efter anmodning fra politiet.
For  

 frihedsberøvelsen fastsættes en frist, der kan forlænges.  

 Rettens afgørelse træffes ved kendelse.
Stk. 3. Under frihedsberøvelsen er den  

 pågældende alene undergivet de indskrænkninger, som er  

 nødvendige til sikring af frihedsberøvelsens øjemed og  

 opretholdelse af orden og sikkerhed på anbringelsesstedet.
Anbringelse  

 kan ske i arresthus, jf. retsplejelovens § 770, stk. 2.« § 2 I lov nr. 27 af 3. februar 1960 om udlevering af lovovertrædere til  

 Finland, Island, Norge og Sverige, som ændret ved lov nr. 251 af 12.  

 juni 1975, § 5 i lov nr. 433 af 31. maj 2000 og § 6 i lov nr. 378  

 af 6. juni 2002, foretages følgende ændring:
 § 1. Den, der i Finland, Island, Norge eller Sverige er  

 sigtet, tiltalt eller dømt for en strafbar handling, og som opholder  

 sig her i landet, kan udleveres i overensstemmelse med denne lov.
 1. I § 1 indsættes som stk. 2:
 »Stk. 2. Loven omfatter dog ikke udlevering fra Danmark til  

 Finland og Sverige, i det omfang de særlige regler om udlevering mellem  

 medlemsstater i Den Europæiske Union er mere vidtgående end  

 reglerne i denne lov.«.
