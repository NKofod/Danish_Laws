Fremsat den 25. november 1998 af  

 skatteministeren (Ole Stavad) Forslag til Lov om indgåelse af  

 dobbeltbeskatningsoverenskomst mellem regeringen i Kongeriget Danmark og  

 regeringen i Kongeriget Thailand § 1. Overenskomst af 23. februar 1998 mellem regeringen i  

 Kongeriget Danmark og regeringen i Kongeriget Thailand til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter kan tiltrædes på Danmarks vegne.  

 Overenskomsten er optaget som bilag til denne lov.
 Stk. 2. Overenskomsten træder i kraft og finder  

 anvendelse i Danmark efter bestemmelserne i overenskomstens artikel 30.
 Stk. 3. Overenskomsten mellem Den Kongelige Danske Regering og  

 Den Kongelige Regering i Thailand til undgåelse af dobbeltbeskatning og  

 forhindring af skatteunddragelse for så vidt angår indkomstskat  

 og formueskat, der blev undertegnet i Bangkok den 14. april 1965, skal  

 ophøre med at have virkning i overensstemmelse med artikel 30 i den i  

 stk. 1 og 2 nævnte overenskomst.
 § 2. Loven træder i kraft dagen efter  

 bekendtgørelsen i Lovtidende.
 § 3. Loven gælder ikke for Færøerne og  

 Grønland.
Bilag Oversættelse OVERENSKOMST  

 MELLEM  

 REGERINGEN I KONGERIGET DANMARK OG  

 REGERINGEN I KONGERIGET THAILAND  

 TIL UNDGÅELSE AF DOBBELTBESKATNING  

 OG FORHINDRING AF SKATTEUNDDRAGELSE  

 FOR SÅ VIDT ANGÅR INDKOMSTSKATTER.
 OVERENSKOMST  

 MELLEM  

 REGERINGEN I KONGERIGET DANMARK OG  

 REGERINGEN I KONGERIGET THAILAND  

 TIL UNDGÅELSE AF DOBBELTBESKATNING  

 OG FORHINDRING AF SKATTEUNDDRAGELSE  

 FOR SÅ VIDT ANGÅR INDKOMSTSKATTER.
Regeringen i Kongeriget Danmark og Regeringen i Kongeriget Thailand, der  

 ønsker at afslutte en overenskomst til undgåelse af  

 dobbeltbeskatning og forhindring af skatteunddragelse, for så vidt  

 angår indkomstskatter, er blevet enige om følgende:
Artikel 1 De af overenskomsten omfattede personer Denne overenskomst skal finde anvendelse på  

 personer, der er hjemmehørende i en af eller begge de kontraherende  

 stater.
Artikel 2 De af overenskomsten omfattede skatter 1. Denne overenskomst skal finde anvendelse på skatter på  

 indkomst, der udskrives på vegne af en kontraherende stat eller af dens  

 politiske underafdelinger eller lokale myndigheder uden hensyn til, hvorledes  

 de opkræves.
 2. Som skatter på indkomst skal anses alle skatter, der  

 pålægges hele indkomsten, eller dele af indkomst, herunder  

 skatter af fortjeneste ved afhændelse af rørlig eller fast  

 ejendom, samt skatter på formueforøgelse.
 3. De gældende skatter, på hvilke overenskomsten skal finde  

 anvendelse, er især:
 (a)	I Danmark:
(i)	indkomstskatten til staten; (ii)	den kommunale indkomstskat; (iii)	den amtskommunale indkomstskat; (iv)	skatter i henhold til kulbrinteskatteloven; (herefter omtalt som »dansk skat«); (b)	I Thailand:
(i)	indkomstskatten (the income tax); (ii)	olieindkomstskatten (the petroleum income tax); (herefter omtalt som »thailandsk skat«).
4. Overenskomsten skal også finde anvendelse på skatter af  

 samme eller væsentlig samme art, der efter datoen for overenskomstens  

 undertegnelse udskrives som tillæg til, eller i stedet for de  

 gældende skatter.
De kontraherende staters kompetente myndigheder skal  

 underrette hinanden om væsentlige ændringer, som er foretaget i  

 deres respektive skattelove.
Artikel 3 Almindelige definitioner 1. Medmindre andet fremgår af sammenhængen, har  

 følgende udtryk i denne overenskomst den nedenfor angivne  

 betydning:
(a)	udtrykkene »en kontraherende stat« og »den anden kontraherende  

 stat« betyder Danmark eller Thailand, alt efter sammenhængen; (b)	udtrykket »Danmark« betyder Kongeriget Danmark, herunder ethvert  

 område uden for Danmarks territorialfarvand, som i overensstemmelse med  

 folkeretten og ifølge dansk lovgivning er eller senere måtte  

 blive betegnet som et område, inden for hvilket Danmark kan  

 udøve suverænitetsrettigheder med hensyn til efterforskning og  

 udnyttelse af naturforekomster på havbunden eller i dens undergrund og  

 de overliggende vande og med hensyn til anden virksomhed med henblik på  

 efterforskning og økonomisk udnyttelse af området; udtrykket  

 omfatter ikke Færøerne og Grønland; (c)	udtrykket »Thailand« betyder Kongeriget Thailand og omfatter  

 ethvert område, som støder op til Kongeriget Thailands  

 territorialfarvand, og som efter thailandsk lovgivning og i overensstemmelse  

 med folkeretten er eller senere måtte blive betegnet som et  

 område, inden for hvilket Kongeriget Thailand kan udøve  

 rettigheder med hensyn til havbunden eller dennes undergrund og overliggende  

 vande og med hensyn til naturforekomster; (d)	udtrykket »person« omfatter en fysisk person, et selskab, enhver  

 anden sammenslutning af personer og enhver enhed, som er skattepligtig efter  

 de gældende skattelove i en af de kontraherende stater; (e)	udtrykket »selskab« betyder enhver juridisk person eller enhver  

 sammenslutning, der i skattemæssig henseende behandles som en juridisk  

 person; (f)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, som drives  

 af en person, der er hjemmehørende i en kontraherende stat, og et  

 foretagende, som drives af en person, der er hjemmehørende i den anden  

 kontraherende stat; (g)	udtrykket »international trafik« betyder enhver transport med skib  

 eller luftfartøj, undtagen når sådanne skibe eller  

 luftfartøjer udelukkende anvendes mellem steder i den anden  

 kontraherende stat; (h)	udtrykket »kompetent myndighed« betyder:
(i)	I Danmark: Skatteministeren eller dennes befuldmægtigede  

 stedfortræder; (ii)	I Thailand: Finansministeren eller dennes befuldmægtigede  

 stedfortræder; (i)	udtrykket »skat« betyder dansk skat eller thailandsk skat alt efter  

 sammenhængen; (j)	udtrykket »statsborger« betyder:
(i)	enhver fysisk person, der har indfødsret i en kontraherende  

 stat; (ii)	enhver juridisk person, ethvert interessentskab eller enhver  

 forening, der består i kraft af den gældende lovgivning i en  

 kontraherende stat.
 2. Ved en kontraherende stats anvendelse af overenskomsten til hver en tid  

 skal ethvert udtryk, som ikke er defineret deri, medmindre andet  

 følger af sammenhængen, tillægges den betydning, som det  

 har på dette tidspunkt i denne stats lovgivning med henblik på de  

 skatter, på hvilke overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat«, enhver person som i henhold  

 til lovgivningen i denne stat er skattepligtig der på grund af  

 bopæl, hjemsted, ledelsens sæde, registrering eller ethvert andet  

 kriterium af lignende karakter.
Dette udtryk omfatter dog ikke en person, som  

 er skattepligtig i denne stat udelukkende af indkomst fra kilder i denne  

 stat.
 2. I tilfælde, hvor en fysisk person efter bestemmelserne i stykke 1  

 er hjemmehørende i begge de kontraherende stater, skal hans status  

 bestemmes efter følgende regler:
(a)	han skal anses for kun at være hjemmehørende i den  

 stat, hvor han har en fast bolig til sin rådighed.
Hvis han har en fast  

 bolig til sin rådighed i begge stater, skal han anses for at være  

 hjemmehørende i den stat, med hvilken han har de stærkeste  

 personlige og økonomiske forbindelser (midtpunkt for sine  

 livsinteresser); (b)	hvis det ikke kan afgøres, i hvilken stat han har midtpunkt  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være  

 hjemmehørende i den stat, hvor han sædvanligvis har ophold; (c)	hvis han sædvanligvis har ophold i begge stater, eller hvis  

 han ikke har sådant ophold i nogen af dem, skal han anses for kun at  

 være hjemmehørende i den stat, hvor han er statsborger; (d)	hvis han er statsborger i begge stater, eller hvis han ikke er  

 statsborger i nogen af dem, skal de kontraherende staters kompetente  

 myndigheder afgøre spørgsmålet ved gensidig  

 aftale.
3. I tilfælde, hvor en ikke-fysisk person efter bestemmelserne i  

 stykke 1 er hjemmehørende i begge kontraherende stater, skal de  

 kompetente myndigheder i de kontraherende stater søge at afgøre  

 spørgsmålet ved gensidig aftale og fastsætte de  

 nærmere regler for anvendelsen af overenskomsten i forhold til denne  

 person.
Så længe sådan gensidig aftale ikke er  

 opnået, skal denne person i hver af de kontraherende stater ved  

 anvendelsen af denne overenskomst anses for ikke at være  

 hjemmehørende i den anden kontraherende stat.
Artikel 5 Fast driftssted 1. I denne overenskomst betyder udtrykket »fast driftssted« et fast  

 forretningssted, gennem hvilket et foretagendes virksomhed helt eller delvis  

 udøves.
 2. Udtrykket »fast driftssted« omfatter navnlig:
(a)	et sted, hvorfra et foretagende ledes; (b)	en filial; (c)	et kontor; (d)	en fabrik; (e)	et værksted; (f)	en mine, en olie- eller gaskilde, et stenbrud eller ethvert andet  

 sted, hvor naturforekomster udvindes; (g)	en gård eller plantage; (h)	et pakhus, i tilfælde hvor en person stiller lagerfaciliteter  

 til rådighed for andre; (i)	en byggeplads, et anlægs-, monterings-, eller samlearbejde  

 eller tilsynsopgaver i forbindelse hermed, hvis sådanne arbejder varer  

 i en periode eller perioder, der tilsammen udgør mere end 6  

 måneder; (j)	levering af tjenesteydelser, herunder rådgivningsydelser,  

 foretaget af en person hjemmehørende i en kontraherende stat og  

 udført af ansatte medarbejdere eller andet personale, når  

 virksomhed af denne karakter udøves for det samme projekt eller et  

 projekt forbundet hermed i den anden kontraherende stat i en periode eller  

 perioder, der tilsammen udgør mere end 6 måneder inden for en  

 12-måneders periode.
 3. Uanset de foregående bestemmelser i denne artikel skal udtrykket  

 »fast driftssted« anses for ikke at omfatte:
(a)	anvendelsen af indretninger udelukkende med henblik på  

 oplagring, udstilling eller udlevering af varer tilhørende  

 foretagendet; (b)	opretholdelsen af et varelager tilhørende foretagendet  

 udelukkende med henblik på oplagring, udstilling eller udlevering; (c)	opretholdelsen af et varelager tilhørende foretagendet  

 udelukkende med henblik på forarbejdning hos et andet foretagende; (d)	opretholdelsen af et fast forretningssted udelukkende med henblik  

 på at foretage indkøb af varer eller indsamle oplysninger for  

 foretagendet; (e)	opretholdelsen af et fast forretningssted udelukkende med henblik  

 på avertering, tilvejebringelse af oplysninger, udøvelse af  

 videnskabelig forskning eller på tilsvarende former for virksomhed af  

 forberedende eller hjælpende karakter for foretagendet; (f)	opretholdelsen af et fast forretningssted udelukkende for at  

 udøve enhver kombination af de i litra a) - e) nævnte  

 aktiviteter, forudsat at det faste forretningssteds samlede virksomhed, der  

 er et resultat af denne kombination, er af forberedende eller hjælpende  

 karakter.
 4. Uanset bestemmelserne i stykke 1 og 2, i tilfælde hvor en person  

 - der ikke er en sådan uafhængig repræsentant, som  

 omhandlet i stykke 5 - handler i en kontraherende stat på vegne af et  

 foretagende i den anden kontraherende stat, skal dette foretagende anses for  

 at have et fast driftssted i den førstnævnte kontraherende stat,  

 hvis en sådan person:
(a)	har og sædvanligvis udøver i den  

 førstnævnte stat en fuldmagt til at indgå aftaler på  

 foretagendets vegne, med mindre denne persons virksomhed er begrænset  

 til indkøb af varer for foretagendet; (b)	ikke har en sådan fuldmagt, men sædvanligvis i den  

 førstnævnte stat opretholder et varelager tilhørende  

 foretagendet, hvorfra han regelmæssigt effektuerer ordrer eller leverer  

 varer på foretagendets vegne; eller (c)	ikke har en sådan fuldmagt, men sædvanligvis modtager  

 ordrer i den førstnævnte stat udelukkende eller næsten  

 udelukkende for foretagendet og for andre foretagender som kontrolleres af  

 dette eller har en kontrollerende interesse i det.
5. Et foretagende skal ikke anses for at have et fast driftssted i den  

 anden kontraherende stat, blot fordi det driver erhvervsvirksomhed i denne  

 anden stat gennem en mægler, kommissionær eller enhver anden  

 uafhængig repræsentant, forudsat at sådanne personer  

 handler inden for rammerne af deres sædvanlige erhvervsvirksomhed.
Hvis  

 en sådan repræsentant udelukkende eller næsten udelukkende  

 driver virksomhed på vegne af dette foretagende og andre foretagender,  

 der kontrolleres af dette eller har en kontrollerende interesse i dette, vil  

 han dog ikke blive betragtet som en uafhængig repræsentant i  

 dette stykkes betydning.
 6. Den omstændighed, at et selskab, der er hjemmehørende i en  

 kontraherende stat, kontrollerer eller kontrolleres af et selskab, der er  

 hjemmehørende i den anden kontraherende stat, eller som driver  

 erhvervsvirksomhed i denne anden stat (enten gennem et fast driftssted eller  

 på anden måde), skal ikke i sig selv medføre, at det ene  

 selskab anses for et fast driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende  

 stat, oppebærer af fast ejendom (herunder indkomst af landbrug eller  

 skovbrug), der er beliggende i den anden kontraherende stat, kan beskattes i  

 denne anden stat.
2. Udtrykket »fast ejendom« skal tillægges den betydning, som det  

 har i lovgivningen i den kontraherende stat, hvor den pågældende  

 ejendom er beliggende.
Udtrykket skal i alle tilfælde omfatte  

 tilbehør til fast ejendom, besætning og redskaber, der anvendes  

 i landbrug og skovbrug, rettigheder på hvilke bestemmelserne i  

 civilretten om fast ejendom finder anvendelse, brugsret til fast ejendom og  

 retten til variable eller faste betalinger som vederlag for udnyttelsen af,  

 eller retten til at udnytte, mineralforekomster, kilder og andre  

 naturforekomster.
Skibe, både og luftfartøjer skal ikke anses  

 for fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udleje eller benyttelse i enhver anden form  

 af fast ejendom.
 4. I tilfælde, hvor ejerskab af aktier eller andre  

 selskabsrettigheder i et selskab berettiger ejeren af sådanne aktier  

 eller selskabsrettigheder til at benytte fast ejendom, der tilhører  

 selskabet, kan indkomsten fra direkte brug, udlejning, eller benyttelse i  

 enhver anden form af sådan nydelsesret beskattes i den kontraherende  

 stat, hvor den faste ejendom er beliggende.
 5. Bestemmelserne i stykke 1 og 3 skal også finde anvendelse  

 på indkomst af fast ejendom, der tilhører et foretagende, og  

 på indkomst af fast ejendom, der anvendes ved udøvelsen af frit  

 erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende  

 stat, kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Hvis foretagendet driver førnævnte  

 erhvervsvirksomhed, kan foretagendets fortjeneste beskattes i den anden stat,  

 men kun den del deraf, som kan henføres til dette faste  

 driftssted.
 2. Såfremt bestemmelserne i stykke 3 ikke medfører andet,  

 skal der i tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, i hver kontraherende stat til dette faste driftssted  

 henføres den fortjeneste, som det kunne forventes at opnå, hvis  

 det havde været et frit og uafhængigt foretagende, der var  

 beskæftiget med den samme eller lignende virksomhed på de samme  

 eller lignende vilkår, og som under fuldstændig frie forhold  

 gjorde forretninger med det foretagende, hvis faste driftssted det er.
 3. Ved ansættelsen af et fast driftssteds fortjeneste skal det  

 være tilladt at fradrage omkostninger, som er afholdt for det faste  

 driftssted, herunder generalomkostninger afholdt til ledelse og  

 administration, enten i den stat, hvor det faste driftssted er beliggende,  

 eller andetsteds.
4. Hvis det har været sædvane i en kontraherende stat at  

 ansætte den fortjeneste, der kan henføres til et fast  

 driftssted, på grundlag af en fordeling af foretagendets samlede  

 fortjeneste mellem dets forskellige afdelinger, skal intet i stykke 2  

 udelukke denne kontraherende stat fra at ansætte den skattepligtige  

 fortjeneste på grundlag af en sådan sædvanemæssig  

 fordeling.
Den valgte fordelingsmetode skal imidlertid være  

 sådan, at resultatet bliver i overensstemmelse med de principper, der  

 er fastlagt i denne artikel.
 5. Ingen fortjeneste skal kunne henføres til et fast driftssted,  

 blot fordi dette faste driftssted har foretaget indkøb af varer for  

 foretagendet.
 6. Ved anvendelsen af de foregående stykker skal den fortjeneste,  

 der henføres til det faste driftssted, ansættes efter samme  

 metode år for år, medmindre der er god og fyldestgørende  

 grund til at anvende en anden fremgangsmåde.
 7. I tilfælde, hvor fortjeneste omfatter indkomster, som er  

 omhandlet særskilt i andre artikler i denne overenskomst, skal  

 bestemmelserne i disse andre artikler ikke berøres af bestemmelserne i  

 denne artikel.
Artikel 8 Skibsfart og luftfart 1. Indkomst eller fortjeneste, der oppebæres af et foretagende i en  

 kontraherende stat ved drift af luftfartøjer i international trafik,  

 kan kun beskattes i denne stat.
 2. Indkomst eller fortjeneste, der oppebæres af et foretagende i en  

 kontraherende stat ved drift af skibe i international trafik, kan beskattes i  

 den anden kontraherende stat, men den skat der pålignes i denne anden  

 stat skal nedsættes med et beløb svarende til 50 pct. deraf.
 3. Indkomst eller fortjeneste, som oppebæres af et foretagende i en  

 kontraherende stat fra brug, rådighedsstillelse eller udleje af  

 containere (herunder anhængere, pramme og lignende udstyr til transport  

 af containere) i tilknytning til indkomst fra drift af skibe eller  

 luftfartøjer i international trafik, skal ved anvendelsen af stykkerne  

 1 og 2 behandles som indkomst fra drift af skibe eller luftfartøjer i  

 international trafik.
 4. Bestemmelserne i stykkerne 1 og 2 skal også finde anvendelse  

 på fortjeneste ved deltagelse i en pool, et forretningsfællesskab  

 eller en international driftsorganisation.
 5. Med hensyn til fortjeneste, som oppebæres af det danske, norske  

 og svenske luftfartskonsortium Scandinavian Airlines System (SAS), skal  

 bestemmelserne i stykke 1 og 4 kun finde anvendelse på den del af  

 fortjenesten, som svarer til den andel, der ejes i dette konsortium af SAS  

 Danmark A/S, den danske partner i Scandinavian Airlines System (SAS).
Artikel 9 Forbundne foretagender 1. I tilfælde, hvor (a)	et foretagende i en kontraherende stat direkte eller indirekte  

 deltager i ledelsen af, kontrollen med eller kapitalen i et foretagende i den  

 anden kontraherende stat, eller (b)	de samme personer direkte eller indirekte deltager i ledelsen af,  

 kontrollen med eller kapitalen i såvel et foretagende i en  

 kontraherende stat som et foretagende i den anden kontraherende  

 stat, og der i noget af disse tilfælde mellem de to foretagender er aftalt  

 eller fastsat vilkår vedrørende deres kommercielle eller  

 finansielle forbindelser, der afviger fra de vilkår, som ville  

 være blevet aftalt mellem uafhængige foretagender, kan enhver  

 fortjeneste, som, hvis disse vilkår ikke havde foreligget, ville  

 være tilfaldet et af disse foretagender, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til et foretagendes  

 fortjeneste i denne stat medregner - og i overensstemmelse hermed beskatter -  

 fortjeneste, som et foretagende i den anden kontraherende stat er blevet  

 beskattet af i denne anden stat, og den således medregnede fortjeneste  

 er fortjeneste, som ville være tilfaldet foretagendet i den  

 førstnævnte stat, hvis vilkårene, der er aftalt mellem de  

 to foretagender, havde været de samme, som ville have været  

 aftalt mellem uafhængige foretagender, kan denne anden stat foretage en  

 passende regulering af det skattebeløb, som er beregnet der af  

 fortjenesten, såfremt denne anden stat anser reguleringen for  

 berettiget.
Ved fastsættelsen af sådan regulering skal der tages  

 skyldigt hensyn til de øvrige bestemmelser i denne overenskomst, og de  

 kontraherende staters kompetente myndigheder skal om nødvendigt  

 rådføre sig med hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan dog også beskattes i den kontraherende  

 stat, hvor det selskab, der udbetaler udbyttet, er hjemmehørende, og i  

 henhold til lovgivningen i denne stat, men hvis den retmæssige ejer af  

 udbyttet er hjemmehørende i den anden kontraherende stat, må den  

 således pålignede skat ikke overstige 10 pct. af udbyttet.
 De kontraherende staters kompetente myndigheder skal ved gensidig aftale  

 fastsætte de nærmere regler for gennemførelsen af disse  

 begrænsninger.
 Dette stykke skal ikke berøre adgangen til at beskatte selskabet af  

 den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af aktier eller  

 andre rettigheder, der ikke er gældsfordringer, og som giver ret til  

 andel i fortjeneste, samt indkomst af andre selskabsrettigheder, der er  

 undergivet samme skattemæssige behandling som indkomst af aktier i  

 henhold til lovgivningen i den stat, hvor det selskab, der foretager  

 udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, hvis  

 udbyttets retmæssige ejer, der er hjemmehørende i en  

 kontraherende stat, i den anden kontraherende stat, hvor det udbyttebetalende  

 selskab er hjemmehørende, driver erhvervsvirksomhed gennem et der  

 beliggende fast driftssted, eller udøver frit erhverv i denne anden  

 stat fra et der beliggende fast sted, og den aktiebesiddelse, som ligger til  

 grund for udbetalingen af udbyttet, har direkte forbindelse med et  

 sådant fast driftssted eller fast sted.
I så fald skal  

 bestemmelserne i henholdsvis artikel 7 eller artikel 14 finde anvendelse.
5. I tilfælde hvor et selskab, der er hjemmehørende i en  

 kontraherende stat, oppebærer fortjeneste eller indkomst fra den anden  

 kontraherende stat, må denne anden stat ikke påligne nogen skat  

 på udbytte, som udbetales af selskabet, medmindre udbyttet udbetales  

 til en person, der er hjemmehørende i denne anden stat, eller  

 medmindre den aktiebesiddelse, som ligger til grund for udbetalingen af  

 udbyttet, har direkte forbindelse med et fast driftssted eller et fast sted,  

 der er beliggende i denne anden stat, eller undergive selskabets  

 ikke-udloddede fortjeneste en skat på selskabets ikke-udloddede  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst, der  

 hidrører fra denne anden stat.
Intet i dette stykke skal kunne  

 fortolkes således, at det er til hindrer for, at en kontraherende stat  

 i overensstemmelse med lovgivningen i denne stat påligner indkomstskat  

 på anvendelsen af fortjeneste i et dér beliggende fast  

 driftssted, men den pålignede skat skal i intet tilfælde  

 overstige den skat, der pålignes udbytter i en kontraherende stat i  

 overensstemmelse med bestemmelserne i stykke 2 i denne artikel.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan  

 beskattes i denne anden stat.
 2. Sådanne renter kan dog også beskattes i den kontraherende  

 stat, hvorfra de hidrører, og i henhold til lovgivningen i denne stat,  

 men hvis den retmæssige ejer af renterne er et selskab, som er  

 hjemmehørende i den anden kontraherende stat, må den  

 således pålignede skat ikke overstige:
(a)	10 pct. af renternes bruttobeløb, hvis de modtages af enhver  

 form for finansiel institution (herunder et forsikringsselskab); (b)	15 pct. af renternes bruttobeløb i andre  

 tilfælde.
 De kontraherende staters kompetente myndigheder skal ved  

 gensidig aftale fastsætte de nærmere regler for  

 gennemførelsen af denne begrænsning.
 3. Uanset bestemmelserne i stykke 1 og 2 skal renter, der hidrører  

 fra en kontraherende stat, og som betales med hensyn til et lån ydet,  

 garanteret eller sikret af regeringen i den anden kontraherende stat,  

 nationalbanken i denne anden stat eller enhver styrelse eller ethvert organ  

 (herunder en finansiel institution), der fuldt ud er ejet eller er  

 kontrolleret af denne regering, være fritaget fra skat i den  

 førstnævnte stat.
 4. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikret ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især indkomst af  

 statsgældsbeviser og indkomst af obligationer eller forskrivninger,  

 herunder agiobeløb og gevinster, der knytter sig til sådanne  

 gældsbeviser, obligationer eller forskrivninger.
5. Bestemmelserne i stykkerne 1 og 2 skal ikke finde anvendelse, hvis  

 renternes retmæssige ejer, der er hjemmehørende i en  

 kontraherende stat, i den anden kontraherende stat, hvorfra renten  

 hidrører, driver erhvervsvirksomhed gennem et dér beliggende  

 fast driftssted, eller udøver frit erhverv i denne anden stat fra et  

 dér beliggende fast sted, og den fordring, som ligger til grund for  

 den betalte rente, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
6. Renter skal anses for at hidrøre fra en kontraherende stat,  

 når den, der betaler renten, er denne stat selv, en lokal myndighed  

 eller en person, som er hjemmehørende i denne stat.
I tilfælde,  

 hvor personen, der betaler renterne, uanset om han er hjemmehørende i  

 en kontraherende stat eller ej, i en kontraherende stat har et fast  

 driftssted eller fast sted i forbindelse med hvilket den gæld, hvoraf  

 renterne betales, er stiftet, og sådanne renter bæres af et  

 sådant fast driftssted eller fast sted, skal renterne dog anses for at  

 hidrøre fra den stat, hvori det faste driftssted eller faste sted er  

 beliggende.
7. I tilfælde hvor en særlig forbindelse mellem den, der  

 betaler og den retmæssige ejer, eller mellem disse og en tredje person,  

 har bevirket at renten set i forhold til den gældsfordring for hvilken  

 den er betalt, overstiger det beløb, som ville være blevet  

 aftalt mellem betaleren og den retmæssige ejer, hvis en sådan  

 forbindelse ikke havde foreligget, skal bestemmelserne i denne artikel kun  

 finde anvendelse på det sidstnævnte beløb.
I så fald  

 skal det overskydende beløb kunne beskattes i overensstemmelse med  

 lovgivningen i hver af de kontraherende stater under skyldig hensyntagen til  

 de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til  

 en person, der er hjemmehørende i den anden kontraherende stat, kan  

 beskattes i denne anden stat.
 2. Sådanne royalties kan dog også beskattes i den  

 kontraherende stat, hvorfra de hidrører, men den således  

 pålignede skat må ikke overstige:
(a)	5 pct. af bruttobeløbet, hvis royalties betales som vederlag  

 for anvendelsen af, eller retten til at anvende enhver ophavsret til  

 litterært, kunstnerisk eller videnskabeligt arbejde; (b)	15 pct. af bruttobeløbet i andre tilfælde.
 De kontraherende staters kompetente myndigheder skal ved  

 gensidig aftale fastsætte de nærmere regler for  

 gennemførelsen af denne begrænsning.
 3. Udtrykket »royalties« betyder i denne artikel betalinger af enhver art,  

 der modtages som vederlag for anvendelsen af, eller retten til at anvende,  

 enhver ophavsret til litterært, kunstnerisk eller videnskabeligt  

 arbejde, herunder spillefilm og film og bånd anvendt til udsendelse i  

 fjernsyn eller radio, ethvert patent, varemærke, mønster eller  

 model, tegning, hemmelig formel eller fremstillingsmetode, eller for  

 oplysninger om industriel, kommerciel eller videnskabelig erfaring, og for  

 anvendelsen af eller retten til at anvende industrielt, kommercielt eller  

 videnskabeligt udstyr i forbindelse hermed.
4. Bestemmelserne i stykkerne 1 og 2 skal ikke finde anvendelse, hvis  

 royaltybeløbets retmæssige ejer, der er hjemmehørende i  

 en kontraherende stat, i den anden kontraherende stat, hvorfra  

 royaltybeløbet hidrører, driver erhvervsvirksomhed gennem et  

 der beliggende fast driftssted, eller udøver frit erhverv i denne  

 anden stat fra et der beliggende fast sted, og den rettighed eller det  

 formuegode, som ligger til grund for de udbetalte royalties, har direkte  

 forbindelse med et sådant fast driftssted eller fast sted.
I så  

 fald skal bestemmelserne i henholdsvis artikel 7 eller artikel 14 finde  

 anvendelse.
5. Royalties skal anses for at hidrøre fra en kontraherende stat,  

 når den, der betaler renten, er denne stat selv, en lokal myndighed  

 eller en person, som er hjemmehørende i denne stat.
I tilfælde,  

 hvor personen, der betaler royalties, uanset om han er hjemmehørende i  

 en kontraherende stat eller ej, i en kontraherende stat har et fast  

 driftssted eller fast sted i forbindelse med hvilket forpligtelsen til at  

 betale royalties er påtaget, og sådanne royalties afholdes af et  

 sådant fast driftssted eller fast sted, skal sådanne royalties  

 dog anses for at hidrøre fra den stat, hvori det faste driftssted  

 eller faste sted er beliggende.
6. I tilfælde, hvor en særlig forbindelse mellem den, der  

 betaler, og den retmæssige ejer, eller mellem disse og en tredje  

 person, har bevirket, at royaltybeløbet, set i forhold til den  

 anvendelse, rettighed eller oplysning for hvilken det er betalt, overstiger  

 det beløb, som ville være blevet aftalt mellem betaleren og den  

 retmæssige ejer, hvis en sådan forbindelse ikke havde foreligget,  

 skal bestemmelserne i denne artikel kun finde anvendelse på det  

 sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en  

 kontraherende stat, erhverver ved afhændelse af fast ejendom, som  

 omhandlet i artikel 6, og som er beliggende i den anden kontraherende stat,  

 kan beskattes i denne anden stat.
 2. Fortjeneste ved afhændelse af rørlig ejendom, der  

 udgør en del af erhvervsformuen i et fast driftssted, som et  

 foretagende i en kontraherende stat har i den anden kontraherende stat, eller  

 af rørlig ejendom, der hører til et fast sted, som en person,  

 der er hjemmehørende i en kontraherende stat, har til rådighed  

 til udøvelse af frit erhverv i den anden kontraherende stat, herunder  

 også fortjeneste ved afhændelse af et sådant fast  

 driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste, der oppebæres af et foretagende i en kontraherende  

 stat ved afhændelse af skibe eller luftfartøjer, der anvendes i  

 international trafik, eller af rørlig ejendom, som er knyttet til  

 driften af sådanne skibe eller luftfartøjer, kan kun beskattes i  

 denne stat.
 4. Fortjeneste, der oppebæres af et foretagende i en kontraherende  

 stat ved afhændelse af containere (herunder anhængere, pramme og  

 lignende udstyr til transport af containere), som omhandlet i artikel 8,  

 stk. 3, kan kun beskattes i denne stat.
 5. Fortjeneste ved afhændelse af alle andre formuegoder end de i  

 stykke 1, 2, 3 og 4 nævnte kan kun beskattes i den kontraherende stat,  

 hvor afhænderen er hjemmehørende.
 6. Med hensyn til fortjeneste, som oppebæres af det danske, norske  

 og svenske luftfartskonsortium Scandinavian Airlines System (SAS), skal  

 bestemmelserne i stykke 3 kun finde anvendelse på den del af  

 fortjenesten, som svarer til den andel, der ejes i dette konsortium af SAS  

 Danmark A/S, den danske partner i Scandinavian Airlines System (SAS).
Artikel 14 Frit erhverv 1. Indkomst, der oppebæres af en person, der er hjemmehørende  

 i en kontraherende stat, ved frit erhverv eller ved anden virksomhed af  

 selvstændig karakter, kan kun beskattes i denne stat, undtagen i  

 følgende tilfælde, hvor sådan indkomst også kan  

 beskattes i den anden kontraherende stat:
(a)	hvis han i en eller flere perioder, der tilsammen udgør 90  

 dage eller mere i nogen 12-måneders periode, har et fast sted, som  

 står til rådighed for ham i den anden kontraherende stat med  

 henblik på udøvelse af hans virksomhed.
I dette tilfælde  

 kan dog kun den del af indkomsten, som kan henføres til dette faste  

 sted, beskattes i den anden stat; eller (b)	hvis hans ophold i den anden kontraherende stat strækker sig  

 over en eller flere perioder, der tilsammen udgør 90 dage eller mere i  

 nogen 12-måneders periode.
I dette tilfælde kan dog kun den del  

 af indkomsten, som hidrører fra hans virksomhed i den anden  

 kontraherende stat, beskattes i denne anden stat.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannelses- eller  

 undervisningsmæssig virksomhed samt selvstændig virksomhed som  

 læge, advokat, ingeniør, arkitekt, tandlæge og  

 revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18 og 19 ikke  

 medfører andet, kan gage, løn og andre lignende vederlag, som  

 oppebæres af en person, der er hjemmehørende i en kontraherende  

 stat, for personligt arbejde, kun beskattes i denne stat, medmindre arbejdet  

 er udført i den anden kontraherende stat.
Er arbejdet udført  

 der, kan det vederlag, som oppebæres herfor, beskattes i denne anden  

 stat.
 2. Uanset bestemmelserne i stykke 1 kan vederlag, som oppebæres af  

 en person, der er hjemmehørende i en kontraherende stat, for  

 personligt arbejde udført i den anden kontraherende stat, kun  

 beskattes i den førstnævnte stat, hvis:
(a)	modtageren ikke opholder sig i den anden stat i en eller flere  

 perioder, der tilsammen overstiger 183 dage i nogen 12-måneders  

 periode, og (b)	vederlaget betales af eller for en arbejdsgiver, der ikke er  

 hjemmehørende i den anden stat, og (c)	vederlaget ikke påhviler et fast driftssted eller et fast  

 sted, som arbejdsgiveren har i den anden stat.
 3. Uanset de foregående bestemmelser i denne artikel kan vederlag  

 for personligt arbejde, som udføres om bord på et skib eller  

 luftfartøj, der anvendes i international trafik af et foretagende i en  

 kontraherende stat, kun beskattes i denne stat.
 4. I tilfælde, hvor en person, der er hjemmehørende i  

 Danmark, oppebærer vederlag for personligt arbejde, som udføres  

 om bord på et luftfartøj, der anvendes i international trafik af  

 Scandinavian Airlines System (SAS), kan sådant vederlag kun beskattes i  

 Danmark.
Artikel 16 Bestyrelseshonorarer 1. Bestyrelseshonorarer og andre lignende vederlag, som oppebæres af  

 en person, der er hjemmehørende i en kontraherende stat, i hans  

 egenskab af medlem af bestyrelsen for et selskab, der er hjemmehørende  

 i den anden kontraherende stat, kan beskattes i denne anden stat.
 2. Gage, løn og andre lignende vederlag, som oppebæres af en  

 person, der er hjemmehørende i en kontraherende stat, i hans egenskab  

 af funktionær i en ledende direktørstilling i et selskab, der er  

 hjemmehørende i den anden kontraherende stat, kan beskattes i denne  

 anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan indkomst, som  

 oppebæres af en person, der er hjemmehørende i en kontraherende  

 stat, som optrædende kunstner, såsom teater-, film-, radio- eller  

 fjernsynskunstner, eller musiker eller som sportsudøver, ved hans  

 personligt udøvede virksomhed som sådan i den anden  

 kontraherende stat, beskattes i denne anden stat.
 2. I tilfælde hvor indkomst ved personlig virksomhed, som  

 udøves i egenskab af optrædende kunstner eller  

 sportsudøver, ikke tilfalder kunstneren eller sportsudøveren  

 selv, men en anden person, kan denne indkomst, uanset bestemmelserne i  

 artiklerne 7, 14 og 15, beskattes i den kontraherende stat, hvor kunstnerens  

 eller sportsudøverens virksomhed udøves.
 3. Bestemmelserne i stykke 1 og 2 skal ikke finde anvendelse på  

 indkomst, der oppebæres ved virksomhed, som udøves i en  

 kontraherende stat, hvis besøget i denne stat væsentligt er  

 støttet af offentlige midler fra den anden kontraherende stat eller en  

 politisk underafdeling eller en lokal myndighed heraf.
Artikel 18 Pensioner og livrenter 1.
(a)	Pensioner (og andre lignende vederlag), der hidrører fra en  

 kontraherende stat og betales til en person, der er hjemmehørende i  

 den anden kontraherende stat; (b) 	Enhver betaling, hvadenten den er periodisk eller ikke-periodisk,  

 som foretages i henhold til den sociale sikringslovgivning i en kontraherende  

 stat eller under enhver offentlig foranstaltning, som iværksættes  

 af en kontraherende stat med henblik på social velfærd; (c)	Enhver livrente, som hidrører fra en kontraherende stat, og  

 som betales til en person, der er hjemmehørende i den anden  

 kontraherende stat kan beskattes i begge kontraherende stater.
 2. Udtrykket »livrente« betyder i denne artikel fastsatte summer, der er  

 periodisk betalbare til fastsatte tidspunkter, enten for livstid eller for et  

 bestemt tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt  

 vederlag i penge eller penges værdi (på anden måde end  

 tjenesteydelser).
Artikel 19 Offentligt hverv 1.
 (a)	Gage, løn og andre lignende vederlag, undtagen pensioner,  

 der udbetales af en kontraherende stat, eller en politisk underafdeling eller  

 en lokal myndighed heraf til en fysisk person for udførelse af hverv  

 for denne stat, eller underafdeling eller myndighed, kan kun beskattes i  

 denne stat.
 (b)	Sådan gage, løn og andre lignende vederlag kan  

 imidlertid kun beskattes i den anden kontraherende stat, hvis hvervet er  

 udført i denne stat, og den pågældende er en i denne stat  

 hjemmehørende person, som:
(i)	er statsborger i denne stat; eller (ii)	ikke blev hjemmehørende i denne stat alene med det  

 formål at udføre hvervet.
 2.
 (a)	Enhver pension, som udbetales af en kontraherende stat eller en  

 politisk underafdeling eller en lokal myndighed heraf, eller fra midler  

 tilvejebragt af disse, til en fysisk person for udførelse af hverv for  

 denne stat eller underafdeling eller myndighed, kan kun beskattes i denne  

 stat.
 (b)	En sådan pension kan imidlertid kun beskattes i den anden  

 kontraherende stat, hvis modtageren er hjemmehørende i og statsborger  

 i denne stat.
 3. Bestemmelserne i artiklerne 15, 16 og 18 skal finde anvendelse på  

 gage, løn og andre lignende vederlag, og på pensioner, der  

 udbetales for udførelse af hverv i forbindelse med erhvervsvirksomhed,  

 der drives af en kontraherende stat, eller en politisk underafdeling eller en  

 lokal myndighed heraf.
Artikel 20 Studerende En fysisk person som er eller som umiddelbart før  

 han besøger en kontraherende stat var hjemmehørende i den anden  

 kontraherende stat, og som opholder sig i den førstnævnte stat  

 udelukkende med det formål (a)	at studere ved et universitet eller anden anerkendt  

 uddannelsesinstitution; eller (b)	at gennemgå oplæring med henblik på at kunne  

 udøve et erhverv eller et fag; eller (c)	at studere eller drive forskning i egenskab af modtager af et  

 stipendium, et tilskud eller en pris fra en offentlig, religiøs,  

 velgørende, videnskabelig, litterær eller  

 uddannelsesmæssig organisation; skal ikke beskattes i den førstnævnte stat af:
(i)	beløb modtaget fra udlandet med henblik på hans  

 underhold, uddannelse, studium, forskning eller oplæring; (ii)	det pågældende stipendium eller tilskud eller den  

 pågældende pris; og (iii)	indkomst fra personligt arbejde i denne stat i en periode, der  

 ikke overstiger 5 år, forudsat at indkomsten med rimelighed kan anses  

 for nødvendig indtjening til hans underhold og uddannelse.
Artikel 21 Professorer, lærere og forskere 1. En fysisk person som er eller som umiddelbart før han  

 besøger en kontraherende stat var hjemmehørende i den anden  

 kontraherende stat, og som efter indbydelse fra et universitet, en  

 læreanstalt, en skole eller en anden tilsvarende  

 uddannelsesinstitution, som er godkendt af den kompetente myndighed i den  

 førstnævnte kontraherende stat, besøger den  

 førstnævnte kontraherende stat i en periode, der ikke overstiger  

 to år, udelukkende med det formål at undervise eller forske eller  

 begge dele ved en sådan uddannelsesinstitution, skal fritages for  

 beskatning i denne anden kontraherende stat af enhver form for vederlag for  

 sådan undervisning eller forskning.
 2. Bestemmelserne i stykke 1 skal ikke gælde for indkomst ved  

 forskning, hvis den pågældende person driver sådan  

 forskning primært til gavn for en eller flere bestemte personer.
Artikel 22 Virksomhed i forbindelse med forundersøgelser,  

 efterforskning eller udvinding af kulbrinter 1. Uanset bestemmelserne i artiklerne 5 og 14 skal en person, der er  

 hjemmehørende i en kontraherende stat, og som udøver virksomhed  

 i den anden kontraherende stat i forbindelse med forundersøgelser,  

 efterforskning eller udvinding af kulbrinter beliggende i denne anden stat,  

 med hensyn til sådanne aktiviteter anses for at udøve virksomhed  

 i denne anden stat gennem et der beliggende fast driftssted eller fast  

 sted.
2. Bestemmelserne i stykke 1 skal ikke finde anvendelse i tilfælde,  

 hvor virksomheden udøves i en periode eller perioder, der tilsammen  

 ikke overstiger 30 dage inden for enhver 12-måneders periode.
Ved  

 anvendelsen af dette stykke skal virksomhed udøvet af et foretagende,  

 der er forbundet med et andet foretagende som omhandlet i artikel 9, anses  

 som udøvet at det foretagende, med hvilket det er forbundet, hvis den  

 pågældende virksomhed er væsentlig den samme som den, der  

 udøves af det sidstnævnte foretagende.
3. Uanset bestemmelserne i stykke 1 og 2 skal virksomhed udøvet  

 på boreplatform ud for kysten kun udgøre et fast driftssted,  

 hvis virksomheden udøves i en periode eller perioder, der tilsammen  

 overstiger 183 dage inden for enhver 12-måneders periode.
Ved  

 anvendelsen af dette stykke skal virksomhed udøvet af et foretagende,  

 der er forbundet med et andet foretagende som omhandlet i artikel 9, anses  

 som udøvet at det foretagende, med hvilket det er forbundet, hvis den  

 pågældende virksomhed er væsentlig den samme som den, der  

 udøves af det sidstnævnte foretagende.
Artikel 23 Andre indkomster 1. Indkomster, som ikke er omhandlet i de forudgående artikler i  

 denne overenskomst, og som oppebæres af en person, der er  

 hjemmehørende i en kontraherende stat, kan, uanset hvorfra de  

 hidrører, kun beskattes i denne stat.
2. Bestemmelserne i stykke 1 skal ikke finde anvendelse på indkomst,  

 bortset fra indkomst af fast ejendom som defineret i artikel 6, stykke 2,  

 hvis den person, som modtager indkomsten, og som er hjemmehørende i en  

 kontraherende stat, driver erhvervsvirksomhed i den anden kontraherende stat  

 gennem et dér beliggende fast driftssted eller udøver frit  

 erhverv i denne anden stat fra et dér beliggende fast sted, og den  

 rettighed eller det formuegode, som ligger til grund for den udbetalte  

 indkomst, har direkte forbindelse med et sådant fast driftssted eller  

 fast sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
 3. Uanset bestemmelserne i stykkerne 1 og 2 kan indkomster, som ikke er  

 omhandlet i de forudgående artikler i denne overenskomst, og som  

 oppebæres af en person, der er hjemmehørende i en kontraherende  

 stat, beskattes i den anden stat, når de hidrører fra denne  

 anden stat.
Artikel 24 Ophævelse af dobbeltbeskatning 1. Den lovgivning, der er i kraft i de kontraherende stater, skal fortsat  

 være gældende for beskatning af indkomst i de respektive  

 kontraherende stater, medmindre andet udtrykkeligt er bestemt i denne  

 overenskomst.
Når indkomst er skattepligtig i begge kontraherende  

 stater, skal der gives lempelse for dobbeltbeskatning i overensstemmelse med  

 de følgende stykker i denne artikel.
 2. I Danmark:
(a)	Medmindre bestemmelserne i litra (c) medfører andet skal  

 Danmark i tilfælde hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kan beskattes i Thailand, indrømme fradrag i den  

 pågældende persons skat på indkomsten med et beløb  

 svarende til den indkomstskat, som er betalt i Thailand; (b)	fradraget skal imidlertid ikke overstige den del af  

 indkomstskatten, beregnet inden fradraget er givet, der svarer til den  

 indkomst, som kan beskattes i Thailand; (c)	i tilfælde hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kun kan beskattes i Thailand, kan Danmark medregne denne  

 indkomst i beskatningsgrundlaget, men skal i indkomstskatten tillade  

 fradraget den del af indkomstskatten, som kan henføres til den  

 indkomst, der hidrører fra Thailand.
(d)	Hvor der i medfør af lovgivningen i Thailand er  

 indrømmet fritagelse for eller nedsættelse af thailandsk skat,  

 der i overensstemmelse med artikel 7 skal betales af fortjeneste, som et  

 dansk foretagende har oppebåret fra et fast driftssted i Thailand, skal  

 der ved anvendelsen af litra (a) og litra (b) indrømmes fradrag i  

 dansk skat for thailandsk skat, som om en sådan fritagelse eller  

 nedsættelse ikke var blevet indrømmet.
Det er en  

 forudsætning for dette, at det faste driftssted driver  

 erhvervsvirksomhed (bortset fra virksomhed inden for den finansielle sektor),  

 og at ikke over 25 pct. af sådan fortjeneste består af renter og  

 fortjeneste ved afhændelse af aktier og obligationer eller består  

 af fortjeneste, der hidrører fra tredjeland.
 (e)	I tilfælde hvor udbytte er betalt af et selskab, der er  

 hjemmehørende i Thailand, til en person (som er et selskab), der er  

 hjemmehørende i Danmark, og som direkte eller indirekte ejer 25 pct.  

 eller mere af aktiekapitalen i det førstnævnte selskab, skal  

 sådant udbytte være fritaget for beskatning i Danmark, forudsat  

 at det udbyttebetalende selskab driver erhvervsmæssig virksomhed  

 (bortset fra virksomhed inden for den finansielle sektor), og at ikke over 25  

 pct. af selskabets fortjeneste består af renter og fortjeneste fra  

 afhændelse af aktier og obligationer eller består af fortjeneste,  

 der hidrører fra tredjelande.
(f)	Ved anvendelsen af litra (a) og (b) i dette stykke skal thailandsk  

 skat på royalties, som betales som vederlag for anvendelsen af, eller  

 retten til at anvende, ethvert patent, varemærke, mønster eller  

 model, tegning, hemmelig formel eller fremstillingsmetode, eller for  

 oplysninger om industriel, kommerciel eller videnskabelig erfaring, og for  

 anvendelsen af eller retten til at anvende industrielt, kommercielt eller  

 videnskabeligt udstyr i forbindelse hermed, anses for at være betalt  

 med den sats, der gælder efter artikel 12, stykke 2, når de  

 aktiver, for hvilke der er betalt royalties, er anvendt i forbindelse med  

 virksomhed (bortset fra virksomhed inden for den finansielle sektor), som er  

 udøvet i Thailand.
Thailandsk skat skal dog i intet tilfælde  

 anses for at være betalt med en skat, der er højere end den  

 skattesats, der gælder for royalties under thailandsk lovgivning.
 Denne bestemmelse finder ikke anvendelse, når royalties betales  

 mellem forbundne foretagender som omhandlet i artikel 9, eller når  

 royalties betales i forbindelse med aktiver, som sælges og leases  

 tilbage af den, som betaler royalties.
(g)	Bestemmelserne i litra (d) - (f) skal finde anvendelse i de  

 første 10 år, hvori overenskomsten er gældende.
De  

 kompetente myndigheder skal rådføre sig med hinanden for at  

 afgøre, om denne periode skal forlænges.
En sådan  

 forlængelse skal være gældende fra den dato og under  

 iagttagelse af sådanne ændringer og betingelser, herunder  

 betingelser vedrørende ophør, som måtte blive fastsat  

 mellem de kontraherende stater gennem udveksling af noter ad diplomatisk vej  

 eller på enhver anden måde, der er i overensstemmelse med deres  

 forfatningsmæssige procedurer.
4. I Thailand skal dansk skat, der i overensstemmelse med denne  

 overenskomst betales af indkomst hidrørende fra kilder i Danmark,  

 indrømmes som fradrag i den thailandske skat, der skal betales af den  

 pågældende indkomst.
Fradraget skal dog ikke overstige den del af  

 den thailandske skat, beregnet før fradraget er givet, der kan  

 henføres til sådan indkomst.
 5. I tilfælde hvor indkomst i henhold til bestemmelserne i denne  

 overenskomst er fritaget for dansk skat, og hvor en fysisk person i henhold  

 til den gældende lovgivning i Thailand er skattepligtig af den  

 nævnte indkomst for så vidt angår det beløb, som er  

 overført til eller modtaget i Thailand og ikke for så vidt  

 angår hele beløbet, skal den fritagelse, der skal gives i  

 Danmark efter denne overenskomst, kun omfatte den del af indkomsten, som er  

 beskattet i Thailand.
Artikel 25 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold,  

 særligt med hensyn til hjemsted, er eller måtte blive undergivet.  

 Uanset bestemmelserne i artikel 1 skal denne bestemmelse også finde  

 anvendelse på personer, der ikke er hjemmehørende i en af eller  

 begge de kontraherende stater.
 2. Statsløse personer, der er hjemmehørende i en  

 kontraherende stat, skal ikke i nogen af de kontraherende stater kunne  

 undergives nogen beskatning eller dermed forbundne krav, som er anderledes  

 eller mere byrdefulde end den beskatning og dermed forbundne krav, som  

 statsborgere i den pågældende stat under samme forhold,  

 særligt med hensyn til hjemsted, er eller måtte blive  

 undergivet.
 3. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat ved udøvelse af samme virksomhed.
 4. Medmindre bestemmelserne i artikel 9, stykke 1, artikel 11, stykke 7,  

 eller artikel 12, stykke 6, finder anvendelse, skal renter, royalties og  

 andre udbetalinger, der betales af et foretagende i en kontraherende stat til  

 en person, der er hjemmehørende i den anden kontraherende stat, ved  

 ansættelsen af et sådant foretagendes skattepligtige fortjeneste  

 være fradragsberettigede under samme betingelser, som hvis de var  

 blevet betalt til en person, der er hjemmehørende i den  

 førstnævnte stat.
 5. Foretagender i en kontraherende stat, hvis kapital helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed  

 forbundne krav, som er anderledes eller mere byrdefulde end den beskatning og  

 dermed forbundne krav, som andre tilsvarende foretagender i den  

 førstnævnte stat er eller måtte blive undergivet.
 6. Bestemmelserne i denne artikel skal ikke kunne fortolkes således,  

 at de forpligter en kontraherende stat til at yde de samme personlige  

 skattemæssige begunstigelser, lempelser og nedsættelser på  

 grund af civilstand og familiemæssige forpligtelser, som ydes til  

 personer, der er hjemmehørende i denne stat, til personer som er  

 hjemmehørende i den anden kontraherende stat.
 7. Bestemmelserne i denne artikel skal kun finde anvendelse på  

 skatter, som er omfattet af denne overenskomst.
Artikel 26 Fremgangsmåden ved indgåelse af gensidige  

 aftaler 1. I tilfælde hvor en person mener, at foranstaltninger truffet af  

 en af eller begge de kontraherende stater for ham medfører eller vil  

 medføre en beskatning, som ikke er i overensstemmelse med  

 bestemmelserne i denne overenskomst, kan han, uanset hvilke retsmidler der  

 måtte være foreskrevet i disse staters interne lovgivning,  

 indbringe sin sag for den kompetente myndighed i den kontraherende stat, hvor  

 han er hjemmehørende eller, hvis hans sag er omfattet af artikel 25,  

 stykke 1, for den kompetente myndighed i den kontraherende stat, hvor han er  

 statsborger.
Sagen skal indbringes inden tre år fra den dag, hvor der  

 er givet ham den første underretning om den foranstaltning, der  

 medfører en beskatning, som ikke er i overensstemmelse med  

 bestemmelserne i overenskomsten.
 2. Den kompetente myndighed skal, hvis indsigelsen forekommer den at  

 være berettiget, og hvis den ikke selv kan nå frem til en rimelig  

 løsning, søge at løse sagen ved gensidig aftale med den  

 kompetente myndighed i den anden kontraherende stat med henblik på at  

 undgå en beskatning, der ikke er i overensstemmelse med overenskomsten.  

 Sagen skal indbringes inden for de tidsfrister, der er fastsat i den interne  

 lovgivning i den kontraherende stat, hvor skatteyderen er  

 hjemmehørende.
3. De kontraherende staters kompetente myndigheder skal søge ved  

 gensidig aftale at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke  

 er omhandlet i overenskomsten.
4. De kontraherende staters kompetente myndigheder kan træde i  

 direkte forbindelse med hinanden med henblik på at opnå enighed i  

 overensstemmelse med de foregående stykker.
Når det  

 skønnes tilrådeligt mundtligt at udveksle synspunkter med  

 henblik på at kunne opnå enighed, kan sådan udveksling af  

 synspunkter finde sted gennem en kommission bestående af  

 repræsentanter for de kontraherende staters kompetente myndigheder.
Artikel 27 Udveksling af oplysninger 1. De kontraherende staters kompetente myndigheder skal udveksle  

 sådanne oplysninger, som er nødvendige for at gennemføre  

 bestemmelserne i denne overenskomst eller i de kontraherende staters interne  

 lovgivning vedrørende skatter, der omfattes af overenskomsten, for  

 så vidt som denne beskatning ikke strider mod overenskomsten.  

 Udvekslingen af oplysninger er ikke begrænset af artikel 1. Alle  

 oplysninger, der modtages af en kontraherende stat, skal behandles som  

 hemmelige på samme måde som oplysninger, der er opnået i  

 henhold til denne stats interne lovgivning og må kun meddeles til  

 personer eller myndigheder (herunder domstole og forvaltningsmyndigheder),  

 der er beskæftiget med ligning, opkrævning, inddrivelse eller  

 retsforfølgning med hensyn til, eller klageafgørelser i  

 forbindelse med, de skatter der er omfattet af overenskomsten.
Sådanne  

 personer eller myndigheder må kun benytte oplysningerne til de  

 nævnte formål.
De kan meddele oplysningerne under offentlige  

 retshandlinger eller i retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat en pligt  

 til:
(a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; (b)	at meddele oplysninger, som ikke kan opnås i henhold til  

 denne eller den anden kontraherende stats lovgivning eller normale  

 forvaltningspraksis; (c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
Artikel 28 Medlemmer af diplomatiske repræsentationer og  

 konsulære embeder Intet i denne overenskomst skal berøre de  

 skattemæssige begunstigelser, som medlemmer af diplomatiske  

 repræsentationer eller konsulære embeder nyder i henhold til  

 folkerettens almindelige regler eller særlige aftaler.
Artikel 29 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til de områder under Danmarks  

 suverænitet, som udtrykkeligt er holdt uden for denne overenskomsts  

 anvendelse, eller til ethvert område, for hvis internationale  

 forbindelser Danmark er ansvarlig, og som påligner skatter af  

 væsentlig samme art som de skatter, på hvilke overenskomsten  

 finder anvendelse.
Enhver sådan udvidelse skal have virkning fra det  

 tidspunkt og være undergivet sådanne ændringer og  

 betingelser, herunder betingelser vedrørende opsigelse, som  

 måtte blive fastsat og aftalt mellem de kontraherende stater i noter,  

 der skal udveksles ad diplomatisk vej, efter at de forfatningsmæssige  

 betingelser er opfyldt.
 2. Medmindre de kontraherende stater aftaler andet, skal opsigelsen af  

 overenskomsten af en af dem i henhold til artikel 31, på den måde  

 som er angivet i nævnte artikel, også bringe anvendelsen af  

 overenskomsten til ophør på ethvert område, til hvilken  

 den er blevet udvidet i henhold til denne artikel.
Artikel 30 Ikrafttræden 1. De kontraherende staters regeringer skal give hinanden underretning om,  

 at de forfatningsmæssige betingelser for overenskomstens  

 ikrafttræden er opfyldt.
 2. Overenskomsten skal træde i kraft 30 dage efter datoen for den  

 sidste af de i stykke 1 omhandlede underretninger, og dens bestemmelser skal  

 have virkning som følger:
(a)	I Thailand (i)	for så vidt angår skatter indeholdt ved kilden, for  

 beløb betalt eller overført fra og med den 1. januar i det  

 år, der følger efter det, hvor overenskomsten træder i  

 kraft; (ii)	for så vidt angår andre indkomstskatter, for  

 skatteår eller regnskabsperioder der begynder fra og med den 1. januar  

 i det år, der følger efter det, hvor overenskomsten træder  

 i kraft.
(b)	I Danmark (i)	for så vidt angår skatter indeholdt ved kilden, for  

 indkomst som oppebæres fra og med den 1. januar i det kalenderår,  

 der følger efter det år, hvor overenskomsten træder i  

 kraft; (ii)	for så vidt angår andre indkomstskatter, for skatter  

 som skal betales vedrørende ethvert indkomstår, som begynder fra  

 og med den 1. januar i det kalenderår, der følger efter det  

 år, hvor overenskomsten træder i kraft.
 3. Overenskomst mellem Den Kongelige Regering i Danmark og Den Kongelige  

 Regering i Thailand til undgåelse af dobbeltbeskatning og forhindring  

 af beskatningsunddragelse for så vidt angår indkomstskat og  

 formueskat, undertegnet i Bangkok den 14. april 1965, skal ophøre med  

 at have virkning for så vidt angår indkomst, som er omfattet af  

 denne overenskomst i medfør af bestemmelserne i stykke 2.
Artikel 31 Opsigelse Denne overenskomst skal forblive i kraft uden  

 tidsbegrænsning, men hver af de kontraherende stater kan opsige  

 overenskomsten ved ad diplomatisk vej at give skriftlig meddelelse om  

 opsigelsen senest den 30. juni i ethvert kalenderår, efter at der er  

 forløbet et tidsrum på 5 år fra det år  

 overenskomsten træder i kraft.
 I så fald skal overenskomsten ophøre med at  

 have virkning som følger:
(a)	I Thailand (i)	for så vidt angår skatter indeholdt ved kilden, for  

 beløb betalt eller overført fra og med den 1. januar i det  

 år, der følger efter det, hvor meddelelsen er givet; (ii)	for så vidt angår andre indkomstskatter, for  

 skatteår eller regnskabsperioder der begynder fra og med den 1. januar  

 i det år, der følger efter det, hvor meddelelsen er  

 givet.
(b)	I Danmark (i)	for så vidt angår skatter indeholdt ved kilden, for  

 indkomst som oppebæres fra og med den 1. januar i det kalenderår,  

 der følger efter det år, hvor meddelelsen er givet; (ii)	for så vidt angår andre indkomstskatter, for skatter  

 som skal betales vedrørende ethvert indkomstår, som begynder fra  

 og med den 1. januar i det kalenderår, der følger efter det  

 år, hvor meddelelsen er givet.
 Til bekræftelse heraf har de undertegnede, dertil  

 behørigt befuldmægtigede af deres respektive regeringer,  

 underskrevet denne overenskomst.
 Udfærdiget i to eksemplarer i Bangkok, den 23.  

 februar 1998, på engelsk.
Niels Kaas Dyrlund For Regeringen i Kongeriget Danmark Surin Pitsuwan For Regeringen i Kongeriget Thailand PROTOKOL Ved undertegnelsen af overenskomsten mellem Kongeriget  

 Danmark og Kongeriget Thailand til undgåelse af dobbeltbeskatning og  

 forhindring af skatteunddragelse for så vidt angår  

 indkomstskatter, er de undertegnede blevet enige om følgende  

 bestemmelser, som skal udgøre en integrerende del af  

 overenskomsten:
 1.
 (1)	For så vidt angår artikel 5, stykke 3: Hvis en person,  

 som er hjemmehørende i en kontraherende stat, stiller et pakhus eller  

 enhver anden indretning i en af de kontraherende stater til rådighed  

 for andre personer med henblik på oplagring af varer, skal han anses  

 for at udøve virksomhed i denne kontraherende stat gennem et fast  

 driftssted.
 (2)	For så vidt angår artikel 5, stykke 3, litra (a) og (b)  

 er der enighed om, at anvendelsen af indretninger til udlevering skal anses  

 for at udgøre et fast driftssted, hvis disse anvendes som et  

 salgssted.
2. For så vidt angår artikel 7 er der enighed om, at intet i  

 denne artikel skal berøre anvendelsen af skattelovgivningen i en  

 kontraherende stat vedrørende skatteligningen af en person i de  

 tilfælde, hvor de oplysninger, der står til rådighed for  

 skattemyndighederne i denne stat, er utilstrækkelige til at  

 fastsætte denne persons skattepligtige fortjeneste, under  

 forudsætning af at resultatet vil være i overensstemmelse med de  

 principper, der er indeholdt i artiklen.
Udtrykket »fortjeneste« i artikel 7  

 skal henvise til indkomst eller fortjeneste.
 3. For så vidt angår artikel 8, stk. 2, er der enighed  

 om, at den laveste af de skattesatser, som anvendes af Thailand på  

 indkomst, som oppebæres af et foretagende i et hvilket som helst andet  

 land ved drift af skibe i international trafik, skal finde anvendelse  

 på denne overenskomst.
 4. For så vidt angår artikel 10, stk. 5: Hvis Thailand  

 efter denne overenskomst er undertegnet indgår en overenskomst til  

 undgåelse af dobbeltbeskatning med et tredjeland, i hvilken der ikke  

 findes bestemmelser om skat på anvendelsen af fortjenesten som  

 omhandlet i det anførte stykke, eller hvori der fastsættes en  

 lavere sats end i denne overenskomst, skal denne fritagelse eller lavere sats  

 finde anvendelse på denne overenskomst.
 5. For så vidt angår artikel 11, stykke 4, er der enighed om,  

 at udtrykket »rente« omfatter rente betalt i forbindelse med kreditsalg  

 så vel som gebyrer og provisioner betalt i forbindelse med optagelse af  

 lån.
 Til bekræftelse heraf har de undertegnede, dertil  

 behørigt befuldmægtigede af deres respektive regeringer,  

 underskrevet denne protokol.
 Udfærdiget i to eksemplarer i Bangkok, mandag den  

 23. februar 1998, på engelsk.
For Regeringen i Kongeriget Danmark Niels Kaas Dyrlund For Regeringen i Kongeriget Thailand Surin Pitsuwan Bemærkninger til lovforslaget.
Almindelige bemærkninger Formålet med lovforslaget er at bemyndige regeringen  

 til at tiltræde en dobbeltbeskatningsoverenskomst mellem Danmark og  

 Thailand, og dermed gennemføre dens bestemmelser i Danmark, når  

 overenskomstens betingelser herfor er opfyldt.
Overenskomsten afløser  

 en overenskomst, som blev indgået i 1965. Den eksisterende overenskomst  

 er på en række punkter forældet.
Dobbeltbeskatningsoverenskomsten har til  

 formål at undgå international dobbeltbeskatning som følge  

 af, at både Danmark og Thailand beskatter en person eller et selskab af  

 samme indkomst.
Dette sker typisk, når en person eller et selskab , der  

 er hjemmehørende i den ene stat, modtager indkomst fra den anden  

 stat.
 Den foreliggende dobbeltbeskatningsoverenskomst indeholder  

 regler for, hvornår Danmark henholdsvis Thailand kan beskatte indkomst,  

 som en person, der er hjemmehørende i den ene stat (  

 bopælsstaten ), modtager fra den anden stat ( kildestaten ). Desuden  

 indeholder overenskomsten bestemmelser om, hvordan dobbeltbeskatning skal  

 lempes, den såkaldte metodebestemmelse ( overenskomstens artikel 24 ),  

 og en bestemmelse om administrativ bistand gennem udveksling af oplysninger (  

 overenskomstens artikel 27 ).
 Metodebestemmelsen er nødvendig, fordi  

 dobbeltbeskatningsoverenskomsten ikke afskærer bopælsstaten fra  

 at medregne den udenlandske indkomst i sit beskatningsgrundlag.  

 Dobbeltbeskatningen ophæves først »efterfølgende«.
Lempelsesmetoden er for Danmarks vedkommende  

ordinær credit samt matching credit i visse  

 tilfælde.
Ordinær credit indebærer, at når personer  

 eller selskaber, der er hjemmehørende i Danmark, modtager indkomst fra  

 kilder i Thailand, og Thailand i henhold til overenskomsten har ret til at  

 beskatte denne indkomst, skal Danmark tillade, at den skat, der er betalt i  

 Thailand af denne indkomst, fratrækkes i den danske skat af den samme  

 indkomst.
Fradraget kan ikke overstige den danske skat af denne indkomst.  

 Matching credit indebærer, at Danmark i visse tilfælde skal give  

 nedslag som om, der var betalt almindelig skat af en indkomst uanset, at  

 skatten er nedsat for at fremme udenlandske investeringer.
Der gives  

 således credit for et beløb, der er større end den  

 faktiske skattebetaling i Thailand.
Matching credit omfatter  

 forretningsmæssig indkomst uden for den finansielle sektor.
Endvidere  

 medregnes udbytter fra thailandske datterselskaber til danske moderselskaber  

 ikke i den skattepligtige indkomst ( eksemptes ), uanset at skatten i  

 Thailand på datterselskabet dér har været nedsat.
Der  

 gives endvidere matching credit for royalties.
Denne matching credit er  

 kombineret med en anti-misbrugsbestemmelse, således at der ikke kan  

 spekuleres i »salg og tilbageleasing«.
Bestemmelserne om matching credit er  

 begrænset til at gælde i 10 år.
Endelig er der en  

 særlig bestemmelse om, at såfremt en indkomst med dansk kilde,  

 som Thailand har ret til at beskatte i overensstemmelse med overenskomsten,  

 ikke beskattes i Thailand som følge af, at den ikke hjemtages til  

 Thailand, kan Danmark beskatte denne indkomst.
Bestemmelserne om matching credit følger de  

 bestemmelser, der findes i en række nyere danske  

 dobbeltbeskatningsoverenskomster.
Der er dog kun givet matching credit for  

 royalties i én anden nyere dobbeltbeskatningsoverenskomst, nemlig  

 overenskomsten med Vietnam.
Efter den gældende dobbeltbeskatningsoverenskomst  

 skal der gives lempelse efter eksemptionsprincippet.
Dette indebærer,  

 at Danmark i de tilfælde, hvor en indkomst med kilde i Thailand efter  

 den gældende overenskomst kan beskattes dér, skal give nedslag  

 for thailandsk skat efter forholdet mellem indkomsten fra Thailand og den  

 samlede indkomst.
Da denne lempelsesmetode ikke tager hensyn til  

 størrelse af den udenlandske skat, har personer og selskaber med  

 hjemsted i Danmark automatisk fået fordel af alle thailandske  

 skattenedsættelser uanset indkomstens art.
Dette, i kombination med, at  

 den gældende overenskomst tillægger kildestaten ( her Thailand )  

 den fulde beskatningsret til renter og udbytter uden for  

 moder-datterselskabsforhold, betyder, at disse indkomster ikke beskattes i  

 Danmark.
Den gældende overenskomst har dermed været  

 særdeles egnet til skattespekulation, hvilket dog i vid  

 udstrækning er imødegået gennem intern dansk lovgivning,  

 herunder navnlig lovfæstelsen af, at den danske skat, der kan gives  

 credit i, er skatten på den danske nettoindkomst fra udlandet.
På  

 denne baggrund er den foreliggende overenskomst væsentligt bedre end  

 den eksisterende.
 Endelig tager den gældende overenskomst ikke  

 højde for, at personer med hjemsted i Thailand, der modtager indkomst  

 fra Danmark, som Thailand i medfør af overenskomsten kan beskatte, kan  

 undgå den thailandske beskatning ved ikke at hjemtage den danske  

 indkomst til Thailand.
 Lempelsesmetoden er for Thailands vedkommende  

 ordinær credit.
Dobbeltbeskatningsoverenskomsten følger i vid  

 udstrækning den model for dobbeltbeskatningsoverenskomster, der er  

 udarbejdet i OECD-regi, og som også ligger til grund for det danske  

 forhandlingsgrundlag.
Der er dog visse bestemmelser, der følger den  

 model, der er udarbejdet i FN-regi for dobbeltbeskatningsoverenskomster til  

 brug for forhandlinger mellem industrialiserede lande og udviklingslande.  

 Ingen af modellerne er bindende for de to organisationers medlemsstater.
I  

 praksis ses der mange afvigelser fra modellerne, da en overenskomst er et  

 kompromis mellem to stater.
Hertil kommer, at en overenskomst må rettes  

 til efter lovgivningen i de to stater.
Under gennemgangen af overenskomstens  

 enkelte bestemmelser nedenfor, vil der blive gjort rede for de  

 væsentligste afvigelser fra OECD s model.
 Det skal særligt bemærkes, at den foreliggende  

 overenskomst ikke ændrer ved beskatningsretten til pensioner.  

 Både efter den gældende og den foreliggende overenskomst er der  

 fuld kildestatsbeskatning af alle pensioner.
 Som noget nyt indeholder overenskomsten en bestemmelse om  

 beskatning af virksomhed i forbindelse med forundersøgelser,  

 efterforskning og udvinding af kulbrinter.
Administrative konsekvenser Lovforslaget skønnes ikke at have væsentlige  

 administrative konsekvenser.
Forholdet til EU-retten Lovforslaget indeholder ikke EU-retlige aspekter.
 Lovforslagets økonomiske og erhvervsmæssige  

 konsekvenser.
Formålet med dobbeltbeskatningsoverenskomster er at  

 fjerne de hindringer, som dobbeltbeskatning kan medføre for  

 udviklingen af de økonomiske relationer mellem landene.
Herved  

 får personer og virksomheder i det ene land bedre skattemæssige  

 betingelser for investering, etablering og arbejde i det andet land som  

 følge af, at dobbeltbeskatning minimeres.
Dette har navnlig betydning  

 i forbindelse med grænseoverskridende betalinger af renter, udbytter og  

 royalties, idet kildestaten beskatter disse betalinger på bruttobasis,  

 mens bopælsstaten beskatter på nettobasis.
Uden overenskomstens nedsættelse af kildestatens  

 beskatning af disse betalinger, ville der meget ofte forekomme  

 dobbeltbeskatning, hvis der skulle lempes med hjemmel i intern lovgivning,  

 idet bopælsstatens skat som oftest ikke ville være  

 tilstrækkelig til fuldt ud at kunne rumme kildestatens skat på  

 disse betalinger.
Denne dobbeltbeskatning ville ødelægge  

 incitamentet til at investere i den anden stat.
Samtidig ville det betyde en  

 ringere konkurrencemæssig stilling for danske virksomheder sammenlignet  

 med virksomheder fra lande, der har en dobbeltbeskatningsoverenskomst, i  

 dette tilfælde med Thailand.
Overenskomsten giver også  

 større klarhed og sikkerhed ved vurderingen af de skattemæssige  

 konsekvenser af økonomiske dispositioner.
Virkningen af overenskomsten er begrænset til de  

 områder, hvor der sker ændringer i forhold til den gældende  

 overenskomst.
De væsentligste ændringer for så vidt  

 angår dansk beskatning vedrører udbytter, renter, royalties samt  

 overskud i et fast driftssted.
 Hvad angår udbytter fra et selskab i et af landene  

 til et selskab / en person i det andet land kan disse efter forslaget  

 højst beskattes i kildestaten med 10 pct. i  

 moder/datterselskabsforhold mod 20 pct. efter den gældende  

 overenskomst.
Renter fra et af landene til et selskab / en person i det  

 andet land kan efter forslaget højst beskattes med 10 pct. i  

 kildestaten for finansielle institutioner og 15 pct. i andre situationer,  

 hvor den gældende overenskomst tillagde kildestaten beskatningsret  

 efter satsen i intern lovgivning.
Satsen for beskatning af renter i Thailand  

 er aktuelt 15 pct.
 For royalties er satsen sat ned fra 15 pct. til 5 pct. for  

 så vidt angår kunstneriske royalties og fastholdt på 15  

 pct. for andre royalties.
 Den lavere beskatning skønnes at medføre et  

 beskedent dansk merprovenu som følge af en mindre lempelse i den  

 danske skat.
 Overskud i et fast driftssted, der ejes af et selskab i  

 det andet land, kan efter den nye overenskomst pålægges en  

 tillægsskat på indtil 10 pct. (»branch profit tax«). Dette kan  

 medføre et beskedent provenutab som følge af en øget  

 lempelse i den danske skat, idet Danmark ikke har intern lovhjemmel til at  

 udnytte denne beskatningsret.
Lempelsesmetoden for indkomst (eller formue), der  

 beskattes i Thailand skifter fra eksemption til credit.
Den thailandske skat  

 er generelt noget mindre end den danske, hvilket vil medføre, at der  

 skal gives en lavere lempelse end under den gældende overenskomst.
Det  

 er dog ikke muligt at skønne over, hvor stort et merprovenu der kan  

 blive tale om.
Dette afhænger af udviklingen i etablering og betalinger  

 de to lande imellem.
Med hensyn til overenskomsten og dansk erhvervsliv kan det  

 bl.a. nævnes, at nedsættelsen af kildestatsbeskatningen på  

 udbytter, renter og royalties medfører, at virksomhedernes danske skat  

 nemmere kan indeholde lempelsen for thailandsk skat.
Dermed øges  

 incitamentet til at investere i Thailand.
 Danske virksomheder, som har overskud i et fast driftssted  

 i Thailand vil dog kunne opleve en højere beskatning som følge  

 af, at Thailand kan beskatte overskuddet med en tillægsskat på 10  

 pct.
 Alt i alt er overenskomsten en tiltrængt  

 ændring i forhold til den gældende overenskomst, der med sine  

 høje kildestatsskatter og lempelse efter eksemptionsmetoden er helt  

 utidssvarende og som vil kunne benyttes til skattespekulation i et vist  

 omfang.
 Sammenfatning af økonomiske og administrative  

 konsekvenser.
Positive konsekvenser Negative konsekvenser Økonomiske konsekvenser for stat, amter og kommuner Beskedent merprovenu som følge af nedsat lempelse for skat på  

 udbytter, renter og royalties samt fra overgang til creditlempelse.
Beskedent provenutab i det omfang Thailand pålægger »branch  

 profit tax« Administrative konsekvenser for stat, amter og kommuner Ingen Ingen Økonomiske konsekvenser for erhvervslivet Mindre kildestatsbeskatning af renter, udbytter og royalties fra  

 Thailand.
 Noget mindre lempelse for thailandske skatter ved skifte fra  

 eksemptionslempelse til creditlempelse.
Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Ingen Ingen Bemærkninger til lovforslagets enkelte  

 bestemmelser Til § 1 Efter lovforslagets § 1 bemyndiges regeringen  

 til at tiltræde dobbeltbeskatningsoverenskomsten mellem Danmark og  

 Thailand.
Overenskomsten er optaget som bilag til lovforslaget, og dens  

 bestemmelser gennemgås nedenfor.
Regeringen vil efter lovens vedtagelse  

 kunne gennemføre overenskomstens bestemmelser i Danmark, når  

 dens betingelser herfor er opfyldt.
Disse betingelser er, at de kontraherende staters  

 regeringer skal give hinanden underretning om, at de forfatningsmæssige  

 betingelser for overenskomstens ikrafttræden er opfyldt.
For  

 Danmarks vedkommende vil det sige, at det foreliggende lovforslag er endeligt  

 vedtaget og trådt i kraft.
Overenskomsten vil træde i kraft  

 på den 30. dag efter den sidste af disse underretninger, og den skal  

 have virkning i Danmark -	for så vidt angår skatter indeholdt ved kilden, for  

 indkomst der oppebæres fra og med den 1. januar i det kalenderår,  

 der følger efter det år, hvor overenskomsten træder i  

 kraft; -	for så vidt angår andre indkomstskatter, for skatter som  

 skal betales vedrørende ethvert indkomstår, som begynder fra og  

 med den 1. januar i det kalenderår, der følger efter det  

 år, hvor overenskomsten træder i kraft., jfr. artikel  

 30.
Overenskomsten vil derefter være en del af de to  

 staters skattelovgivning.
Samtidig ophører den gældende  

 overenskomst med at have virkning.
 De enkelte artikler i den dansk-thailandske  

 dobbeltbeskatningsoverenskomst har følgende bestemmelser:
Artikel 1 De af overenskomsten omfattede personer Overenskomsten omfatter juridiske og fysiske personer, der  

 er hjemmehørende i en eller begge stater.
Typisk vil situationen  

 være den, at en person er fuldt skattepligtig til den ene stat,  

 bopælsstaten, og begrænset skattepligtig til den anden stat,  

 kildestaten.
Artikel 2 De af overenskomsten omfattede skatter Artikelen opregner de skatter, der er omfattet af  

 overenskomsten.
Alle danske skatter er omfattet, uanset om de er  

 pålignet af staten, amterne eller kommunerne.
Overenskomsten omfatter  

 desuden alle skatter af samme eller væsentligt samme art, som efter  

 overenskomstens underskrivelse pålignes som tillæg til eller i  

 stedet for de gældende skatter.
Artikel 3 Almindelige definitioner Artiklen definerer i stk. 1 en række
generelle begreber, der anvendes i overenskomsten, og som over alt i  

 overenskomsten har den anførte betydning.
Færøerne og  

 Grønland er specifikt undtaget fra definitionen af Danmark.
 Foruden at definere det geografiske  

 anvendelsesområde, defineres begreberne person, selskab, foretagende  

 i en kontraherende stat, international trafik, kompetent myndighed, skat og  

 statsborger.
 Stk. 2 bestemmer, at med mindre andet følger  

 af sammenhængen, skal alle udtryk, der ikke er defineret i  

 overenskomsten, tillægges den betydning, som det har på dette  

 tidspunkt i denne stats lovgivning med henblik på de skatter, på  

 hvilke overenskomsten finder anvendelse.
Artikel 4 Skattemæssigt hjemsted Stk. 1 fastlægger, hvad der skal forstås  

 ved udtrykket »en person, der er hjemmehørende i en kontraherende  

 stat«.
 Bestemmelsen hænger snævert sammen med artikel  

 1. I denne artikel blev den kreds af personer, der dækkes af  

 overenskomsten, netop betegnet som: »personer, der er hjemmehørende i  

 en af eller begge kontraherende stater«.
 Rækkevidden af artikel 1 kan derfor kun  

 forstås i sammenhæng med artikel 4.
 »Hjemmehørende« er en person, der er fuldt  

 skattepligtig til en stat i medfør af dennes lovgivning på basis  

 af kriterier som bopæl, hjemsted, ledelsens sæde o.l.
 En person kan udmærket være fuldt  

 skattepligtig til begge stater i medfør af disses lovgivning.
I så fald bliver det bydende nødvendigt at  

 afgøre, i hvilken stat en person er »hjemmehørende« med den  

 virkning, at denne stat har status som bopælsstat.
Dette hænger  

 sammen med, at beskatningsretten til de forskellige typer indkomst, i  

 medfør af de efterfølgende artikler, tillægges  

 henholdsvis bopælsstaten eller kildestaten.
Beskatningsretten kan  

 også være delt mellem bopæls-og kildestat.
Også i de  

 tilfælde, er det afgørende at vide, hvilken status hver af  

 staterne har.
 Mens der således kan være tale om to gange  

 fuld skattepligt, kan en skatteyder aldrig være  

 hjemmehørende i mere end en stat i henhold til overenskomsten.
 I tilfælde af fuld skattepligt til begge stater,  

 indeholder resten af artiklen en række kriterier for, hvilken stat der  

 skal have forrang som hjemmehørende-stat (bopælsstat).
 Synspunktet er, at skatteyderen er hjemmehørende  

 der, hvor tilknytnigskriterierne er de stærkeste.
 For fysiske personer afgøres  

 spørgsmålet i henhold til bestemmelserne i stk. 2.
 Der nævnes en række kriterier i litra a-d.
Kriterierne skal anvendes i den rækkefølge,  

 de nævnes.
Kun hvis det foranstående kriterium ikke giver en  

 løsning, kan man gå videre til det næste.
 For selskaber m.v. afgøres spørgsmålet  

 i henhold til bestemmelsen i stk. 3.
 Mens resten af artiklen svarer til de normale  

 model-kriterier, afviger stk. 3 væsentligt.
 Normalt vil man lade den stat, hvor den virkelige ledelse  

 har sit sæde være afgørende for  

 hjemmehørende-afgørelsen i de situationer, hvor et selskab er  

 undergivet fuld skattepligt til begge stater.
I den foreliggende overenskomst bestemmes det, at  

 spørgsmålet skal løses ved forhandling mellem de  

 kompetente myndigheder i hvert enkelt tilfælde.
Så længe  

 der ikke foreligger en sådan aftale, kan hver af staterne gå  

 frem, som om der ingen overenskomst var, idet ingen af dem er forpligtet til  

 at anse selskabet for hjemmehørende i den anden stat.
Afvigelsen skyldes, at der er forskel på dansk og  

 thailandsk lovgivning vedrørende anvendelsen af ledelsens sæde  

 som skattepligtskriterium.
Herved modvirkes evt. spekulation i at flytte  

 rundt på ledelsens sæde.
 Artikel 5.
Fast driftssted Artiklen definerer, hvad der skal forstås ved fast  

 driftssted.
 Bestemmelsen er af stor vigtighed, idet det er en  

 betingelse for, at kildestaten kan beskatte fortjeneste ved  

 erhvervsvirksomhed, som drives dér af et foretagende i den anden stat,  

 at erhvervsvirksomheden udøves gennem et fast driftssted i  

 kildestaten, jf. artikel 7, stk. 1.
 Bestemmelsen indeholder elementer fra FN-modellen, hvilket  

 vil sige, at definitionen er noget bredere end OECD-modellen.
Fast driftssted omfatter især et sted, hvorfra et  

 foretagende ledes, en filial, et kontor, en fabrik, et værksted, en  

 mine, olie- eller gaskilde, en gård eller en plantage.
Bygnings-,  

 anlægs-, samle- eller monteringsarbejde udgør et fast  

 driftssted, hvis det strækker sig over en periode eller perioder, der  

 tilsammen udgør mere end 6 måneder.
Denne frist er i  

 overensstemmelse med FN-modellen, mens OECD-modellen har en tidsfrist  

 på 12 måneder.
Den gældende overenskomst har en tidsfrist  

 på 3 måneder.
 Et foretagende, der leverer tjenesteydelser, herunder  

 rådgivning, gennem ansatte, får fast driftssted i kildestaten,  

 hvis rådgivningen vedvarer i kildestaten i en eller flere perioder, som  

 tilsammen varer mere end 6 måneder inden for en 12-måneders  

 periode.
 Denne er en FN-lignende bestemmelse.
 I artiklens stk. 3 opregnes en række  

 aktiviteter, der ikke udgør fast driftssted.
 I stk. 4 bestemmes, at en afhængig agent  

 udgør fast driftssted, hvis vedkommende har og sædvanligvis  

 udøver en fuldmagt i kildestaten til at indgå aftaler på  

 et foretagendes vegne.
Endvidere udgør agenten et fast driftssted, uanset  

 at vedkommende ikke har fuldmagt men sædvanligvis opretholder et  

 varelager i kildestaten, hvorfra vedkommende regelmæssigt effektuerer  

 ordrer eller leverer varer for foretagendet, eller sædvanligvis  

 modtager ordrer udelukkende eller næsten udelukkende for foretagendet  

 og dets koncernforbundne foretagender.
Denne bestemmelse er bredere end  

 OECD-modellen, men svarer til den gældende overenskomst.
 Efter stk. 5 giver en uafhængig agent ikke fast  

 driftssted.
 Stk.. 6 bestemmer, at et moder-datterselskabsforhold ikke  

 i sig selv medfører, at det ene selskab anses for et fast driftssted  

 for det andet.
Artikel 6 Indkomst af fast ejendom Artiklen bestemmer, at indkomst af fast ejendom  

 altid kan beskattes i den stat, hvor den faste ejendom er beliggende.
Denne  

 standardbestemmelse er suppleret med en bestemmelse om, at hvis en  

 aktiebesiddelse giver aktionæren brugsret over fast ejendom  

 tilhørende selskabet, kan indkomst hidrørende fra sådan  

 brugsret beskattes i den stat, hvor den faste ejendom er beliggende.
Artikel 7 Fortjeneste ved erhvervsvirksomhed Artiklen i den foreliggende overenskomst følger  

 OECD-modellen.
Stk. 1 fastslår den hovedregel, at fortjeneste  

 ved erhvervsvirksomhed kun kan beskattes i bopælsstaten, med mindre  

 virksomheden udøves gennem et fast driftssted i kildestaten.
Er dette  

 tilfældet, kan kildestaten beskatte den fortjeneste, der kan  

 henføres til det fast driftssted.
 Stk. 2-6 indeholder bestemmelser om opgørelsen  

 af indkomsten i det faste driftssted.
 Stk. 7 fastslår, at hvis en fortjeneste  

 omfatter indkomster, der er særskilt omhandlet i andre artikler, skal  

 de pågældende indkomster behandles efter bestemmelserne i disse  

 artikler.
Artikel 8 Skibsfart og luftfart Stk. 1 bestemmer, at indkomst ved drift af  

 luftfartøjer i international trafik kun kan beskattes i den stat, hvor  

 luftfartsforetagendet er hjemmehørende.
Stk. 2 bestemmer, at indkomst ved drift af skibe i  

 international trafik både kan beskattes i den stat, hvor  

 skibsfartsforetagendet er hjemmehørende, og i den anden stat.  

 Sidstnævnte stat skal nedsætte sin skat med et beløb  

 svarende til 50 pct. deraf.
Denne bestemmelse svarer ikke til OECD-modellen,  

 der giver den udelukkende beskatningsret til den stat, hvor  

 skibsfartsforetagendet er hjemmehørende.
Bestemmelsen svarer til den  

 gældende overenskomst, og findes i mange  

 dobbeltbeskatningsoverenskomster mellem Danmark og lande, der har  

 fragtskatter.
Thailand beskatter udenlandsk skibsfart med 3 pct. af  

 bruttofragtbeløbet.
Til bestemmelsen er der i protokollen knyttet en  

 mestbegunstigelsesklausul.
Såfremt Thailand indgår en  

 dobbeltbeskatningsoverenskomst med en anden stat, hvor raten for  

 kildestatsbeskatning er lavere, skal denne lavere sats også gælde  

 mellem Thailand og Danmark.
 Bestemmelserne i stk. 1 og 2 skal finde tilsvarende  

 anvendelse på indkomst, der oppebæres i tilknytning til indkomst  

 fra drift af skibe eller luftfartøjer i international trafik ved  

 udleje m.v. af containere, jfr. stk. 3.
 Efter stk. 4 finder bestemmelserne i stk. 1 og 2  

 også anvendelse på fortjeneste ved deltagelse i en pool, et  

 forretningsfællesskab m.v.
 Stk. 5 bestemmer, at stk. 1 og 4 kun skal finde  

 anvendelse på den del af SAS s fortjeneste, der svarer til den danske  

 deltagelse i SAS.
Artikel 9 Forbundne foretagender Artiklen knæsætter det såkaldte  

 »arms-length princip« for transaktioner mellem forbundne foretagender.
Heri  

 ligger, at forbundne foretagender skal handle med hinanden på samme  

 vilkår som de, der ville gælde på et frit marked mellem  

 uafhængige foretagender.
Hvis dette ikke er tilfældet, kan de to  

 stater foretage en regulering af indkomsten, således at denne kommer  

 til at svare til den, der ville være opnået, hvis man havde  

 handlet på almindelige markedsmæssige vilkår.
 Stk. 2 indeholder en bestemmelse om, at der kan  

 foretages en korresponderende ændring i den stat, der har beskattet en  

 indkomst, der retteligt skulle have været beskattet i den anden stat,  

 når denne anden stat har gennemført sin ændring i  

 ansættelsen.
Artikel 10 Udbytte I henhold til stk. 1 og 2 kan udbytte beskattes i den  

 stat, hvor aktionæren er hjemmehørende, men det kan dog  

 også beskattes i den stat, hvorfra det udbetales med 10 pct af  

 udbyttets bruttobeløb.
 Der sondres ikke mellem, om aktionæren er et  

 moderselskab eller ej.
 Efter OECD-modellen beskattes udbytte lavere, når de  

 tilfalder et moderselskab.
Efter den gældende overenskomst beskatter  

 kildestaten med 20 pct., når der er tale om et moderselskab, og med  

 intern udbytteskattesats i andre tilfælde.
Der er derfor tale om en  

 væsentlig nedsættelse i den foreliggende overenskomst.
 Stk. 3 definerer, hvad der skal forstås ved  

 udbytte.
 Hvis udbyttet indgår i et fast driftssted eller et  

 fast sted, og den aktiebesiddelse, der ligger til grund for udlodningen, har  

 direkte forbindelse med det faste driftssted eller faste sted, skal udbyttet  

 imidlertid beskattes som indkomst ved erhvervsmæssig virksomhed, jfr.  

 stk. 4.
Efter stk.5 kan en stat ikke beskatte udbytte, der betales  

 af et selskab i den anden stat, med mindre det betales til en person, der er  

 hjemmehørende i den førstnævnte stat, eller har direkte  

 forbindelse med et fast driftssted eller fast sted i den  

 førstnævnte stat.
Dette gælder, uanset om indkomsten er  

 indtjent i den førstnævnte stat.
Der kan pålignes en  

 »branch profits tax«, d.v.s. en skat på faste driftssteders overskud (  

 ud over den almindelige selskabsskat ) svarende til udbytteskatten efter  

 denne artikel.
Bestemmelsen er kommet ind på thailandsk foranledning.  

 Argumentet herfor er, at der skal ske en ens beskatning, uanset om  

 erhvervsvirksomheden drives gennem et datterselskab eller en filial.
I den  

 tilhørende protokol er der indsat en mestbegunstigelsesklausul, der  

 medfører, at hvis Thailand indgår en  

 dobbeltbeskatningsoverenskomst med et tredjeland, og overenskomsten anvender  

 en lavere sats end i overenskomsten med Danmark, skal denne lavere sats  

 også finde anvendelse for Danmarks vedkommende.
Artikel 11 Renter Efter stk. 1 og 2 kan renter beskattes i den stat,  

 hvor modtageren er hjemmehørende.
Den stat hvorfra de udbetales,  

 kildestaten, kan også beskatte renterne med 10 pct. af rentens  

 bruttobeløb, hvis modtageren er enhver form for finansiel institution,  

 og med 15 pct. i alle andre tilfælde.
Efter den gældende overenskomst, kan renten  

 beskattes fuldt ud i kildestaten efter dennes interne kildestatssats.
Den  

 foreliggende overenskomst er en væsentlig forbedring på dette  

 punkt.
Stk. 3 indeholder en undtagelsesbestemmelse,  

 hvorefter det udelukkende er bopælsstaten der beskatter renter,  

 når der er tale om lån, der er ydet, garanteret eller sikret af  

 den anden stat eller dennes nationalbank, eller ethvert andet organ, der er  

 helejet af eller kontrolleret af den anden stat.
Hermed skulle det være  

 sikret, at der ikke tages kildeskat af renter i forbindelse med  

 statsgaranterede eksportkreditter.
 Stk. 4 definerer renter.
 Efter stk. 5 kan kildestaten beskatte renten fuldt ud  

 som erhvervsindkomst, hvis den fordring, der ligger til grund for den betalte  

 rente, har direkte forbindelse med et fast driftssted eller fast sted, som  

 rentens retmæssige ejer, der er hjemmehørende i den anden stat,  

 har i kildestaten.
 Stk. 6 indeholder en definition af, hvor en rente  

 anses for at have kilde.
 Stk. 7 gentager det »arms-length princip«, der er  

 omhandlet i artikel 9.
Artikel 12 Royalties Royalties kan beskattes både i bopælsstaten og  

 kildestaten.
Kildestaten kan dog ikke beskatte kunstneriske, litterære  

 og videnskabelige royalties med mere end 5 pct., og 15 pct. i andre  

 tilfælde, jfr. stk. 1 og 2.
 Den gældende overenskomst fastsætter  

 kildestatens beskatning til 15 pct. i alle tilfælde.
Endvidere har den en særbestemmelse om, at indkomst  

 ved salg af ophavsrettigheder og, patenter m.v. kan beskattes i kildestaten  

 med 15 pct.
En tilsvarende bestemmelse findes ikke i den nye  

 overenskomst.
 Stk. 3 definerer royalties.
 Efter stk. 4 beskattes royalties som  

 erhvervsmæssig indkomst i kildestaten, hvis den rettighed eller det  

 formuegode, der ligger til grund for royaltybetalingen, har direkte  

 forbindelse med et fast driftssted eller fast sted, som  

 royaltybeløbets retmæssige ejer har i den anden stat.
 Stk. 5 fastlægger, hvor en royalty skal anses  

 for at have kilde.
 Stk. 6 gentager det »arms-length princip«, der er  

 omhandlet i artikel 9.
 Artikel 13.
Kapitalgevinster Efter stk. 1 tillægges beskatningsretten til  

 fortjeneste ved salg af fast ejendom kildestaten d.v.s. den stat, hvor  

 ejendommen er beliggende.
Efter stk. 2 tillægges beskatningsretten til  

 fortjeneste ved afståelse af rørlig formue, der indgår i  

 et fast driftssted eller fast sted, kildestaten.
Tilsvarende gælder,  

 hvis det faste driftssted eller faste sted som sådant  

 afhændes.
 Efter stk. 3 tilkommer fortjeneste ved  

 afhændelse af skibe eller luftfartøjer, der anvendes i  

 international trafik, bopælsstaten.
 Efter stk. 4 kan kapitalgevinst ved afhændelse  

 af de containere, der er omfattet af artikel 8, stk. 3, kun beskattes i  

 bopælsstaten.
Efter stk. 5 er det kun bopælsstaten, der kan  

 beskatte alle andre typer avancer.
Hovedeksemplet på, hvad dette  

 dækker, er aktieavancer.
 Stk. 6 indeholder en særbetemmelse, der sikrer,  

 at Danmark kan beskatte de kapitalgevinster ved salg af skibe og  

 luftfartøjer, der svarer til SAS Danmark A/S s andel i SAS.
Artikel 14 Frit erhverv Indkomst fra frit erhverv, som en person- såsom  

 selvstændig læge, advokat, ingeniør, arkitekt,  

 tandlæge og revisor- fra den ene stat udøver i den anden stat,  

 kan beskattes i den anden stat, under forudsætning af:
at den pågældende har et fast sted til sin rådighed  

 i den anden stat, og dette faste sted står til vedkommendes  

 rådighed i 90 dage eller mere i nogen 12-måneders periode;  

 eller han opholder sig sammenlagt i denne anden stat 90 dage eller mere i  

 nogen 12-måneders periode.
 Den sidste bestemmelse er en afvigelse fra OECD-modellen.  

 Bestemmelsen går imidlertid igen i en række  

 dobbeltbeskatningsoverenskomster, og følger princippet i  

 FN-modellen.
Begrebet »fast sted« er, i modsætning til begrebet  

 »fast driftssted«, ikke defineret i selve overenskomsten.
Normalt vil der til  

 fast sted blive krævet, at der er en lokalitet, som kunder kan henvende  

 sig på.
Liberalt erhverv kan imidlertid udøves i en række  

 tilfælde, uden at der er en sådan lokalitet.
Her er det blevet  

 fundet rimeligt, at anse udøvere af liberale erhverv, der tilbringer  

 mere end 90 dage inden for 12 måneder i den anden stat, for at have en  

 så nær erhvervsmæssig tilknytning til denne stat, at  

 beskatningen kan finde sted dér.
 Artikel 15.
Personligt arbejde i tjenesteforhold Hvis en person udfører lønarbejde i den  

 anden stat, kan denne stat beskatte lønnen (kildestatsbeskatning).
 Dette gælder dog ikke, hvis arbejdstageren opholder  

 sig i arbejdsstaten i en eller flere perioder, der tilsammen ikke overstiger  

 183 dage i en 12-måneders periode, og lønnen betales af en  

 arbejdsgiver, der ikke er hjemmehørende i kildestaten, og vederlaget  

 ikke udredes af et fast driftssted eller fast sted som arbejdsgiveren har i  

 arbejdsstaten, jfr. stk. 1 og 2.
 I henhold til stk. 3 kan løn ved arbejde  

 ombord på skib eller luftfartøj, der anvendes i international  

 trafik, kun beskattes der, hvor skibs- eller luftfartsvirksomheden er  

 hjemmehørende.
 Stk. 4 indeholder en bestemmelse om, at ansatte i  

 SAS, der er bosiddende i Danmark kun kan beskattes her.
 Artikel 16.
Bestyrelseshonorarer I tilfælde, hvor en person, der bor i den ene stat,  

 får bestyrelseshonorarer som medlem af bestyrelsen i et selskab i den  

 anden stat, kan denne anden stat beskatte honoraret (kildestatsbeskatning).  

 Tilsvarende gælder funktionærer i en ledende  

 direktørstilling.
 Artikel 17.
Kunstnere og sportsfolk Efter stk. 1 kan den stat, hvor den  

 pågældende optræder, beskatte vederlaget  

 (kildestatsbeskatning).
 Hvis vederlaget tilfalder en anden end kunstneren eller  

 sportsmanden selv, det vil ofte være et selskab, der beherskes af  

 vedkommende, kan kildestaten også beskatte, jf. stk. 2.
 Danmark har kun ringe mulighed for at udnytte denne  

 beskatningsret, idet dette kræver, at den udenlandske kunstner eller  

 sportsmand har et så langvarigt arrangement med en dansk arbejdsgiver,  

 at der opstår et egentligt lønmodtagerforhold.
 Stk. 3 bestemmer, at kildestaten ikke kan beskatte,  

 når den pågældendes besøg i kildestaten i  

 væsentligt omfang er støttet af offentlige midler fra  

 bopælsstaten.
 Dette afviger fra OECD-modellen, men er en meget praktisk  

 regel, der sikrer, at officielle kulturarrengementer ikke beskattes i  

 kildestaten.
Artikel 18 Pensioner og livrenter Alle pensioner kan beskattes i begge stater.
Dette  

 gælder pensioner i forbindelse med tidligere tjenesteforhold, private  

 pensioner samt alle sociale pensioner o.l.
Dette betyder, at der er ren  

 kildestatsbeskatning.
Dette svarer til den gældende overenskomst.
Efter  

 artikel 17 er der kildestatsbeskatning af alle pensioner, der står i  

 forbindelse med tidligere tjenesteforhold.
Efter artikel 21 er der  

 kildestatsbeskatning af alle øvrige pensioner.
Artikel 19 Offentligt hverv Vederlag m.v., der udbetales af staten, amter og kommuner,  

 for hverv udført for denne stat m.v., kan kun beskattes i denne  

 stat.
Der er dog en undtagelse.
Hvis vederlaget udbetales til en  

 person, der er hjemmehørende i og arbejder i den anden stat, samt er  

 statsborger i denne anden stat, eller ikke blev hjemmehørende i denne  

 stat med det formål at udføre hvervet, kan kun  

 bopælsstaten beskatte vederlaget.
 Som et praktisk eksempel kan nævnes en lokalansat  

 ved en ambassade.
 Hvis en dansk statsborger, der bor i Danmark, bliver ansat  

 som kok ved den thailandske ambassade, eller en svensk statsborger, der bor i  

 Danmark, bliver ansat samme steds som chauffør, kan Danmark beskatte  

 den pågældendes løn fra ambassaden.
 Hvis den svenske statsborger ikke allerede boede i  

 Danmark, da han fik ansættelsen ved ambassaden, men flytter hertil for  

 at arbejde for denne, er det derimod Thailand, der kan beskatte hans  

 løn, jf. stk. 1.
 Offentlige pensioner, der udbetales af stat, amt eller  

 kommune som følge af et tidligere bestående tjenesteforhold  

 (tjenestemandspensioner), kan kun beskattes i kildestaten.
 Også her er der imidlertid en undtagelse, idet  

 bopælsstaten kan beskatte sådanne pensioner, hvis modtageren er  

 hjemmehørende og statsborger i denne stat, jf. stk. 2.
Bestemmelserne i stk. 1 og 2 gælder dog ikke  

 for vederlag og pension, der udbetales af en stat m.v. for varetagelse af  

 hverv i forbindelse med erhvervsvirksomhed, som staten driver.
I så  

 fald skal bestemmelserne i artiklerne 15, 16 og 18 finde anvendelse.
Artikel 20 Studerende En studerende, lærling eller en person, fra det ene  

 land, der opholder sig i det andet land udelukkende for at studere, blive  

 oplært eller forske i egenskab af modtager af et stipendium, et tilskud  

 eller en pris fra en offentlig, religiøs, velgørende,  

 videnskabelig, litterær eller uddannelsesmæssig organisation,  

 skal i studiestaten være fritaget for beskatning af:
 beløb modtaget fra udlandet til underhold m.v.
 det pågældende stipendium m.v.
indkomst fra personligt arbejde i tjenesteforhold i studiestaten,  

 når indkomsten med rimelighed kan anses for nødvendigt underhold  

 og uddannelse.
Denne fritagelse kan højst gives i 5  

 år.
Artikel 21 Professorer, lærere og forskere En person, som besøger en stat efter invitation fra  

 et universitet, en skole o.l. udelukkende med det formål at undervise  

 eller forske eller begge dele ved en sådan uddannelsesinstitution, skal  

 fritages for beskatning i den anden stat af vederlaget herfor.
Besøget  

 må ikke overstige 2 år.
 Bestemmelsen gælder ikke, hvis den forskning, der  

 drives, primært er til gavn for en eller flere bestemte personer.
Artikel 22 Virksomhed i forbindelse med forundersøgelser,  

 efterforskning og udvinding af kulbrinter Denne bestemmelse er indsat efter dansk ønske.  

 Ingen af de to modeloverenskomster indeholder særbestemmelser, der  

 regulerer dette område.
I henhold til stk. 1 og 2 skal virksomhed i  

 forbindelse med forundersøgelser, efterforskning eller udvinding af  

 kulbrinter anses for udøvet gennem et fast driftssted eller fast sted  

 dér.
Der er dog en bagatelgrænse.
Såfremt virksomheden  

 ikke strækker sig ud over et tidsrum af 30 dage inden for en  

 12-måneders periode, er der ikke tale om et fast driftssted eller fast  

 sted.
Efter stk. 3 skal virksomhed udøvet på  

 boreplatform ud for kysten kun udgøre et fast driftssted, hvis  

 virksomheden udøves i en periode eller perioder, der tilsammen  

 overstiger 183 dage inden for enhver 12-måneders periode.
Dermed  

 behandles denne virksomhed parallelt med bygge-og anlægsarbejer i  

 artikel 5.
Bestemmelserne svarer til det danske  

 forhandlingsoplæg.
I dette behandles virksomhed med  

 efterforskningsplatforme parallelt med bygge- og anlægsarbejder.
Der er  

 dog den forskel, at fristen for, at der opstår fast driftssted, er 365  

 dage inden for 18 måneder, svarende til at der er en frist på 12  

 måneder, for at bygge- og anlægsarbejder kan anses for fast  

 driftssted i kildestaten.
Den foreliggende overenskomst har ingen særregler  

 for supplytrafik.
Efter det danske oplæg skal supplytrafik, der er  

 forsyningstrafik fra et sted i en stat, til borerigge i den samme stat,  

 beskattes efter reglerne for international trafik.
Da udenlandske firmaer  

 ikke har tilladelse til at foretage denne form for trafik i Thailand, har  

 dette dog ikke den store betydning.
Artikel 23 Andre indkomster Andre indkomster end de indkomstformer, der er nævnt  

 i de forudgående artikler, kan kun beskattes i bopælsstaten, jfr.  

 stk. 1.
 Dette gælder dog ikke, hvis den person, der  

 erhverver indkomsten, og som er hjemmehørende i den ene stat, har et  

 fast driftssted i den anden stat, og indkomsten er direkte knyttet til dette  

 faste driftssted, jfr. stk. 2. Herfra er dog indkomst ved fast ejendom  

 undtaget.
 Hidrører andre indkomster fra den anden stat, kan  

 denne stat dog beskatte.
Artikel 24 Ophævelse af dobbeltbeskatning Lempelsesmetoden er for Danmarks vedkommende  

ordinær credit.
Ordinær credit indebærer, at  

 når personer eller selskaber, der er hjemmehørende i Danmark,  

 modtager indkomst fra kilder i Thailand, og Thailand i henhold til  

 overenskomsten har ret til at beskatte denne indkomst, skal Danmark tillade,  

 at den skat, der er betalt i Thailand af denne indkomst, fratrækkes i  

 den danske skat af den samme indkomst.
Fradraget kan ikke overstige den  

 danske skat af denne indkomst, jfr. stk. 2, litra a og b.
 I tilfælde, hvor en indkomst kun kan beskattes i  

 Thailand, giver Danmark eksemption med progressions forbehold, jfr.  

 stk. 2, litra c.
I visse situationer gives der dog matching credit.  

 Matching credit indebærer, at Danmark i visse tilfælde skal give  

 nedslag, som om der var betalt almindelig skat af en indkomst uanset, at  

 skatten er nedsat for at fremme udenlandske investeringer.
Der gives  

 således credit for et beløb, der er større end den  

 faktiske skattebetaling i Thailand.
Matching credit gives i de  

 tilfælde, hvor en dansk virksomhed oppebærer fortjeneste fra et  

 fast driftssted i Thailand, og der efter Thailands lovgivning er  

 indrømmet fritagelse eller nedsættelse af den thailandske skat  

 på disse indkomster.
Det er en betingelse for at give matching credit,  

 at det faste driftssted driver erhvervsvirksomhed uden for den finansielle  

 sektor, og at ikke over 25 pct. af sådan fortjeneste består af  

 renter og fortjeneste ved afhændelse af aktier og obligationer eller  

 består af fortjenester fra tredjeland, jfr. stk. 2, litra d.
Endvidere skal udbytter fra thailandske  

 datterselskaber til danske moderselskaber ikke medregnes i den skattepligtige  

 indkomst (eksemptes), uanset at skatten i Thailand på datterselskabet  

 har været nedsat.
Der er opstillet de samme betingelser  

 vedrørende datterselskabet virksomhed og indkomst, som gælder  

 for de faste driftssteder, jfr. stk. 2, litra e.
Der gives endvidere matching credit for royalties  

 fra Thailand.
Denne matching credit gives, når de aktiver, for hvilke  

 der er betalt royalties, er anvendt i forbindelse med virksomhed - bortset  

 fra virksomhed inden for den finansielle sektor - som er udøvet i  

 Thailand.
For at sikre, at overenskomsten aldrig kan medføre en  

 forpligtelse til at lempe med et større beløb, end Thailand kan  

 tage i henhold til interne lovgivning, er der indsat en klausul om, at den  

 interne skattesats udgør overgrænsen.
Bestemmelsen er kombineret  

 med en anti-misbrugsbestemmelse, således at der ikke kan  

 spekuleres i »salg og tilbageleasing«.
Bestemmelsen gælder ikke mellem  

 koncernforbundne selskaber, jfr. stk. 2 litra f.
 Bestemmelserne om matching credit er begrænset til  

 at gælde i 10 år, jfr. litra g.
Bestemmelserne om matching credit følger de  

 bestemmelser, der findes i en række nyere danske  

 dobbeltbeskatningsoverenskomster.
En noget videre bestemmelse om matching  

 credit for royalties findes i overenskomsten mellem Danmark og Vietnam.
 Efter den gældende overenskomst giver Danmark  

 eksemption.
 Lempelsesmetoden er for Thailands vedkommende  

 ordinær credit, jfr. stk.4.
 Thailand har ikke noget progressionsforbehold i de  

 tilfælde, hvor en indkomst efter overenskomsten kun kan beskattes i  

 Danmark.
 Der er indsat en særlig bestemmelse om, at  

 såfremt en fysisk person har en indkomst med dansk kilde, som Thailand  

 har ret til at beskatte i overensstemmelse med overenskomsten, men denne  

 indkomst ikke beskattes i Thailand eller kun beskatter delvist som  

 følge af, at den ikke - eller kun delvist - hjemtages til Thailand,  

 skal Danmark kun lempe i det omfang, der er sket beskatning i Thailand, jfr.  

 stk. 5.
Artikel 25 Ikke-diskriminering Stk. 1 - 5 bestemmer, at de to stater ikke må  

 diskriminere hinandens statsborgere i skattemæssig henseende.
Dette  

 gælder både fysiske og juridiske personer.
Bestemmelsen  

 gælder også for de statsborgere, der ikke er hjemmehørende  

 i den ene eller begge staterne.
På betingelse af at statsløse  

 personer er hjemmehørende i en af de kontraherende stater,  

 gælder ikke-diskrimineringen også disse personer.
 En stat er dog ikke forpligtet til at give personer, der  

 er hjemmehørende i den ene stat, skattemæssige fordele, som den  

 som følge af ægteskabelig stilling eller forsørgerpligt  

 indrømmer personer, der er hjemmehørende inden for dens eget  

 område, jfr. stk. 6.
 Ikke-diskrimineringsbestemmelsen skal kun finde anvendelse  

 på de skatter, der er dækket af overenskomsten.
Artikel 26 Fremgangsmåden ved indgåelse af gensidige  

 aftaler Artiklen foreskriver den fremgangsmåde, der skal  

 anvendes, hvis en person, der er hjemmehørende i en af staterne,  

 mener, at vedkommende udsættes for en beskatning, der er i strid med  

 overenskomsten.
Det er herunder fastsat, at de kompetente myndigheder i de to  

 stater skal søge ved gensidig aftale at løse de vanskeligheder  

 eller tvivlsspørgsmål, der måtte opstå med hensyn  

 til fortolkningen eller anvendelsen af aftalen.
 Overenskomsten pålægger ikke de to staters  

 kompetente myndigheder nogen forpligtelse til at blive enige.
Artikel 27 Udveksling af oplysninger Artiklen pålægger de kompetente myndigheder i  

 de to stater at udveksle oplysninger, som er nødvendige for, at  

 overenskomstens bestemmelser kan føres ud i livet.
 Artiklen kan ikke pålægge nogen af de to  

 stater pligt til at udføre forvaltningsakter, der strider mod dens  

 eller den anden stats lovgivning og forvaltningspraksis; til at meddele  

 oplysninger, som ikke kan opnås efter dens eller den anden stats  

 lovgivning eller forvaltningspraksis; eller meddele oplysninger, der ville  

 røbe erhvervsmæssige hemmeligheder, eller oplysningen, hvis  

 offentliggørelse ville stride mod almene interesser ( ordre public  

 ).
Artikel 28 Medlemmer af diplomatiske repræsentationer og  

 konsulære embeder Overenskomsten berører ikke skattemæssige  

 begunstigelser for medlemmer af diplomatiske repræsentationer og  

 konsulære embeder.
Artikel 29 Territorial udvidelse Overenskomsten kan i sin helhed eller med de  

 nødvendige ændringer udvides til at gælde for  

 Færøerne og/eller Grønland, forudsat at disse  

 områder måtte ønske det, og at disse områder  

 opfylder betingelsen om, at de påligner skatter af væsentlig  

 samme art, som de skatter overenskomsten finder anvendelse på.
Artikel 30 Ikrafttræden Overenskomsten træder i kraft 30 dage efter den  

 sidste dato, på hvilken de respektive regeringer har givet hinanden  

 skriftlig underretning om, at de forfatningsmæssige betingelser for  

 overenskomstens ikrafttræden er opfyldt. »Forfatningsmæssige  

 betingelser« vil for Danmarks vedkommende sige, at det foreliggende  

 lovforslag er endeligt vedtaget.
 Overenskomsten har for Danmarks vedkommende virkning for  

 så vidt angår skatter indeholdt ved kilden, for indkomster der  

 oppebæres fra og med den 1. januar i det kalenderår, der  

 følger efter det år, hvor overenskomsten træder i kraft.  

 For så vidt angår andre indkomstskatter, for skatter som skal  

 betales vedrørende ethvert indkomstår, som begynder fra og med  

 den 1. januar i ethvert indkomstår, som begynder fra og med den 1.  

 januar i det kalenderår, der følger efter det år, hvor  

 overenskomsten træder i kraft.
 Den gældende overenskomst fra 1965 ophører  

 med at have virkning, når den foreliggende overenskomst får  

 virkning.
Artikel 31 Opsigelse Overenskomsten er uopsigelig i 5 år, og kan herefter  

 opsiges med 6 måneders varsel før udgangen af ethvert  

 kalenderår.
Protokol Til overenskomsten knytter sig en protokol.
 I denne foretages der en præcisering af visse  

 begreber i artiklerne 5, 7 og 11.
 De væsentligste bestemmelser er de to  

 mestbegunstigelsesklausuler, der knytter sig til artiklerne 8 og 10. Disse  

 bestemmelser er nærmere omtalt i forbindelse med bemærkningerne  

 til disse artikler, jfr. ovenfor.
Til § 2 Efter lovforslagets § 2 træder loven i kraft  

 dagen efter bekendtgørelsen i Lovtidende.
Til § 3 Efter lovforslagets § 3 gælder loven  

 ikke for Færøerne og Grønland, idet  

 skattespørgsmål hører under det færøske og  

 grønlandske hjemmestyres kompetence.
