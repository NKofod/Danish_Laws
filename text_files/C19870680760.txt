Indledning 1. Begrebet arbejdsret omfatter traditionelt den  

 kollektive arbejdsret, dvs. de regler, der hviler på indgåelse af kollektive  

 overenskomster og på tilstedeværelsen af arbejdsmarkedets organisationer.
I dette kapitel beskrives en række problemstillinger, der har sammenhæng  

 med kollektive overenskomster (og hovedaftaler), herunder den lovgivning, der  

 har betydning herfor, dvs.
L 3l7 l3/6 l973 om arbejdsretten  

 (arbejdsretsloven) og Lbekg. 559 2l/l2 l97l af lov om mægling i  

 arbejdsstridigheder (forligsmandsloven). Derimod omtales anden  

 arbejdsmarkedslovgivning, f.eks. funktionærloven, ikke i dette kapitel.
Kollektive overenskomster som arbejdsrettens hovedgrundlag Overenskomster 2. Formålet med kollektive overenskomster er at  

 regulere løn- og ansættelsesvilkår for grupper af ansatte.
En kollektiv overenskomst er en aftale om løn- og ansættelsesvilkår  

 indgået mellem en arbejdsgiver og en lønmodtagerorganisation.
En sådan aftale  

 er - som andre aftaler - bindende.
I staten vil arbejdsgiverparten normalt  

 være finansministeriet.
 For overenskomster, der er indgået af finansministeriet, er det  

 finansministeriet og vedkommende organisation og ikke ansættelsesmyndigheden  

 og den ansatte, der er overenskomstens parter.
 Overenskomstens parter, ansættelsesmyndigheden og de ansatte, der er  

 medlemmer af vedkommende organisation, bliver umiddelbart bundet af  

 overenskomsten.
Ansættelsesmyndigheden skal give såvel medlemmer som ikke-medlemmer af  

 vedkommende organisation de vilkår, der er indeholdt i overenskomsten.
Dette  

 gælder uanset, om den enkelte ansatte måtte ønske at aftale noget andet.
 Hvis en overenskomst f.eks. bestemmer, at enhver opsigelse skal meddeles  

 vedkommende organisation skriftligt, er ansættelsesmyndigheden forpligtet til  

 at underrette herom, også selv om den ansatte ikke måtte ønske det.
Det er således også organisationen, som kan rejse en sag om f.eks.  

 overenskomstbrud over for finansministeriet.
Den ansatte kan ikke selv  

 iværksætte en arbejdsretssag eller voldgiftssag, jfr. arbejdsretslovens § l4.  

 Påtaleretten tilkommer overenskomstens parter, dvs. vedkommende organisation  

 og finansministeriet.
 Derimod kan også det enkelte medlem af organisationen eller den  

 enkelte ansættelsesmyndighed blive pålagt bod for overtrædelse af  

 overenskomsten, jfr. arbejdsretslovens § l2, stk. l.
 Den kollektive overenskomst indeholder regler om forholdet mellem den  

 enkelte lønmodtager og arbejdsgiver, som ellers ville være aftalt individuelt  

 mellem parterne i ansættelsesforholdet, f.eks. om løn, pension, arbejdstid,  

 ferie, afskedigelsesvarsler m.v.
Hovedaftaler 3. Når der er indgået overenskomst, er der desuden  

 ofte indgået hovedaftale mellem parterne.
En hovedaftale er en særlig overenskomst, som indeholder regler om  

 overenskomstparternes forhold til hinanden.
I hovedaftalerne findes således  

 normalt regler om - førelse af overenskomstforhandlinger - proceduren for iværksættelse af kampskridt - konfliktvarsler - arbejdsgiverens ledelsesret - behandling af overenskomstbrud - behandling af fortolkningsspørgsmål, herunder mægling og faglig  

 voldgift.
 Regler om f.eks. varsel for opsigelse af overenskomsten findes derimod i  

 de enkelte overenskomster.
Overenskomsters dækningsområde Geografisk (institutionsbestemt) 4. Når der er indgået en overenskomst, gælder altså et  

 særligt retsgrundlag.
Det er derfor afgørende at vide, hvor overenskomsterne  

 har virkning.
Visse af de statslige overenskomster er begrænset til at omfatte en  

 bestemt eller bestemte institution(er), evt. inden for et afgrænset  

 geografisk område.
En sådan overenskomst kan ikke umiddelbart anvendes på  

 institutioner, der ikke er omtalt i overenskomsten.
 Er et ansættelsesforhold ikke omfattet af en gældende overenskomst, eller  

 er der tvivl herom, bør spørgsmålet forelægges lønnings- og  

 pensionsdepartementet.
Adskillige overenskomster indeholder ikke regler om geografisk  

 dækningsområde.
Disse overenskomster vil således som udgangspunkt være  

 landsdækkende.
Fagligt 5. Også overenskomstens faglige dækningsområde, dvs.  

 hvilken slags arbejde der er omfattet, kan give anledning til tvivl.
Inden  

 for staten er overenskomsternes faglige dækningsområde ofte defineret ved en  

 henvisning til bestemte uddannelser.
Det er i sådanne tilfælde  

 afgørende, at ansatte har den pågældende uddannelse, eksempelvis en bestået  

 kandidateksamen, men det er desuden en betingelse, at den ansatte udfører et  

 arbejde, der forudsætter denne uddannelse.
 En jurist, der er ansat til at udføre kontorarbejde i en journal, er  

 f.eks. omfattet af kontorfunktionæroverenskomsten.
Overenskomster med faglærtes organisationer omfatter alt arbejde,  

 som hører til faget.
Afgrænsningen over til andre fag beror på en fortolkning  

 af den enkelte overenskomst.
Er der tale om en overenskomst for ufaglærte, er  

udgangspunktet, at de ansatte er forpligtet til at udføre alt  

 forekommende arbejde.
Men også ufaglærtes overenskomster kan være afgrænsede  

 til bestemte arbejdsopgaver.
 Enkelte fagligt ens afgrænsede overenskomstområder kan, på grund af flere  

 overenskomstparter på arbejdstagerside, være opdelt på forskellige  

 institutioner, således at der er flere - typisk ens - overenskomster.
 Undertiden træffer organisationerne indbyrdes »grænseaftaler«  

 for at afklare, hvilken organisation der dækker et givet arbejdsfelt.
 Sådanne aftaler har imidlertid ikke bindende virkning for  

 arbejdsgiverparten, medmindre denne udtrykkeligt har tilsluttet sig aftalen.
 Også med hensyn til det faglige dækningsområde gælder det, at  

 tvivlsspørgsmål bør forelægges lønnings- og pensionsdepartementet.
I henhold til Finansministeriets budgetvejledning 1985 (budgetdept.) kan  

 statsinstitutioner og visse selvejende institutioner på bevillingslov helt  

 eller delvis opnå status som indtægtsdækket virksomhed.
Også sådanne  

 aktiviteter, der udføres som indtægtsdækket virksomhed, er omfattet af de for  

 institutionen i øvrigt gældende overenskomster.
Udækkede områder 6. I visse tilfælde er et givet arbejdsområde ikke  

 dækket af en overenskomst.
Hvis tjenestemandsansættelse eller evt. ansættelse  

 på tjenestemandslignende vilkår ikke findes hensigtsmæssig, kan der være  

 behov for at fastlægge ansættelsesvilkårene i form af et regulativ for  

 vedkommende personalegruppe.
Dette sker ved forelæggelse for lønnings- og  

 pensionsdepartementet, der så ensidigt fastlægger vilkårene.
Dette kan ske i  

 situationer, hvor der f.eks. ikke er en overenskomstpart på  

 arbejdstagersiden, eller hvor det ikke er hensigtsmæssigt at oprette en  

 overenskomst.
Indgåelse af overenskomster Kompetence 7. På arbejdsgiverside optræder finansministeriets  

 lønnings- og pensionsdepartement både som forhandler og overenskomstpart.
Om  

 det nærmere omfang af finansministeriets kompetence henvises til kap. 1.
Finansministeriet delegerer dog forud for hver overenskomstforhandling i  

 et vist omfang kompetencen til at forhandle og indgå overenskomst til andre  

 statsinstitutioner, f.eks.
P&T og DSB.
Forhandlingsresultatet skal dog  

 godkendes af finansministeriet, inden overenskomst indgås.
 Finansministeriet er hovedorganisation i arbejdsretlig forstand,  

 hvilket bl.a. får betydning i relation til spørgsmålet om korrekt varsling af  

 konflikt og for behandling af overenskomstbrud, jfr. pkt. 8 og 21.
Varsling af konflikt 8. I visse tilfælde opnås der ikke umiddelbart enighed  

 om fornyelse af overenskomsterne.
Da det imidlertid er af betydning såvel for  

 samfundet som for de direkte involverede parter, at overenskomstindgåelsen  

 eller -fornyelsen kommer i stand på en sådan måde, at omfattende og  

 ødelæggende arbejdskampe undgås, er der gennem lov om mægling i  

 arbejdsstridigheder (forligsmandsloven) etableret en statslig  

forligsinstitution, som vil blive omtalt under pkt. 12.
 Reglerne i forligsmandsloven suppleres af forskrifter i indgåede  

 hovedaftaler, f.eks. hovedaftalen mellem LO og DA, om varsling af konflikter.
 Da en række statslige overenskomster henviser til denne hovedaftale,  

 gælder nedenstående regler også i vidt omfang inden for staten.
 9. Hovedaftalens § 2 bestemmer, at ingen  

 arbejdsstandsning lovligt kan etableres, medmindre den er vedtaget med mindst  

 3/4 af de afgivne stemmer i en efter pågældende organisations love kompetent  

 forsamling.
 At man agter at forelægge en sådan forsamling forslag om  

 arbejdsstandsning, skal endvidere meddeles den modstående  

hovedorganisation, hvilket for statens vedkommende på  

 arbejdsgiverside vil sige finansministeriet, ved anbefalet skrivelse, mindst  

 l4 dage før arbejdsstandsningen efter forslaget agtes iværksat (»1.  

 varsel«).
 På samme måde skal meddelelse gives om forsamlingens beslutning, mindst 7  

 dage forinden arbejdsstandsningen iværksættes (»2. varsel«).  

 Af 2. varsel skal fremgå arbejdsstandsningens præcise omfang og det nøjagtige  

 tidspunkt for arbejdsstandsningens iværksættelse.
 Enhver afvigelse fra ovennævnte procedure medfører, at der kan protesteres  

 mod varslet med den virkning, at der må varsles på ny.
Modtager en institution et konfliktvarsel, må dette straks  

 videresendes/overbringes til finansministeriet, som derved får mulighed  

 for at protestere mod varslets lovlighed.
Baggrunden herfor er, at  

 arbejdsretslovens § 9, stk. l, nr. 3, bestemmer, at arbejdsretten kun kan  

 behandle sager om varslets formelle lovlighed, hvis hovedorganisationen (dvs.  

 finansministeriet) har protesteret over for modparten inden 5 dage.
 Selv om hovedaftalen mellem LO og DA i det væsentlige er udtryk for  

 arbejdsretlige grundsætninger, er der dog for visse overenskomstforhold  

 aftalt afvigende regler, f.eks. om længden af konfliktvarsel og antallet af  

 varsler.
 I en række hovedaftaler - især på funktionærområdet - er det bestemt, at  

 der kun er et varsel, som til gengæld er på en måned til den l. i en måned.
10. Det kan i praksis ske, at man ikke når at få  

 færdiggjort den nye overenskomst, forinden den gamle er udløbet.
Parterne er  

 imidlertid forpligtet til at overholde overenskomsten, selv om denne er  

 opsagt og udløbet, indtil den enten afløses af en ny, eller arbejdsstandsning  

 er iværksat.
 Er arbejdsstandsning iværksat, er overenskomsten bortfaldet.
11. I visse specielle tilfælde er der adgang til at  

 iværksætte en begrænset konflikt, selv om overenskomst er indgået.
Efter  

 visse overenskomster er der mulighed for at yde  kvalifikationstillæg  

 (»§ l, stk. 2-tillæg«), som forudsætter aftale mellem  

 overenskomstens parter.
Ved uenighed om, hvorvidt  et  

 kvalifikationstillæg skal ydes, foreligger der en fortolkningstvist,  

 som skal afgøres ved mægling og evt. faglig voldgift.
Er der enighed om, at  

 der skal ydes tillæg, men uenighed om tillæggets størrelse, foreligger  

 der en interessetvist, således at organisationen har mulighed for at varsle  

 konflikt.
Man kan sige, at der kan blive tale om en »individuel  

 arbejdsstandsning«.
 Om den nærmere beskrivelse af begreberne fortolknings- og interessetvist  

 henvises til pkt. 16.
Forligsinstitutionen 12. Ved forligsmandsloven er der som nævnt etableret  

 en statslig forligsinstitution.
Der er udnævnt 3 forligsmænd, som har  

 til opgave at medvirke til bilæggelse af stridigheder mellem arbejdsgivere og  

 arbejdstagere.
Forligsmændene vælger af deres midte en formand.
Desuden er  

 der udnævnt 2l mæglingsmænd til at hjælpe forligsmændene.
 Er der ikke umiddelbart opnået enighed om en (ny) overenskomst, vil  

 forhandlingerne ofte fortsætte i forligsinstitutionen, hvis en af  

 overenskomstparterne eller forligsmanden begærer det.
 Under sådanne forhandlinger vil repræsentanter for ministerier og  

 styrelser kunne deltage sammen med finansministeriets forhandlere.
 Forligsinstitutionen har bl.a. mulighed for at fremsætte mæglingsforslag,  

 som parterne skal tage stilling til.
Fredspligten 13. Når overenskomst er indgået, ligger der heri et  

 tilsagn fra parterne om ikke at etablere konflikt.
Parterne må nu kunne  

 indrette sig på, at der hersker arbejdsfred.
 Dette betyder, at der er en pligt til at videreføre arbejdet uanset senere  

 opdukkende uenighed.
 Som det er nævnt ovenfor, er fredspligten ikke ganske uden undtagelser,  

 men bortset fra det under pkt. 11 nævnte er disse uden større praktisk  

 betydning.
 Iværksættes i overenskomstperioden en arbejdsstandsning  

 (strejke, såkaldt fagligt møde, overarbejdsvægring og lignende), er der  

 derfor en formodning for, at denne er overenskomststridig og skal behandles  

 efter de regler, der gælder herom, jfr. pkt. 21-27.
Fortolkning af overenskomster Fortolkningsgrundlag 14. Udgangspunktet for fortolkningen af overenskomster  

 er naturligvis  overenskomstens ordlyd.
 Det kan imidlertid forekomme, at det ikke ligger ganske klart, hvad  

 overenskomstens tekst betyder i en konkret situation.
 Er overenskomstparterne uenige herom, afgøres sådanne  

 fortolkningsspørgsmål ved mægling og evt. faglig voldgift, jfr. pkt. 16 - 18.
 Udgangspunktet ved fortolkning af kollektive overenskomster er primært at  

 finde frem til, hvad parterne har været enige om.
Kan der ikke oplyses noget herom, er ordlyden normalt afgørende, idet dog  

 uklare bestemmelser fortolkes snævert.
Dette gælder især undtagelser fra en  

 hovedregel.
 Hvis der lokalt er uenighed om fortolkningen af en given bestemmelse, og  

 der i øvrigt ikke er tvivl om de faktiske forhold, bør spørgsmålet normalt  

 forelægges lønnings- og pensionsdepartementet, der som overenskomstpart vil  

 have førstehåndskendskab til, hvad parterne har været enige om under  

 forhandlingerne.
 15. I visse tilfælde vil der i tilknytning til en  

 overenskomst være opstået en vis praksis.
 En sådan praksis kan i visse tilfælde have en sådan karakter, at der er  

 tale om en kutyme.
 Betingelserne for, at der foreligger en retligt bindende kutyme er,  

 at praksis har været fulgt almindeligt (uden afvigelser), stadigt (uden  

 afbrydelse) og længe (normalt flere år) og således, at parterne har følt sig  

 retligt forpligtet dertil.
 Om der foreligger en kutyme, vil normalt blive afgjort af en faglig  

 voldgift.
 Hvis det konstateres, at der er etableret en praksis, som ikke har  

 karakter af kutyme, vil sådan praksis normalt kunne ændres umiddelbart.
Derimod skal ophør eller ændring af en praksis, der må betragtes som en  

 retligt bindende kutyme, ske ved opsigelse med et passende varsel.
Er  

 en kutyme i strid med gældende overenskomst, vil den normalt kunne  

 opsiges med 3 måneders varsel.
Har kutymen imidlertid en sådan karakter, at  

 den udfylder overenskomsten, kan den kun opsiges sammen med selve  

 overenskomsten.
 Hvis der er tvivl om, hvorvidt en retligt bindende kutyme er opstået, bør  

 spørgsmålet herom forelægges lønnings- og pensionsdepartementet.
Forhandling og mægling 16. Det er under pkt. 8-12 beskrevet, hvorledes  

 uenighed om indholdet af den kommende overenskomst (interessekonflikter)  

 løses.
Retskonflikter, dvs. uenighed om fortolkning af en overenskomst  

 eller brud på en overenskomst, løses ad fagretlig vej enten via faglig  

 voldgift eller via arbejdsretten, jfr. i øvrigt pkt. 21-27.
 Før man når til den retlige afgørelse, skal uoverensstemmelsen forhandles  

 med henblik på at søge konflikten løst.
 Hvis et fortolkningsspørgsmål rejses over for finansministeriet af  

 vedkommende organisation, starter behandlingen af uoverensstemmelsen normalt  

 ved et mæglingsmøde i finansministeriet, lønnings- og pensionsdepartementet,  

 hvor deltagerkredsen er repræsentanter for organisationen, evt. lokale parter  

 og finansministeriet.
 17. En fortolkningstvist kan imidlertid også opstå  

 lokalt.
 Før en sag om en lokal uoverensstemmelse indbringes for overenskomstens  

 parter, bør der være afholdt en forhandling mellem repræsentanter for  

 institutionen og organisationens lokale repræsentant, normalt  

 tillidsrepræsentanten, til afklaring af de faktiske uoverensstemmelser.
 Kan der mellem de lokale parter ikke opnås enighed inden for rammerne af  

 den indgåede overenskomst, bør de faktiske uoverensstemmelser beskrives i et  

 skriftligt mødereferat med følgende indhold:
 Der er dog ikke ved denne fremgangsmåde åbnet mulighed for ved lokale  

 forhandlinger at træffe aftale om løn- og ansættelsesvilkår, der går ud over  

 overenskomstens bestemmelser.
 Herefter forhandles spørgsmålet mellem overenskomstens parter, evt. med  

 lokal repræsentation, ved et mæglingsmøde.
 Mæglingsmødet skal normalt holdes inden 5 dage, efter at begæring herom er  

 modtaget.
Voldgift 18. Lykkes det ikke ved forhandling og mægling at nå  

 frem til en løsning, må der søges en retlig afgørelse.
For herunder at opnå  

 den størst mulige sikkerhed for, at man nu også finder frem til det, som var  

 sigtet med overenskomsten, gennemføres denne afgørelse normalt med deltagelse  

 af overenskomstparterne ved  faglig voldgift.
Voldgiftsretten er et organ, der normalt er nedsat efter retningslinier i  

 en hovedaftale.
Den består af en ligelig repræsentation for begge sider og en  

 neutral opmand, der udpeges af arbejdsretten, hvis parternes  

 repræsentanter ikke kan blive enige om valget.
Den kendelse, som  

 afsiges, er bindende og kan ikke indbringes for andre retsorganer.
Grundlaget for voldgiftsretternes virke og fremgangsmåden ved afgørelse af  

 fortolkningsstridigheder er normalt bestemmelser indeholdt i pågældende  

 overenskomst eller hovedaftale.
Oftest er der dog her blot vedtaget en  

 henvisning til det forbillede herfor, som LO og DA har opstillet i den  

 såkaldte Norm for regler for behandling af faglig strid 17/8 1908 (Normen).  

 Hvis overenskomsten ikke indeholder betryggende regler for den fagretlige  

 behandling, er Normen automatisk gældende, jfr. arbejdsretslovens § 22.
Parterne i voldgiftssagen er overenskomstens parter.
Hvor  

 finansministeriet har delegeret kompetencen til at indgå overenskomst til  

 vedkommende styrelse, er det styrelsen, som er part i voldgiftssagen.
Finansministeriet skal dog underrettes, hvis en sag skal behandles ved  

 voldgift.
Herved får finansministeriet mulighed for at medvirke ved  

 forberedelsen heraf.
Endvidere bør voldgiftsrettens kendelse tilsendes  

 finansministeriet.
Brud på overenskomster Forskellige former for brud 19. Sædvanligvis indgås kollektive overenskomster for  

 en 2-årig periode, og så længe overenskomsterne gælder, har parterne  

 fredspligt.
Det betyder, at parterne har ret og pligt til at lade arbejdet  

 udføre på overenskomstens vilkår.
Fra lønmodtagerside kan overenskomstbrud forekomme i form af  

arbejdsstandsning som regulær strejke, herunder såkaldt fagligt møde,  

 overarbejdsvægring og temponedsættelse.
Overenskomstbrud kan også finde sted  

 i form af systematisk affolkning af arbejdspladsen.
 Der er ikke adgang til at afholde fagligt møde eller anden form for møde i  

 arbejdstiden, medmindre ledelsen har givet udtrykkelig tilladelse hertil på  

 forhånd.
Arbejdsnedlæggelse er undertiden sket under henvisning til bestemmelsen om  

 »liv, velfærd eller ære« i Normen.
Bestemmelsen er bl.a. blevet  

 påberåbt i forbindelse med fysiske blokader af en arbejdsplads og  

 arbejdsgiverens efterfølgende anmodning til politiet om at sikre adgangen til  

 og fra arbejdspladsen.
I langt de fleste tilfælde vil der også i sådanne  

 situationer være tale om overenskomstbrud, og der skal derfor altid handles i  

 overensstemmelse hermed.
I forbindelse med fysisk blokade af en institution/styrelse kan der opstå  

 tvivl om, hvorvidt de ansatte reelt er forhindret i at arbejde eller blot  

 anvender en blokade af symbolsk karakter som påskud for ikke at arbejde.
Hvis  

 ledelsen mener, det sidste er tilfældet, skal det manglende fremmøde  

 betragtes som en overenskomststridig arbejdsnedlæggelse.
20. Fra arbejdsgiverside kan overenskomstbrud  

 forekomme i form af underbetaling i forhold til gældende overenskomst, på  

 statens område hyppigst i form af forkert udbetaling af forskellige former  

 for tillæg.
Ofte kan dette problem være mere sammensat, fordi der kan herske  

 uenighed mellem overenskomstparterne om, hvad den rigtige aflønning er.
Hvis  

 organisationen hævder, at arbejdsgiverens udbetaling indebærer  

 overenskomstbrud, og denne benægter dette, må en mægling eller en faglig  

 voldgift afgøre, hvad der er den korrekte aflønning.
 Afskedigelse kan indebære overenskomstbrud, især ved overtrædelse af  

 gældende varslings- og procedureregler.
Behandling af overenskomstbrud 21. Iværksættes der på en institution en  

 overenskomststridig arbejdsstandsning, skal institutionen straks  

 foretage en telefonisk indberetning til lønnings- og pensionsdepartementet,  

 som derefter sørger for den videre behandling af konflikten, jfr. fmst. cirk.  

 l32 22/7 l982 om indberetning af overenskomststridige arbejdsstandsninger.
 Såfremt tjenestemænd deltager i arbejdsstandsningen, skal der for disses  

 vedkommende foretages skriftlig indberetning gennem vedkommende ministerium,  

 se nærmere herom kap. 32, pkt. 14 f.
Ledelsen bør tage kontakt til tillidsrepræsentanten for gennem denne at  

 orientere medarbejderne om, at ledelsen er af den opfattelse, at der finder  

 en overenskomststridig arbejdsstandsning sted.
Dette er ikke mindst vigtigt,  

 når der er tale om fagligt møde eller anden kortvarig arbejdsstandsning, for  

 at undgå at der senere opstår tvivl om, hvad ledelsens indstilling til de  

 stedfundne begivenheder har været.
Samtidig skal ledelsen tage de fornødne skridt til at sikre, at der  

 foretages løntræk for den periode, konflikten varer.
Dette bør  

 tillidsrepræsentanten ligeledes orienteres om.
22. Når indberetningen om en overenskomststridig  

 arbejdsstandsning er modtaget, indkalder lønnings- og pensionsdepartementet  

 til fælles- eller mæglingsmøde.
Dette skal afholdes senest på førstkommende  

 sædvanlige arbejdsdag efter arbejdsstandsningens påbegyndelse og har til  

 formål at få afklaret årsagen til konflikten og få arbejdet genoptaget så  

 hurtigt som muligt.
Fra arbejdsgiverside vil der deltage repræsentanter fra  

 lønnings- og pensionsdepartementet og ofte fra den berørte institution samt  

 evt. det pågældende ministerium, mens arbejdstagersiden repræsenteres af den  

 relevante (hoved)organisation.
Lønnings- og pensionsdepartementet sørger for  

 at indkalde arbejdsgiverrepræsentanter til mødet.
Ved fælles- eller mæglingsmødet bør institutionen så vidt muligt fremlægge  

 en liste over, hvem der deltager i konflikten og hvilken overenskomst, de er  

 omfattet af.
Denne navneliste skal senere bruges, hvis der bliver tale om  

 idømmelse af bod.
Ved mødet vil der blive udarbejdet et referat, der  

 beskriver årsagen til konflikten, og hvori de strejkende opfordres til at  

 genoptage arbejdet snarest muligt, sædvanligvis senest ved normal arbejdstids  

 begyndelse den følgende dag.
 Forinden arbejdets genoptagelse vil det være naturligt at lade  

 tillidsrepræsentanten give medarbejderne en kort orientering, l5 til 30  

 minutter, om det afholdte fællesmøde/mæglingsmøde og opfordringen herfra.  

 Genoptages arbejdet straks herefter på normale vilkår, er konflikten  

 afsluttet, og der vil ikke blive pålagt de ansatte bod, medmindre der er tale  

 om systematisk aktion.
23. De ansatte skal altid trækkes i løn for den tid,  

 de har strejket.
Finansministeriet har udsendt cirk. 54 l9/3 l979 om den  

 nærmere fremgangsmåde ved beregning af lønafkortning.
 Lønfradraget beregnes pr. påbegyndt halve time, idet man dog for  

 arbejdsnedlæggelser af mindre end l5 minutters varighed kan vælge alene at  

 foretage en forholdsmæssig lønafkortning.
En medarbejder, der holder ferie ved begyndelsen af en konflikt, betragtes  

 som deltagende i konflikten fra det tidspunkt, da vedkommende ellers skulle  

 være mødt på arbejde.
Der kan ikke påbegyndes ferie under en konflikt.
En ansat, der er sygemeldt ved konfliktens ikrafttræden, betragtes som  

 deltagende i denne, såfremt der er en til vished grænsende sandsynlighed for,  

 at den pågældende ville have været omfattet af konflikten.
Ved  

 overenskomststridige strejker er dette tilfældet, hvis alle i den pågældende  

 personalegruppe i institutionen eller i den afdeling, de arbejder i, har  

 nedlagt arbejdet.
Bliver den ansatte først syg under konflikten, fritager  

 dette ikke for lønindeholdelse og bodsansvar.
For tillidsrepræsentanten gælder, at denne ved en konflikt skal anvende  

 tid på møder med strejkende kolleger, organisation(er) og institutionens  

 ledelse.
Tillidsrepræsentanten vil derfor ikke uden videre kunne anses som  

 deltager i hele konflikten.
Dette har betydning for vurdering af, i hvilket  

 omfang der evt. skal foretages lønfradrag hos tillidsrepræsentanten.
24. Genoptages arbejdet ikke, skal lønnings- og  

 pensionsdepartementet straks have besked herom, og sagens fagretlige  

 behandling fortsætter.
I denne situation kan de strejkende blive bodspligtige  

 allerede fra 1. strejketime.
Lønnings- og pensionsdepartementet udarbejder en  

 klage til arbejds- eller voldgiftsretten med påstand om, at arbejdet skal  

 genoptages straks, og at strejkedeltagerne pålægges en bod.
Retten bliver  

 anmodet om at behandle sagen som hastesag.
Forberedende retsmøder til  

 behandling af hastesager for arbejdsretten finder sted på torsdage.
 Ved det 1. forberedende retsmøde vil lønnings- og pensionsdepartementet,  

 organisationerne og retsformanden opfordre til arbejdets øjeblikkelige  

 genoptagelse.
Fortsætter arbejdsnedlæggelsen herefter, vil der normalt blive berammet  

 nyt retsmøde til den følgende torsdag, hvor opfordringen til genoptagelse af  

 arbejdet gentages.
Der vil blive nedlagt påstand om skærpet bod for tiden  

 efter det første forberedende retsmøde.
Hvis arbejdet genoptages, er sagen ikke længere nogen hastesag, og den kan  

 afsluttes enten ved udenretligt bodsforlig eller ved en af retsformanden  

 fastsat bod.
Såfremt arbejdet ikke genoptages, eller parterne ikke kan blive  

 enige om at afslutte sagen på en af de nævnte måder, berammes der  

 domsforhandling.
Det fremgår af ovenstående, at overenskomststridige arbejdsstandsninger,  

 der kun varer frem til afholdelse af fællesmøde, dvs. normalt mindre end to  

 dage, ikke vil give grundlag for idømmelse af bod.
Som undtagelse gælder dog,  

 at der ved systematisk aktion, dvs. gentagne, kortvarige overenskomststridige  

 arbejdsstandsninger med samme begrundelse, kan blive tale om bodsansvar.
25. Bod for deltagelse i arbejdsnedlæggelse fastsættes  

 ud fra faste takster.
Bod kan kun pålægges medlemmer af de(n)  

 organisation(er), der er part i de(n) overenskomst(er), der er sket brud på.  

 Når boden er fastsat, skal den opkræves af den lønanvisende myndighed hos de  

 medlemmer, som i henhold til navnelisten har deltaget i konflikten.
Boden er  

 forfalden til øjeblikkelig betaling, men der kan aftales en afdragsordning.  

 Løntilbageholdelsen bør normalt ske med mindst l50 kr. pr. uge svarende til  

 300 kr. for l4-dageslønnede.
For månedslønnede bør beløbet udgøre mindst 600  

 kr.
Beløbene indeholdes i nettolønnen, dvs. i lønnen efter skattetræk.  

 Fratræder en ansat, inden boden er betalt, vil beløbet være forfaldent til  

 øjeblikkelig betaling, men også her kan der etableres en afdragsordning, hvis  

 man forventer at kunne indkræve beløbet i den følgende tid.
Det kan evt. være  

 nødvendigt at opkræve skyldige bodsbeløb via retslig incasso.
Boden tilfalder  

 finansministeriet og skal af den lønanvisende myndighed indbetales dertil.
 Behandles overenskomstbruddet ved faglig voldgift efter aftale herom,  

 følges samme procedure med de nødvendige tilpasninger.
26. Foretager institutionen en afskedigelse, der af  

 vedkommende organisation anses for stridende mod den gældende overenskomst  

 eller hovedaftale, kan der være foreskrevet en bestemt fremgangsmåde til  

 prøvelse af afskedigelsen.
Der henvises til redegørelse for behandling ved  

 afskedigelsesnævn og lignende i kap. 36 om afskedigelse.
Der er normalt  

 aftalt særlige regler for afskedigelse af tillids- og  

 sikkerhedsrepræsentanter.
27. Finansministeriet er hovedorganisation for alle  

 statens institutioner og styrelser og skal som sådan være part i den  

 fagretlige behandling af alle overenskomststridige konflikter.
For at sikre  

 en korrekt og hensigtsmæssig behandling af disse konflikter er det vigtigt,  

 at finansministeriet til stadighed holdes underrettet om enhver ændring i  

 situationen under den overenskomststridige konflikt.
Samtidig vil der kunne  

 foregå en drøftelse mellem institutionen og finansministeriet om, hvordan  

 konflikten kan bringes til ophør.
 Institutionens/styrelsens arbejdsopgaver i forbindelse med  

 overenskomststridige arbejdsnedlæggelser kan sammenfattes således:
- indberette til lønnings- og pensionsdepartementet, og løbende holde  

 dette underrettet, jfr. fmst. cirk. 132 22/7 1982 - udarbejde navneliste over de deltagende i konflikten - deltage i fællesmøde/mæglingsmøde - evt. deltage i møde(r) i arbejdsretten/voldgiftsretten - foretage løntræk for hele strejkeperioden for alle deltagere, jfr. fmst.  

 cirk. 54 19/3 1979 - indsende indberetningsskema, jfr. fmst. cirk. 132 22/7 1982 - opkræve eventuelt bodsbeløb og indsende dette til lønnings- og  

 pensionsdepartementet.
Arbejdsgiverens ledelsesret 28. Ledelsesretten er en almindelig retsgrundsætning,  

 som ikke forudsætter særlig hjemmel.
Allerede ved den første hovedaftale mellem LO og DA - septemberforliget i  

 1899 - blev det fastslået, at arbejdsgiveren har retten til at lede og  

 fordele arbejdet.
I den seneste hovedaftale - fra 1973 med ændringer fra 1981  

 - har § 4, stk. l, følgende ordlyd:
»Arbejdsgiveren udøver ledelsesretten i overensstemmelse med de i de  

 kollektive overenskomster indeholdte bestemmelser og i samarbejde med  

 arbejdstagerne og deres tillidsrepræsentanter i henhold til de mellem LO og  

 DA til enhver tid gældende aftaler.« Ledelsesretten er dog, som det også fremgår af LO/DA-aftalen, ikke  

 ubegrænset.
Om de nærmere grænser henvises til det nedenfor anførte.
Staten er ikke umiddelbart omfattet af den mellem LO og DA indgåede  

 hovedaftale.
Imidlertid er det i en lang række overenskomster aftalt, at  

 denne hovedaftale følges, og der er herudover indgået enkelte nogenlunde  

 tilsvarende hovedaftaler.
Endvidere er ledelsesretten som nævnt en  

 retsgrundsætning, der ikke kræver særlig hjemmel, og hvis omfang følger  

 udviklingen på arbejdsmarkedet.
Eventuelle uoverensstemmelser om  

ledelsesrettens omfang vil derfor blive behandlet af arbejdsretten ud  

 fra tilsvarende kriterier, som lægges til grund på det private arbejdsmarked,  

 selv om der ikke er indgået direkte aftale herom.
Ledelsesretten giver arbejdsgiveren retten til at - ansætte netop den arbejdskraft, der ønskes - såvel organiseret som  

 uorganiseret, - give direktiver for arbejdets udførelse, - fastlægge arbejdstiden inden for de evt. grænser, der måtte være  

 overenskomstmæssigt fastlagt, - indføre bestemmelser for opholdet på arbejdspladsen samt - indføre evt. kontrolforanstaltninger.
Begrænsninger i ledelsesretten 29. Begrænsninger i ledelsesretten kan følge af  

 lovgivning, overenskomster og aftaler.
 Retten til at antage uorganiseret arbejdskraft kan således være fjernet  

 ved, at der i overenskomster er indgået aftale herom, såkaldte  

 eksklusivaftaler.
Inden for det offentlige område er det imidlertid ikke lovligt at  

 indgå sådanne aftaler, hvorfor der ikke her er nogen begrænsning i valget  

 mellem antagelse af organiseret og uorganiseret arbejdskraft.
Det er på den  

 anden side heller ikke tilladt at udelukke personer på grund af disses  

 organisationsmæssige tilhørsforhold.
I nogle overenskomster kan det være bestemt, at arbejdsgiveren fortrinsvis  

 bør antage medlemmer af en statsanerkendt arbejdsløshedskasse.
Der ligger dog  

 ikke heri noget krav om, at det er en betingelse for ansættelse at være  

 medlem af en arbejdsløshedskasse.
Retten til frit at vælge arbejdskraft kan også være begrænset ved, at det  

 af overenskomsten fremgår, eller det kan have ligget som forudsætning under  

 forhandlingerne, at der til et bestemt arbejde skal antages arbejdskraft med  

en bestemt uddannelse eller med  bestemte kvalifikationer.
I så  

 fald er arbejdsgiveren pligtig at antage arbejdskraft, der opfylder disse  

 betingelser.
 30. Retten til at foretage afskedigelser er endvidere  

 indskrænket således, at der ikke må finde vilkårligheder sted ved  

 afskedigelser, dvs. at en afskedigelse skal kunne begrundes med rimelige  

 forhold, f.eks. arbejdsmangel, konkrete samarbejdsvanskeligheder eller  

 forsømmelser.
 Direktiver for, hvorledes et bestemt stykke arbejde skal udføres, herunder  

 hvilke tekniske hjælpemidler der skal anvendes, fastlægges også af  

 arbejdsgiveren, jfr. dog kap. 7 om bl.a. teknologiaftalens regler for  

 indførelse af ny teknologi.
 En række begrænsninger følger af arbejdsmiljølovens bestemmelser om  

hviletid og fridøgn.
 Retten til at indføre kontrolforanstaltninger indebærer en ret til at  

 kontrollere overholdelse af den fastlagte arbejdstid, arbejdets udførelse  

 samt kontrol mod tyveri.
 Det er dog en betingelse, at kontrolforanstaltningerne tjener et  

 fornuftigt formål, ikke må have en for de ansatte krænkende form og ikke må  

 påføre dem tab eller nævneværdig ulempe.
 De samme begrænsninger gælder for indførelse af bestemmelser for opholdet  

 på arbejdspladsen.
31. Ved fmst. cirk. l99 2l/11 1979 om samarbejde og  

 samarbejdsudvalg i statens virksomheder og institutioner er nærmere fastsat  

 regler for nedsættelse af samarbejdsudvalg, og om hvorledes samarbejdet i  

 statsinstitutionerne skal foregå.
Heri er fastlagt retningslinier om  

 spørgsmål, der skal drøftes i samarbejdsudvalget, inden ledelsen kan træffe  

 bestemmelse om retningslinier.
Samarbejdsudvalgets evt. aftaler om f.eks. fastsættelse af arbejdstid,  

 gennemførelse af rationalisering m.v. er bindende for arbejdsgiveren, dvs. at  

 der ikke uden videre kan foretages ændringer heri.
Aftaler kan dog opsiges  

 med 2 måneders varsel.
Forinden opsigelse skal der søges indgået en ny  

 aftale.
Hvis der efter drøftelse ikke kan opnås enighed om ny aftale, kan  

 ledelsen ensidigt fastsætte retningslinier.
Der henvises i øvrigt til kap. 7  

 om bl.a. samarbejde og samarbejdsudvalg.
Bilags- og henvisningsoversigt Bilag til kap. 4 Bilag 4.1 Norm for regler for behandling af faglig strid 17/8 1908  

(Normen).
 Bilag 4.2 Fmst. cirk. 54 19/3 1979 om retningslinier for afkortning i løn  

 for timer, i hvilke arbejdet har været nedlagt.
 Bilag 4.3 Fmst. cirkskr. 10/9 1979 vedrørende hovedaftale af 19/12 1978  

 mellem finansministeriet og Handels- og kontorfunktionærernes Forbund i  

 Danmark.
Bilag 4.4 Hovedaftalen af 31/10 1973 med ændringer pr. 1/3 1987 mellem  

 Dansk Arbejdsgiverforening (DA) og Landsorganisationen i Danmark (LO). m Bilag 4.5 Fmst. cirk. 132 22/7 1982 om indberetning om  

 overenskomststridige arbejdsstandsninger (LP.nr. 141/82).
Bilag til andre kapitler Bilag 3.2 Fmst. cirkskr. 5/2 1979 vedrørende hovedaftale af 25/1 1979  

 mellem finansministeriet og Danmarks Jurist- og Økonomforbund.
Henvisninger i øvrigt Lbekg. 559 21/12 1971 af lov om mægling i arbejdsstridigheder  

(forligsmandsloven).
 L 317 13/6 1973 om arbejdsretten (arbejdsretsloven).
 Fmst. cirk. 5/4 1984 om statsinstitutioners og visse selvejende  

 institutioners adgang til at udføre indtægtsdækket virksomhed (budgetdept.).
 Vejledning for den faglige voldgiftsbehandling.
Bilag 4.1 Norm for regler for behandling af faglig strid Vedtaget af Fællesudvalget af 17. August 1908 § 1 Undertegnede organisationer er enige om, at enhver uenighed af faglig  

 karakter bør søges bilagt ved mægling, eventuelt ved voldgift, efter  

 nedenstående regler.
 Mægling skal i alle tilfælde - jfr. dog § 5 - foretages, såfremt en af  

 parterne forlanger det.
§ 2 Mæglingsudvalget skal bestå af ...... medlemmer, hvoraf ...... vælges af  

 ......
og ...... af § 3 Når en organisation på et af sine medlemmers vegne begærer mægling  

 afholdt, skal mæglingsudvalget træde sammen til forhandling, i København  

 inden for en frist af 3 hverdage og i provinsen inden for en frist af 5  

 hverdage.
 Mæglingen foretages så vidt muligt på stedet, hvor uenigheden er opstået  

 og således at repræsentanter for de stridende parter kan tilkaldes.
Samtidig med, at en af organisationerne begærer mægling afholdt, skal den  

 meddele den anden organisation, hvem der på dens vegne vil deltage i  

 mæglingen.
Den anden organisation er derefter forpligtet til så snart som  

 muligt at give den klagende organisation en tilsvarende meddelelse om navnet  

 på sin repræsentant ved mæglingsmødet.
§ 4 Opnås der ikke ved mægling en løsning af striden, skal mæglingsudvalget  

 straks henvise sagen videre til behandling mellem de undertegnede  

 organisationer.
 Forhandlingerne mellem organisationerne skal tage deres begyndelse inden  

 for de samme tidsfrister, som er nævnt i § 3.
§ 5 Lykkes det heller ikke på denne måde at opnå enighed, skal sagen, for så  

 vidt den angår forståelsen afen foreliggende priskurant med almindelige  

 bestemmelser eller en almindelig mellem organisationerne bestående  

 overenskomst, forelægges en voldgiftsret til afgørelse, hvis en af  

 organisationerne forlanger det, og ingen arbejdsstandsning som følge af sådan  

 uenighed må finde sted, før de nævnte regler er iagttaget.
 I alle andre tilfælde skal mægling (jfr. §§ 3 og 4) forsøges, forinden  

 arbejdsstandsning iværksættes - medmindre der indtræder betalingsstandsning,  

 eller hensynet til liv, velfærd eller ære afgiver tvingende grunde til at  

 standse arbejdet, forinden mægling kan foretages, ligesom uenigheden kan  

 indankes for en voldgiftsret, hvis begge parter er enige derom.
 Opnås i sidstnævnte tilfælde ikke enighed om at lade sagen afgøre ved  

 voldgift, har begge organisationerne ret til gennem anvendelse af  

 arbejdsstandsning at søge at føre deres krav igennem.
 Vægrer en af parterne sig ved at lade sagen afgøre ved voldgift under  

 påberåbelse af, at den foreliggende strid ikke angår forståelse af en mellem  

 parterne bestående overenskomst, kan hver af parterne gennem sin  

 hovedorganisation (henholdsvis Arbejdsgiverforeningen og De samvirkende  

 Fagforbund) indanke spørgsmålet om vægringens berettigelse for Den faste  

 Voldgiftsret.
§ 6 Er der enighed om at henvise en sag til voldgift, skal denne bestå af  

 ...... medlemmer, hvoraf ...... vælges af......
og ...... af samt en opmand som vælges af voldgiftsrettens medlemmer.
Såfremt der ikke opnås enighed om valget af opmanden, skal parterne anmode om at udnævne ham.
§ 7 Voldgiftsretten skal som regel træde sammen senest 6 dage efter, at den er  

 påkaldt.
Opmanden fungerer som rettens formand samt leder og deltager i dens  

 forhandlinger.
Sagen går efter disses afslutning til afgørelse ved simpel  

 stemmeflerhed mellem voldgiftsmændene.
Kan stemmeflerhed ikke opnås, afgøres  

 sagen af opmanden.
 Over rettens forhandlinger føres en protokol, der efter hver sags  

 afslutning underskrives af samtlige medlemmer af retten, også af opmanden,  

 såfremt han har voteret i sagen.
 Voldgiftsretten tilstiller begge parter meddelelse om sin eller opmandens  

 kendelse.
 Kendelsen skal være afsagt senest 14 dage efter, at sagen er indgivet til  

 retten.
§ 8 Forinden voldgiftsretten indkaldes, skal hver af de stridende parter  

 skriftligt forpligte sig til uvægerligt at efterkomme voldgiftsrettens  

 kendelse.
§ 9 Til dækning af udgifter, som måtte foranlediges ved voldgiftsrettens  

 virksomhed, deponeres der af hver af de to parter et lige stort beløb.
Retten  

 tager i sit første møde beslutning om størrelsen afdette beløb, som ikke må  

 være under ...... kr. og ikke større end ....... kr.
 Beløbene kan, hvis det senere måtte vise sig fornødent, forlanges forøget.  

 Voldgiftsretten bestemmer, hvilken af parterne der skal betale sagens  

 omkostninger; de herefter tiloversblevne beløb tilbagebetales parterne.
§ 10 Ingen kan være medlem af mæglingsudvalget eller voldgiftsretten, når den  

 pågældende sag drejer sig om spørgsmål vedrørende arbejdsforholdene på et  

 arbejdssted, hvor vedkommende har personlig interesse.
§ 11 Nærværende regler indskrænker ikke de to organisationers eller deres  

 medlemmers ret til uden forudgående mægling og voldgift at deltage i en  

 arbejdsstandsning, som er påbudt af Dansk Arbejdsgiverforening eller De  

 samvirkende Fagforbund (jfr. overenskomsten af 5. september 1899, andet  

 stykke).
Bilag 4.4 Hovedaftalen af 31. oktober 1973 med ændringer pr. 1. marts 1987 mellem  

 Dansk Arbejdsgiverforening og Landsorganisationen i Danmark § 1 Da det er ønskeligt, at spørgsmålet om løn- og arbejdsvilkår løses gennem  

 afslutning af kollektive overenskomster, eventuelt under  

 hovedorganisationernes medvirken, forpligter hovedorganisationerne og deres  

 medlemmer sig til hverken direkte eller indirekte at lægge hindringer i vejen  

 for, at arbejdsgivere og arbejdstagere organiserer sig inden for  

 hovedorganisationernes organisatoriske rammer.
Som organisationsfjendtlig  

 handling anses derfor forhold, hvorefter en af nærværende hovedaftale bundet  

 part foretager handlinger rettet mod en anden part begrundet i  

 organisationstilhørsforholdet og således ikke ud fra faglige motiver.
§ 2 Stk. 1.  Når der er indgået en kollektiv overenskomst,  

 kan der inden for det område, som overenskomsten omfatter, og så længe den er  

 gældende, ikke etableres arbejdsstandsning (strejke, blokade, lockout eller  

 boykot), medmindre der er hjemmel herfor i »Norm for regler for  

 behandling af faglig strid« eller i kollektiv overenskomst.  

 Sympatistrejke eller sympatilockout kan i øvrigt etableres i overensstemmelse  

 med aftaler og retspraksis.
 Stk. 2.  Ingen arbejdsstandsning kan lovligt etableres,  

 medmindre den er vedtaget med mindst 3/4 af de afgivne stemmer af en efter  

 vedkommende organisations love dertil kompetent forsamling og er behørigt  

 varslet i overensstemmelse med reglen i stk. 3. Undtaget herfra er alene  

 arbejdsstandsninger i de i »Normen«, § 5, stk. 2, nævnte tilfælde.
Stk. 3.  At man agter at forelægge en sådan forsamling  

 forslag om arbejdsstandsning, skal tilkendegives den anden hovedorganisations  

 forretningsudvalg ved særlig og anbefalet skrivelse, mindst 14 dage før  

 arbejdsstandsningen efter forslaget agtes iværksat, og der skal på samme måde  

 gives den anden part meddelelse om forsamlingens beslutning, mindst 7 dage  

 forinden arbejdsstandsningen iværksættes.
Ved varsling af retshåndhævende  

 arbejdsstandsning nedsættes de ovenfor anførte varsler til henholdsvis mindst  

 7 dage og mindst 3 dage.
 Stk. 4.  Såvel hovedorganisationerne som de under dem  

 hørende organisationer samt øvrige af Hovedaftalen bundne organisationer er  

 forpligtet til ikke at understøtte, men med alle rimelige midler at hindre  

 overenskomststridige arbejdsstandsninger og, hvis overenskomststridig  

 arbejdsstandsning finder sted, at søge at få den bragt til ophør.
 Stk. 5.  Som strejke eller lockout betragtes det, hvis  

 værksteder eller arbejdspladser systematisk affolkes eller efterhånden  

 lukkes.
Stk. 6.  Under arbejdskonflikt mellem parterne i  

 nærværende overenskomst eller deres medlemmer og udenforstående arbejdstager-  

 eller arbejdsgiverorganisationer eller virksomheder må støtte til den  

 udenforstående ikke ydes af nogen ved denne overenskomst forpligtet part.
Som  

 udenforstående betragtes ikke den organisation eller virksomhed, der  

 indmelder sig i en af hovedorganisationerne eller i en under disse  

 organiseret forening, idet det dog er en forudsætning, at der ikke inden  

 indmeldelsen er etableret arbejdsstandsning, eller at sådan ikke efter  

 forgæves forhandling er klart bebudet.
§ 3 Stk. 1.  Overenskomster afsluttet mellem  

 hovedorganisationerne skal respekteres og efterkommes af alle under dem  

 hørende organisationer under vedkommende hovedorganisations ansvar.
Stk. 2.  Uoverensstemmelse om, hvorvidt der består  

 overenskomst, afgøres af Arbejdsretten, medmindre parterne er enige om at  

 lade spørgsmålet afgøre ved faglig voldgift.
Uoverensstemmelse om, hvilket  

 område en overenskomst har, afgøres ved faglig voldgift.
§ 4 Stk. 1.  Arbejdsgiverne udøver ledelsesretten i  

 overensstemmelse med de i de kollektive overenskomster indeholdte  

 bestemmelser og i samarbejde med arbejdstagerne og deres  

 tillidsrepræsentanter i henhold til de mellem Landsorganisationen i Danmark  

 og Dansk Arbejdsgiverforening til enhver tid gældende aftaler.
Stk. 2.  Såfremt der uden noget forbehold er antaget  

 arbejdskraft til et bestemt angivet akkordarbejde, kan arbejdsforholdene ikke  

 ændres, uden at vedkommende arbejdsgiver godtgør arbejdstagerne det derved  

 eventuelt opståede økonomiske tab.
Uoverensstemmelser herom afgøres ad  

 sædvanlig fagretlig vej.
Stk. 3.  Ved afskedigelse af en arbejdstager må  

 vilkårligheder ikke finde sted, og klager over påståede urimelige  

 afskedigelser kan derfor behandles efter nedenstående regler.  

 Hovedorganisationerne anbefaler, at sager om påståede urimelige afskedigelser  

 behandles hurtigst muligt af de berørte parter.
Sager, i hvilke der nedlægges  

 påstand om underkendelse afen afskedigelse, skal så vidt muligt være  

 afsluttet inden udløbet af den pågældende arbejdstagers opsigelsesvarsel.
§ 5 Stk. 1.  Funktionærer, som i forholdet over for de  

 øvrige lønmodtagere er arbejdsgivernes tillidsmænd, kan af arbejdsgiveren  

 efter samråd med den pågældende kræves holdt uden for medlemskab af en  

 arbejderorganisation.
 Stk. 2.  Den arbejdsgiveren i medfør af stk. 1 tillagte  

 ret kan ikke gøres gældende, alene fordi en arbejdstager ansættes på  

 funktionærvilkår.
 Stk. 3.  De interesserede arbejdslederorganisationer bør  

 have adgang til at være repræsenteret på de møder, der afholdes om  

 uoverensstemmelser angående ovenstående bestemmelser.
§ 6 Hovedorganisationerne vil modvirke forsøg på at holde personer uden for  

 arbejdstagerorganisationerne under påberåbelse af selskabsretlige og andre  

 aftaler eller indehavelse af anparter eller aktier, der ikke gør de  

 pågældende til virkelige medejere af virksomheden.
§ 7 Stk. 1.  Opsigelsesfristen for overenskomster angående  

 priskuranter og øvrige arbejdsforhold er 3 måneder, medmindre andet er  

 aftalt.
 Stk. 2.  Selv om en overenskomst er opsagt eller  

 udløbet, er parterne dog forpligtet til at overholde dens bestemmelser,  

 indtil anden overenskomst træder i stedet, eller arbejdsstandsning er  

 iværksat i overensstemmelse med reglerne i § 2.
§ 8 Hovedorganisationerne er enige om, at der indføres tillidsmandsregler i de  

 kollektive overenskomster, hvor arbejdsforholdets karakter gør det muligt.
Når en tillidsmand er valgt i henhold til de herfor gældende bestemmelser  

 i den kollektive overenskomst og har 1 års uafbrudt anciennitet i  

 virksomheden, kan hans arbejdsforhold i varselsperioden ikke afbrydes, før  

 hans organisation har fået lejlighed til at prøve berettigelsen ved fagretlig  

 behandling.
Denne skal påbegyndes inden 1 uge og afsluttes hurtigst muligt.
Er afskedigelsen begrundet i arbejdsmangel, bortfalder den særlige  

 varselspligt i den kollektive overenskomst, i henhold til hvilken  

 tillidsmanden er valgt.
I sådanne tilfælde har tillidsmanden krav på det  

 almindelige opsigelsesvarsel, der er gældende ifølge den kollektive  

 overenskomst.
 Hvor der ikke i den kollektive overenskomst er fastsat et særligt  

 opsigelsesvarsel for tillidsmanden, kan ansættelsesforholdet ikke afbrydes,  

 medmindre der er tale om arbejdsmangel, før hans organisation har fået  

 lejlighed til at prøve afskedigelsens berettigelse ved fagretlig behandling.  

 Den fagretlige behandling skal påbegyndes inden 1 uge og afsluttes hurtigst  

 muligt inden for 1 måned.
§ 9 Stk. 1.  Hovedorganisationerne vil fremme et godt  

 samarbejde mellem organisationerne og virke for rolige og stabile  

 arbejdsforhold i virksomhederne gennem samarbejdsudvalgene eller andre egnede  

 organer.
 Stk. 2.  Der må ikke fra nogen side lægges hindringer i  

 vejen for, at en arbejdstager udfører så meget og så godt arbejde, som hans  

 evner og uddannelse tillader ham.
§ 10 I tilfælde af påstået brud på denne hovedaftale såvel som, hvis der påstås  

 at være begået brud på nogen anden kollektiv overenskomst indgået af  

 hovedorganisationerne eller af deres medlemmer, skal der, inden klage  

 indbringes for Arbejdsretten, afholdes fællesmøde under  

 hovedorganisationernes medvirken.
Er det påståede overenskomstbrud en  

 arbejdsstandsning, jfr. § 2, og denne ikke forinden er ophørt, skal  

 fællesmødet afholdes omgående og senest dagen efter arbejdsstandsningens  

 iværksættelse.
På fællesmødet skal de til grund for arbejdsstandsningen  

 liggende omstændigheder klarlægges, og, hvor arbejdsstandsningen kan være  

 opstået på grund af misforståelser eller fejltagelser, forsøges løst.
§ 11 De under hovedorganisationerne hørende foreninger og virksomheder kan ikke  

 ved at træde ud af hovedorganisationerne løse sig fra de forpligtelser, disse  

 ved nærværende hovedaftale er gået ind på.
De vedbliver at stå ved magt,  

 indtil denne hovedaftale er bortfaldet efter opsigelse af en af  

 hovedorganisationerne.
§ 12 Stk. 1.  Hovedaftalen er gældende, indtil den med 6  

 måneders varsel opsiges til en 1. januar, dog tidligst 1. januar 1989. Den af  

 hovedorganisationerne, der måtte have ønske om ændringer i Hovedaftalen, skal  

 6 måneder forud for opsigelsen underrette modparten herom, hvorefter der  

 optages forhandlinger med det formål at opnå enighed og derved undgå  

 opsigelse af Hovedaftalen.
 Stk. 2.  Er forhandlinger om en fornyelse af  

 Hovedaftalen efter stedfunden opsigelse ikke afsluttet til den pågældende 1.  

 januar, gælder Hovedaftalen, uanset at opsigelsestidspunktet overskrides,  

 indtil de ikraftværende kollektive overenskomster afløses af nye, og den  

 bortfalder da ved de nye kollektive overenskomsters ikraftræden.
Protokollat Der er mellem parterne enighed om, at arbejdsstandsninger bør undgås, og  

 om, at organisationerne aktivt skal bidrage hertil, jfr. herom Hovedaftalen i  

 øvrigt.
 Hovedorganisationerne er enige om snarest at søge udarbejdet nærmere  

 retningslinier for afholdelse af fællesmøder vedrørende arbejdsstandsninger  

 på ikke permanente arbejdspladser inden for bygge- og anlægsområdet.
København den 12. december 1986 For Landsorganisationen Knud Christensen Finn Thorgrimson For Dansk Arbejdsgiverforening Benned Hansen Hans Skov Christensen Bilag 4.5 Finansministeriets cirkulære af 22. juli 1982 om indberetning af  

 overenskomststridige arbejdsstandsninger.
 Finansministeriet har modtaget en række henvendelser fra institutioner og  

 styrelser med anmodning om en opfølgning af det tidligere cirkulære af 6.  

 december 1974. Med enkelte ændringer, baseret på de siden 1974 indhentede  

 erfaringer, udsendes derfor nærværende cirkulære.
I arbejdsretslovens § 9, stk. 1, nr. 2 er fastsat, at sager vedrørende  

 overtrædelse af kollektive overenskomster om løn- og arbejdsforhold kan  

 indbringes for arbejdsretten.
Af arbejdsretslovens § 14 fremgår, at sag  

 anlægges af og mod den mest omfattende organisation.
I medfør heraf skal en  

 sag i arbejdsretten, som vedrører en statsinstitution eller det ved en  

 statsinstitution ansatte personale, anlægges af eller mod finansministeriet,  

 bortset fra sager vedrørende personalegrupper ansat i Grønland og Danmarks  

 Radio.
Dette gælder, uanset om kompetencen til at indgå overenskomst er  

 delegeret til andre ministerier og styrelser.
En forudsætning for behandling af løbende arbejdsstandsninger i  

 arbejdsretten er, at der mellem hovedorganisationerne er afholdt fællesmøde  

 om spørgsmålet.
I arbejdsretslovens § 9, stk. 2 er fastsat, at  

 arbejdsstandsninger straks skal indberettes til organisationerne.
Fællesmøde  

 under organisationernes medvirken til drøftelse af en arbejdsstandsning skal  

 afholdes dagen efter dennes iværksættelse, medmindre arbejdsstandsningen er  

 ophørt forinden fællesmødets afholdelse.
Fællesmøde afholdes dog altid, hvis  

 det påstås, at arbejdsstandsningen er et led i en systematisk aktion.
For så vidt angår arbejdsstandsninger, der i henhold til arbejdsretslovens  

 § 9, stk. 3 sidste punktum efter aftale mellem overenskomstparterne ikke kan  

 indbringes for arbejdsretten, afholdes ligeledes fællesmøde.
For eksempel er  

 det for personale, omfattet af hovedaftaler med visse akademiske  

 organisationer, fastsat, at arbejdsstandsninger straks skal indberettes til  

 organisationen og til finansministeriet.
Mæglingsmøde (svarende til  

 fællesmøde) under organisationens og finansministeriets medvirken skal  

 afholdes senest dagen efter arbejdsstandsningens iværksættelse, medmindre  

 arbejdsstandsningen er ophørt forinden mæglingsmødets afholdelse.
Fællesmøde  

 afholdes dog altid, hvis det påstås, at arbejdsstandsningen er et led i en  

 systematisk aktion.
 Under hensyn hertil er det nødvendigt, at ministerium/styrelse/institution  

 straks indberetter alle arbejdsstandsninger til finansministeriet, lønnings-  

 og pensionsdepartementet.
 Indberetningerne skal ske såvel telefonisk som skriftligt (for eksempel i  

 anbefalet ekspresbrev), med henblik på at finansministeriet kan tage kontakt  

 med vedkommende hovedorganisation for at aftale fællesmøde om  

 arbejdsstandsningen.
Af indberetningen skal fremgå - hvilken type arbejdsstandsninger der har været tale om  

 (arbejdsnedlæggelse, arbejdsvægring, overarbejdsvægring, temponedsættelse  

 etc.) - ved hvilket tjenestested arbejdsstandsningen er iværksat - på hvilket tidspunkt aktionen er påbegyndt - hvor mange ansatte der deltager i arbejdsstandsningen - hvorvidt tillidsrepræsentant(er) deltager i arbejdsstandsningen - hvorvidt tjenestemænd deltager i arbejdsstandsningen - om de aktionerende har forladt arbejdspladsen - hvad årsagen til arbejdsstandsningen angives at være - om de aktionerendes forbund/afdeling evt. har medvirket til  

 arbejdsstandsningen Det skema, finansministeriet anvender ved modtagelse af telefonisk  

 indberetning, vedlægges til orientering som bilag 1.
Samtidig med indberetningen udarbejdes en oversigt over navnene på dem,  

 der deltager i arbejdsstandsningen.
Denne oversigt skal dog først fremsendes,  

 hvis finansministeriet, lønnings- og pensionsdepartementet, anmoder herom af  

 hensyn til sagens eventuelle videreførsel ved arbejdsretten eller faglig  

 voldgift.
Det bemærkes, at reglen om, at fællesmøde skal afholdes senest dagen efter  

 en arbejdsstandsnings påbegyndelse, må forstås således, at mødet skal  

 afholdes senest mandag, hvis en arbejdsstandsning er iværksat om fredagen, og  

 virksomheden har lukket lørdag og søndag.
Er der derimod tale om en  

 virksomhed, hvor der normalt arbejdes om lørdagen og/eller om søndagen, eller  

 hvor der inden arbejdsstandsningens påbegyndelse er varslet overarbejde til  

 lørdag og/eller søndag, skal fællesmøde i anledning af arbejdsstandsninger,  

 der er påbegyndt om fredagen, afholdes om lørdagen.
Med virkning fra januar 1982 agter finansministeriet at etablere en samlet  

 statistik over antallet af arbejdsstandsninger.
Vedkommende  

 ministerium/styrelse/institution vil derfor i tilslutning til indberetning om  

 en overenskomststridig arbejdsstandsning få tilsendt et skema til udfyldelse,  

 svarende til vedlagte bilag 2. Skemaet bør snarest efter arbejdsstandsningens  

 ophør indsendes til finansministeriet, lønnings- og pensionsdepartementet.
 Dette cirkulære træder i stedet for finansministeriets cirkulære af 6.  

 december 1974 om indberetning til finansministeriet af overenskomststridige  

 arbejdsnedlæggelser.
København, den 22. juli 1982 Finansministeriet P.
M.
V.
Kurt Petersen / Agnete Halmind BILAG 1 Indberetning af ARBEJDSSTANDSNINGER.
Med henblik på en samlet statistik vedrørende arbejdsstands- ninger ønskes følgende skema snarest efter konfliktens ophør udfyldt og indsendt til finansministeriet, lønnings- og pensionsdepartementet, Torvegade 2, 1400 K.
Ansættelsesmyndighed: ---------------------------------  

 (ministerium/styrelse/institution) Konfliktens art:
De aktionerende er ansat i henhold til overenskomst mellem finansministeriet/DSB/P&T/forsvaret og Liste over navne på aktionerende udarbejdes og fremsendes efter anmodning.
 Ved arbejdsnedlæggelser FREDAG (el.dagen før en søgnehelligdag).
 Skal de aktionerende arbejde lørdag og/eller søndag el.
