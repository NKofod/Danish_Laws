Fremsat den 10. januar 2001 af  

 justitsministeren (Frank Jensen) Forslag til Lov om ændring af lov om  

 erstatningsansvar, lov om erstatning fra staten til ofre for forbrydelser og  

 lov om afgift af ansvarsforsikringer for motorkøretøjer mv.
(Revision af regler om erstatning for personskade mv. samt  

 nedsættelse af afgiften af ansvarsforsikringer for  

 motorkøretøjer mv.) § 1 I lov om erstatningsansvar, jf. lovbekendtgørelse nr. 599 af 8.  

 september 1986, som ændret senest ved lov nr. 349 af 23. maj 1997,  

 foretages følgende ændringer:
 1. Efter § 1 indsættes:
»§ 1 a.
Erstatning for fremtidige helbredelsesudgifter og  

 andet fremtidigt tab som følge af skaden, jf. § 1, stk. 1,  

 fastsættes til et kapitalbeløb, som højst kan  

 udgøre den forventede gennemsnitlige årlige udgift ganget med  

 10. Er der tale om varige løbende udgifter, finder § 4,  

 stk. 2, tilsvarende anvendelse.« 2. § 2, stk. 1, affattes således:
»Erstatning for tabt arbejdsfortjeneste ydes, indtil skadelidte kan  

 begynde at arbejde igen.
Må det antages, at skadelidte vil lide et  

 varigt erhvervsevnetab, ydes erstatning indtil det tidspunkt, hvor det er  

 muligt midlertidigt eller endeligt at skønne over skadelidtes  

 fremtidige erhvervsevne, jf. §§ 5   8 og § 10 samt § 31 i lov  

 om sikring mod følger af arbejdsskade.« 3. §§ 3 og 4 affattes således:
»Svie og smerte § 3. Godtgørelse for svie og smerte udgør 130  

 kr. for hver dag, den skadelidte er syg.
Der kan i særlige  

 tilfælde ydes godtgørelse for svie og smerte, selv om skadelidte  

 ikke er syg.
Godtgørelsen kan ikke overstige 50.000 kr.
Varigt mén § 4. Godtgørelse for varigt mén fastsættes  

 til et kapitalbeløb, der beregnes under hensyn til skadens medicinske  

 art og omfang og de forvoldte ulemper i skadelidtes personlige  

 livsførelse.
Godtgørelsen udgør ved en méngrad  

 på 100 pct. 573.500 kr.
Ved lavere méngrader nedsættes  

 beløbet forholdsmæssigt.
I særlige tilfælde kan  

 méngodtgørelsen fastsættes til et højere  

 beløb, dog højst 687.500 kr.
Ved en méngrad på  

 under 5 pct. ydes ingen godtgørelse.
Stk. 2. Var skadelidte ved skadens indtræden fyldt 40  

 år, nedsættes godtgørelsen med 1 pct. for hvert år,  

 skadelidte var ældre end 39 år ved skadens indtræden.
Var  

 skadelidte fyldt 60 år, nedsættes godtgørelsen med  

 yderligere 1 pct. for hvert år, skadelidte var ældre end 59  

 år ved skadens indtræden.
Godtgørelsen nedsættes dog  

 ikke yderligere efter det fyldte 69. år.« 4. § 5, stk. 1 og 2, affattes  

 således:
 »§ 5. Har en personskade medført varig  

 nedsættelse af skadelidtes evne til at skaffe sig indtægt ved  

 arbejde, tilkommer der skadelidte erstatning for tab af erhvervsevne.
Stk. 2. Ved bedømmelsen af erhvervsevnetabet tages  

 hensyn til skadelidtes muligheder for at skaffe sig indtægt ved  

 sådant arbejde, som med rimelighed kan forlanges af den  

 pågældende efter dennes evner, uddannelse, alder og muligheder  

 for erhvervsmæssig omskoling og genoptræning eller lignende.« 5. § 6 affattes således:
 »§ 6. Erstatningen fastsættes til et  

 kapitalbeløb, der udgør skadelidtes årsløn, jf.  

 § 7, ganget med erhvervsevnetabsprocenten, jf. § 5, stk. 3, og  

 herefter ganget med 10.
Stk. 2. Erstatningen kan højst udgøre 6.020.000  

 kr.« 6. § 7, stk. 3, ophæves.
 7. §§ 8   11 affattes således:
 »§ 8. For en skadelidt, der ved skadens indtræden ikke  

 er fyldt 15 år, fastsættes erstatningen som et  

 kapitalbeløb, der udgør 276.000 kr. ganget med  

 méngraden, jf. § 4, og herefter ganget med 10. Ved en  

 méngrad på under 5 pct. ydes ingen erstatning.
§ 9. Var skadelidte ved skadens indtræden fyldt 30  

 år, nedsættes erstatningen med 1 pct. for hvert år,  

 skadelidte var ældre end 29 år ved skadens indtræden.
Var  

 skadelidte fyldt 55 år, nedsættes erstatningen med yderligere 2  

 pct. for hvert år, skadelidte var ældre end 54 år ved  

 skadens indtræden.
Erstatningen nedsættes dog ikke yderligere  

 efter det fyldte 69. år.
Forelæggelse for Arbejdsskadestyrelsen § 10. Såvel skadelidte som skadevolder kan indhente en  

 udtalelse om spørgsmålet om fastsættelsen af  

 méngraden og erhvervsevnetabsprocenten fra Arbejdsskadestyrelsen, jf.  

 lov om sikring mod følger af arbejdsskade.
Udtalelsen skal så  

 vidt muligt afgives inden 1 år og senest 2 år efter  

 fremsættelsen af anmodningen om en udtalelse.
Hvis den  

 erhvervsmæssige situation ikke er afklaret, kan Arbejdsskadestyrelsen,  

 når der foreligger særlige omstændigheder, afgive en  

 midlertidig udtalelse.
I så fald skal det af udtalelsen fremgå,  

 at den er midlertidig.
 Stk. 2. Arbejdsskadestyrelsens udtalelse skal begrundes efter  

 forvaltningslovens § 24.
 Stk. 3. Skadelidte og skadevolder har ret til aktindsigt i  

 Arbejdsskadestyrelsens sag efter forvaltningslovens kapitel 4.
Genoptagelse § 11. En afsluttet sag om godtgørelse eller erstatning  

 kan på skadelidtes begæring genoptages, hvis sagens faktiske  

 omstændigheder ændrer sig væsentligt i forhold til dem, der  

 blev lagt til grund ved sagens afslutning.
Vurderingen af, om genoptagelse  

 kan ske, skal foretages for hver enkelt erstatningspost for sig, jf. dog  

 stk. 2 og 3.
 Stk. 2. Hvis der tidligere er fastsat et erhvervsevnetab  

 på mindst 15 pct., kan der ved en genoptagelse af sagen ikke ydes  

 erstatning for tabt arbejdsfortjeneste.
Stk. 3. En afsluttet sag om godtgørelse eller  

 erstatning kan ikke genoptages alene med henblik på, at der ydes  

 yderligere erstatning for helbredelsesudgifter og andet tab og  

 godtgørelse for svie og smerte.
Hvis sagen genoptages efter  

 stk. 1, kan der dog ydes erstatning for helbredelsesudgifter og andet  

 tab og godtgørelse for svie og smerte, hvis der foreligger  

 væsentlige uforudsete ændringer i helbredstilstanden.
Stk. 4. Under en genoptagelse af sagen finder § 10  

 tilsvarende anvendelse.« 8. I § 13, stk. 1, 2. pkt., ændres  

 beløbet »225.000 kr.« til: »644.000 kr.«.
 9. I § 13, stk. 2, ændres »56 år« til:  

 »30 år«.
 10. Efter § 14 indsættes:
»Overgangsbeløb § 14 a.
Der tilkommer den efterlevende ægtefælle  

 eller samlever et overgangsbeløb, der udgør 108.000 kr.  

 Efterlader afdøde sig ikke ægtefælle eller samlever, kan  

 overgangsbeløbet tilkendes en anden efterladt person, når  

 særlige omstændigheder taler derfor.
Udbetales der  

 overgangsbeløb, kan den pågældende ikke tillige  

 kræve erstatning for begravelsesudgifter.« 11. § 15, stk. 1, affattes således:
»De i § 3, § 4, stk. 1, § 6, stk. 2, § 8,  

 § 13, stk. 1, 2. pkt., og § 14 a nævnte beløb  

 reguleres årligt pr. 1. januar med 2,0 pct. tillagt  

 tilpasningsprocenten for det pågældende finansår, jf. lov  

 om en satsreguleringsprocent.
De herefter fremkomne beløb afrundes til  

 nærmeste med 500 delelige kronebeløb, for det i § 3, 1.  

 pkt., nævnte beløb dog til nærmeste med 5 delelige  

 kronebeløb.
Reguleringen sker på grundlag af de på  

 reguleringstidspunktet gældende beløb før afrunding.« 12. § 15, stk. 3, affattes således:
»Stk. 3. Erstatning og godtgørelse fastsættes  

 på grundlag af de beløb, der efter stk. 1 var  

 gældende på det tidspunkt, hvor erstatningen og  

 godtgørelsen kunne kræves betalt efter § 16, stk. 1.  

 Årslønnen efter § 7 og erstatningen efter § 14  

 reguleres efter reglerne i stk. 1 i perioden mellem skadens  

 indtræden og det tidspunkt, hvor erstatningen og godtgørelsen  

 kunne kræves betalt efter § 16, stk. 1.« 13. Overskriften til § 16 affattes således:  

 »Betaling og forrentning«.
 14. § 16 affattes således:
»§ 16. Godtgørelse og erstatning kan kræves  

 betalt 1 måned efter, at skadevolderen har været i stand til at  

 indhente de oplysninger, der er fornødne til bedømmelse af  

 erstatningens størrelse.
Er det, forinden endelig opgørelse kan  

 finde sted, givet, at skadevolderen i alt fald skal betale en del af det  

 krævede beløb, kan denne del forlanges udbetalt efter reglerne i  

 1. pkt.
Et sådant udbetalt beløb samt beløb, der er  

 udbetalt som midlertidig erhvervsevnetabserstatning, kan ikke senere  

 kræves tilbagebetalt eller modregnet i andre erstatningsposter.
Stk. 2. Beløbet forrentes fra det tidspunkt, hvor det  

 kan kræves betalt efter stk. 1, med en årlig rente, der  

 svarer til den til enhver tid fastsatte officielle diskonto med et  

 tillæg på 5  pct.
Justitsministeren  

 kan hvert andet år efter forhandling med Danmarks Nationalbank og  

 Økonomiministeriet ændre renten.« 15. I § 26 indsættes som nyt stk. 2:
»Stk. 2. Ved fastsættelsen af godtgørelsen kan  

 det tillægges vægt, at krænkelsen er begået ved en  

 forbrydelse, der har indebåret en overtrædelse af bestemmelser i  

 straffelovens kapitler 23 eller 24.« Stk. 2 og stk. 3 bliver herefter  

 stk. 3 og stk. 4.
 16. § 26, stk. 3, der bliver stk. 4, affattes  

 således:
»Stk. 4. § 18, stk. 1   3, finder tilsvarende  

 anvendelse på godtgørelse efter stk. 1   3.« 17. I § 27, stk. 2, indsættes efter ordet  

 »§ 24, stk. 1,«: »§ 24 a, § 24 b, stk. 1,«.
§ 2 I lov om erstatning fra staten til ofre for forbrydelser, jf.  

 lovbekendtgørelse nr. 470 af 1. november 1985, som ændret ved  

 lov nr. 366 af 18. maj 1994 og lov nr. 980 af 17. december 1997, foretages  

 følgende ændringer:
 1. § 2 affattes således:
»§ 2. Afgår skadelidte ved døden, ydes der  

 erstatning mv. efter erstatningsansvarslovens §§ 12-14 a.« 2. § 7, stk. 1, affattes således:
»Erstatning ydes ikke i det omfang, skaden godtgøres af  

 skadevolderen eller dækkes af forsikringsydelser eller andre ydelser,  

 der har karakter af virkelig skadeserstatning.« 3. § 10, stk. 2, affattes således:
»Stk. 2. Bestemmelsen i stk. 1 kan fraviges, hvis  

 forholdene taler for det.« 4. § 18, stk. 2, affattes således:
»Stk. 2. Tilbagebetaling kan endvidere kræves i det  

 omfang, skaden senere godtgøres af skadevolderen eller dækkes af  

 forsikringsydelser eller andre ydelser, der har karakter af virkelig  

 skadeserstatning.« § 3 I lov om afgift af ansvarsforsikringer for motorkøretøjer  

 mv., jf. lovbekendtgørelse nr. 816 af 12. september 1996, som  

 ændret senest ved lov nr. 1029 af 22. november 2000, foretages  

 følgende ændringer:
 1. I § 3, stk. 1, ændres »50 pct.« til:  

 »42,9 pct.«, og »40 pct.« til: »34,4 pct.«.
 2. I § 3, stk. 2, ændres »55 pct.« til:  

 »47,2 pct.«, »50 pct.« til: »42,9 pct.«, »44 pct.« til: »37,8 pct.«, og »40  

 pct.« til : »34,4 pct.«.
 3. I § 3, stk. 3, ændres »50 pct.« tre  

 steder til: »42,9 pct.«, »40 pct.« tre steder til: »34,4 pct.«, »55 pct.«  

 til: »47,2 pct.«, og »44 pct.« til: »37,8 pct.«.
 4. I § 3, stk. 4 og 5, ændres »60  

 pct.« til: »51,5 pct.«, »50 pct.« til: »42,9 pct.«, »48 pct.« til: »41,3  

 pct.«, og »40 pct.« til: »34,4 pct.«.
§ 4 Stk. 1. Loven træder i kraft den 1. juli 2002. Ved  

 ikrafttrædelsen reguleres erstatnings- og  

 godtgørelsesbeløbene i overensstemmelse med § 1, nr. 11,  

 pr. 1. januar 2002.
 Stk. 2. Lovens §§ 1 og 2 finder anvendelse på  

 erstatningsansvar for skader, der indtræder efter lovens  

 ikrafttræden.
 Stk. 3. De i lov om afgift af ansvarsforsikringer for  

 motorkøretøjer mv. § 3, stk. 2 og 3, fastsatte andele på  

 37,8 pct. og 47,2 pct. af de udbetalte eller henførte erstatninger,  

 jf. denne lovs § 3, nr. 2 og 3, udgør for kalenderåret 2002  

 henholdsvis 40,9 og 51,1 pct.
 Stk. 4. De i lov om afgift af ansvarsforsikringer for  

 motorkøretøjer mv. § 3, stk. 4 og 5, fastsatte andele på  

 41,3 pct. og 51,5 pct. af de udbetalte eller henførte erstatninger,  

 jf. denne lovs § 3, nr. 4, udgør for kalenderåret 2002  

 henholdsvis 44,6 og 55,7 pct.
§ 5 En forsikringstager kan ikke opsige en forsikringsaftale på grund af  

 en forhøjelse af præmien, som alene er begrundet med den  

 ændring af størrelsen af erstatning for personskade og tab af  

 forsørger, der er en følge af denne lov.
§ 6 Loven gælder ikke for Færøerne og Grønland, men  

 §§ 1, 2 og 5 kan ved kongelig anordning sættes i kraft for disse  

 landsdele med de afvigelser, som de særlige færøske og  

 grønlandske forhold tilsiger.
Bemærkninger til  

 lovforslaget Almindelige bemærkninger Indholdsfortegnelse 1. Indledning s. 6 2. Gældende ret i hovedtræk s. 6 2.1. Erstatningsansvarsloven s. 6 2.2. Offererstatningsloven s. 8 2.3. Arbejdsskadesikringsloven s. 8 3. Baggrunden for lovforslaget s. 8 4. Lovforslagets hovedpunkter s. 10 4.1. Erstatningsansvarslovens regler om erstatning for personskade  

 mv.
s. 10 4.1.1. Afgrænsningen af, hvor længe der kan ydes erstatning  

 for tabt arbejdsfortjeneste s. 10 4.1.2. Fastsættelse af erhvervsevnetabet s. 12 4.1.3. Erstatningernes og godtgørelsernes størrelse s. 13 4.1.4. Genoptagelse af afsluttede sager s. 14 4.1.5. Regulering og forrentning af erstatningsbeløb mv.
s. 16 4.1.6. Overgangsbeløb til efterladte s. 17 4.1.7. Erstatning for helbredelsesudgifter og andet tab s. 18 4.1.8. Godtgørelse for svie og smerte s. 18 4.1.9. Tortgodtgørelse s. 19 4.2. Offererstatningsloven s. 20 4.2.1. Fradrag for sociale ydelser mv.
s. 20 4.2.2. Krav om politianmeldelse uden unødigt ophold s. 20 5. Økonomiske og administrative konsekvenser s. 21 5.1. Økonomiske og administrative konsekvenser for det  

 offentlige s. 21 5.1.1. Udgifter for det offentlige s. 21 5.1.2. Indtægter for det offentlige s. 21 5.1.3. Administrative konsekvenser for det offentlige s. 22 5.2. Økonomiske og administrative konsekvenser for  

 erhvervslivet s. 22 5.2.1. Økonomiske konsekvenser for erhvervslivet s. 22 5.2.2. Administrative konsekvenser for erhvervslivet s. 22 5.3. Økonomiske konsekvenser for borgerne s. 22 5.4. Miljømæssige konsekvenser og EU-retlige  

 aspekter s. 22 5.5. Lovforslagets konsekvenser i hovedtræk s. 23 6. Høring s. 23 1. Indledning Lovforslaget indeholder en revision af  

 erstatningsansvarslovens regler om erstatning for personskade samt nogle  

 særlige forbedringer for ofre for forbrydelser.
 Lovforslaget medfører en væsentlig generel  

 forhøjelse af erstatningsniveauet og en række yderligere  

 forbedringer af retsstillingen for de skadelidte samt enkelte andre  

 ændringer på områder, hvor erfaringerne med anvendelsen af  

 erstatningsansvarsloven har vist, at der er behov for justeringer.
Det foreslås bl.a. at forlænge den periode,  

 hvor skadelidte kan få tabt arbejdsfortjeneste.
Lovens bestemmelse om  

 beregning af erhvervsevnetabserstatning på grundlag af den medicinske  

 méngrad i tilfælde, hvor skadelidte ikke har en  

 erhvervsindtægt, begrænses til kun at gælde børn  

 under 15 år.
Lovens kapitaliseringsfaktor, som bl.a. anvendes ved  

 beregning af erhvervsevnetabserstatning, forhøjes fra 6 til 10, og  

 reglerne om nedsættelse af erstatningen på grund af skadelidtes  

 alder ændres, således at nedsættelsen sker mere jævnt  

 og slutter på et højere niveau.
Der indføres ved  

 død et overgangsbeløb på 108.000 kr. til efterladte  

 ægtefæller eller samlevere mv.
Adgangen til at få  

 genoptaget en erstatningssag på grund af væsentligt ændrede  

 forhold udvides.
 Der lægges op til ca. en fordobling i forhold til  

 det hidtidige niveau af den tortgodtgørelse, der tilkommer ofre for  

 sædelighedsforbrydelser mv.
 Lov om erstatning fra staten til ofre for forbrydelser  

 (offererstatningsloven) foreslås navnlig ændret således, at  

 sociale ydelser mv. ikke længere skal fratrækkes i erstatninger,  

 som staten udbetaler i medfør af denne lov.
Lovforslaget bygger på betænkning nr.  

 1383/2000 om revision af erstatningsansvarsloven mv., som er afgivet af en  

 arbejdsgruppe under Justitsministeriet.
Betænkningen indeholder et  

 lovudkast fra et flertal på 6 af arbejdsgruppens 7 medlemmer (retschef  

 Jens Møller (arbejdsgruppens formand) og repræsentanterne for  

 Advokatrådet, Forsikring & Pension, Den Danske Dommerforening,  

 Socialministeriet og Justitsministeriet). Professor, dr. jur.
Bo von Eyben  

 har afgivet en mindretalsudtalelse med et tilhørende lovudkast.  

 Lovforslaget svarer med enkelte ændringer til flertallets  

 lovudkast.
Forslaget om at forhøje erstatningsniveauet ville  

 umiddelbart føre til en nettoindtægt for statskassen på  

 grund af højere afgifter af motoransvarsforsikringer, jf. lov om  

 afgift af ansvarsforsikringer for motorkøretøjer mv.
Det  

 foreslås endvidere at nedsætte afgiftssatserne efter denne lov,  

 således at lovforslaget bliver udgifts- og indtægtsneutralt for  

 det offentlige.
2. Gældende ret i hovedtræk 2.1. Erstatningsansvarsloven Erstatningsansvarsloven indeholder dansk rets almindelige  

 regler om udmåling af erstatning for personskade og tab af  

 forsørger.
Loven indeholder regler om udmålingen af erstatning i  

 de tilfælde, hvor der efter almindelige erstatningsregler (objektivt  

 ansvar efter færdselsloven, den almindelige culparegel mv.) findes en  

 ansvarlig skadevolder.
Loven anvendes endvidere bl.a. ved udmåling af  

 erstatning og godtgørelse efter de særlige erstatningsordninger  

 i medfør af lov om patientforsikring og lov om erstatning for  

 lægemiddelskader.
 Loven indeholder regler om erstatning og  

 godtgørelse for personskade og tab af forsørger (lovens kapitel  

 1) og regler om ansvar for skade, der er dækket af forsikring (lovens  

 kapitel 2). Lovens kapitel 3 indeholder forskellige regler om arbejdstageres  

 erstatningsansvar, om lempelse af erstatningsansvar samt om mulighed for helt  

 eller delvis at se bort fra skadelidtes medvirken til skaden, om  

 erstatningsansvar for børn mv., om fordeling af erstatningsansvaret  

 mellem flere ansvarlige og om godtgørelse for tort.
 Erstatningskrav mv. ved personskade omfatter efter lovens  

 § 1 følgende poster:
1)	erstatning for tabt arbejdsfortjeneste, 2)	erstatning for helbredelsesudgifter (herunder f.eks. udgifter til  

 sygehusophold, rekreationsomkostninger, udgifter til transport til og fra  

 sygehuse, kørestol, særligt syet fodtøj samt læge-  

 og tandlægeudgifter), 3)	erstatning for andet tab som følge af skaden (f.eks.  

 erstatning til personer under uddannelse for forlængelse af  

 uddannelsen, herunder tab af skoleår), og 4)	godtgørelse for svie og smerte.
 Har skaden fået varige følger, kan der  

 tillige kræves:
1)	godtgørelse for varigt mén og 2)	erstatning for tab eller forringelse af erhvervsevne.
 Den, som er ansvarlig for en andens død, skal  

 betale rimelige begravelsesudgifter samt en erstatning til den, som ved  

 dødsfaldet har mistet en forsørger.
 Erstatning for tabt arbejdsfortjeneste dækker  

 efter lovens § 2 skadelidtes faktiske indtægtstab i perioden fra  

 skadens indtræden, og indtil arbejdet kan genoptages, eller skadelidtes  

 helbredstilstand er blevet stationær (stationærtidspunktet).
 Svie og smerte (§ 3) er en godtgørelse  

 for navnlig den fysiske lidelse, der er en følge af skaden.  

 Godtgørelsen udmåles som udgangspunkt efter faste takster  

 (taksterne kan fraviges, hvis godtgørelsen overstiger 26.000 kr. (pr.  

 1. januar 2001)). Godtgørelsen ydes kun indtil  

 stationærtidspunktet og normalt kun, hvis skadelidte er syg.
Godtgørelse for varigt mén ydes  

 uafhængigt af, om der tillige kan kræves erstatning for  

 økonomisk tab, f.eks. erhvervsevnetab.
Godtgørelsen  

 udmåles som et kapitalbeløb, der beregnes på grundlag af  

 en méngrad, som fastsættes under hensyntagen til skadens  

 medicinske art og omfang og de forvoldte ulemper i skadelidtes personlige  

 livsførelse på stationærtidspunktet, jf. lovens § 4.  

 Godtgørelsen udgør (pr. 1. januar 2001) som udgangspunkt 3.440  

 kr. pr. méngrad, dvs. 344.000 kr. ved en méngrad på 100  

 procent.
Er méngraden under 5 procent, ydes ingen  

 godtgørelse.
 Både skadelidte og skadevolder kan indhente en  

 udtalelse om fastsættelse af méngraden fra Arbejdsskadestyrelsen  

 (§ 10).
Erstatning for varigt tab eller forringelse af skadelidtes  

erhvervsevne reguleres i lovens §§ 5   9. Erstatningen  

 fastsættes til et kapitalbeløb, der udgør skadelidtes  

 årsløn (som hovedregel den pågældendes samlede  

 indtægt i det år, som går forud for datoen for skadens  

 indtræden) ganget med 6 og herefter ganget med  

 erhvervsevnetabsprocenten.
Erhvervsevnetabsprocenten fastsættes under  

 hensyn til skadelidtes muligheder for at skaffe sig indtægt ved  

 sådant arbejde, som med rimelighed kan forlanges af skadelidte.
Der  

 ydes ikke erhvervsevnetabserstatning, hvis erhvervsevnetabsprocenten er under  

 15. For skadelidte, der anvender erhvervsevnen på en måde, der i  

 det væsentlige ikke medfører nogen årsløn, f.eks.  

 hjemmearbejdende ægtefæller eller samlevere samt unge under  

 uddannelse, fastsættes erhvervsevnetabserstatningen i stedet på  

 grundlag af méngraden og som en procentdel af godtgørelsen for  

 varigt mén.
 Både skadelidte og skadevolder kan indhente en  

 udtalelse om spørgsmålet om fastsættelse af  

 erhvervsevnetabsprocenten fra Arbejdsskadestyrelsen (§ 10).
Bedømmelsen af, om skadelidte har fået varigt  

 mén og/eller har lidt et erhvervsevnetab, sker som udgangspunkt ud fra  

 forholdene på det medicinske stationærtidspunkt.
Ordningen er  

 således den, at der indtil stationærtidspunktet ydes erstatning  

 for tabt arbejdsfortjeneste (med mindre arbejdet er genoptaget inden da)  

 og/eller godtgørelse for svie og smerte (de midlertidige  

 ydelser) og derefter   hvis skaden har varige følger  

 godtgørelse for varigt mén og/eller erstatning for tab af  

 erhvervsevne (de varige ydelser).
 Erstatning til ægtefælle eller samlever for  

tab af forsørger (§ 13) udgør 30 procent af den  

 erstatning, som afdøde må antages at ville have opnået ved  

 et fuldstændigt erhvervsevnetab, dog som hovedregel mindst 386.500 kr.  

 (pr. 1. januar 2001). Afdødes børn kan kræve en  

 erstatning svarende til det bidrag til barnets underhold, som afdøde  

 kunne være pålagt efter lov om børns retsstilling  

 (§ 14). Var afdøde eneforsørger, forhøjes  

 erstatningen til børn til det dobbelte.
Loven indeholder særlige regler om  

nedsættelse af méngodtgørelse,  

 erhvervsevnetabserstatning og forsørgertabserstatning på grund  

 af skadelidtes/afdødes alder.
Méngodtgørelse  

 nedsættes med 5 procent for hvert år, skadelidte var ældre  

 end 59 år ved skadens indtræden, dog ikke yderligere efter det  

 fyldte 69. år (§ 4, stk. 2). Erhvervsevnetabserstatning  

 nedsættes med 8½ procent for hvert år, skadelidte var ældre  

 end 55 år ved skadens indtræden, dog med mulighed for at fravige  

 reglen, hvis det må antages, at skadelidte ville have været  

 erhvervsaktiv også efter det fyldte 67. år (§ 9).  

 Forsørgertabserstatning nedsættes tilsvarende, hvis  

 forsørgeren var fyldt 56 år (§ 13, stk. 2).
Sociale ydelser, udbetalinger fra private forsikringer  

 mv., som skadelidte modtager i anledning af skaden, fradrages ikke i  

 godtgørelse for svie og smerte, méngodtgørelse,  

 erhvervsevnetabserstatning og som hovedregel heller ikke i  

 forsørgertabserstatning.
Disse erstatningsposter kan således  

 sammenlægges med f.eks. forsikringsudbetalinger, bortset fra ydelser  

 modtaget i henhold til arbejdsskadesikringsloven, jf. pkt. 2.3. nedenfor.
 En afsluttet sag om godtgørelse for varigt  

 mén eller erstatning for erhvervsevnetab kan genoptages  

 på begæring af den skadelidte, hvis der indtræder  

 uforudsete ændringer i skadelidtes helbredstilstand, således at  

 méngraden eller erhvervsevnetabsprocenten må antages at  

 være væsentligt højere end først antaget  

 (§ 11).
2.2. Offererstatningsloven Efter lov om erstatning fra staten til ofre for  

 forbrydelser (offererstatningsloven) yder staten erstatning og  

 godtgørelse for bl.a. personskade, der forvoldes ved en  

 overtrædelse af straffeloven.
Udbetalinger efter loven administreres af  

 Nævnet vedrørende erstatning til ofre for forbrydelser  

 (Erstatningsnævnet).
Ofret for en forbrydelse har ret til erstatning fra  

 skadevolderen (gerningsmanden) efter almindelige regler, men i praksis kan  

 gerningsmændene ofte ikke betale, og ansvarsforsikringer dækker  

 ikke i disse tilfælde.
Ofrets erstatningskrav mod gerningsmanden er  

 derfor meget ofte uden reel værdi for ofret.
Offererstatningsloven  

 sikrer på den baggrund, at ofre for forbrydelser, der ikke får  

 dækket deres tab fra anden side, i stedet kan få erstatning fra  

 staten.
 Når staten udbetaler erstatning til ofret,  

 indtræder staten efter lovens § 17 i ofrets krav mod  

 gerningsmanden.
 Udmåling af erstatning og godtgørelse efter  

 offererstatningsloven sker efter de almindelige regler i  

 erstatningsansvarsloven, men med den begrænsning, at sociale ydelser  

 mv., løn under sygdom, pensionsydelser, private forsikringer eller  

 andre økonomiske ydelser, som tilfalder skadelidte i anledning af  

 skaden, fradrages i erstatningen (lovens § 7).
2.3. Arbejdsskadesikringsloven Efter lov om sikring mod følger af arbejdsskader  

 (arbejdsskadesikringsloven) hæfter arbejdsgiveren på objektivt  

 grundlag for ansattes arbejdsskader.
Ved arbejdsskader forstås -	ulykkestilfælde, der skyldes arbejdet eller de forhold,  

 hvorunder det foregår, -	skadelige påvirkninger af højst 5 dages varighed, der  

 skyldes arbejdet eller de forhold, hvorunder det foregår, -	pludselige løfteskader, jf. nærmere lovens § 9 a,  

 og -	erhvervssygdomme, jf. nærmere lovens § 10 a.
 Loven beskytter enhver, der   lønnet eller  

 ulønnet   antages af en arbejdsgiver til varigt, midlertidigt eller  

 forbigående arbejde her i landet, og gælder for alt arbejde, der  

 foretages for arbejdsgiveren.
Arbejdsgiveren har efter loven pligt til at sikre sine  

 medarbejdere mod arbejdsskader.
Denne pligt opfyldes som udgangspunkt ved  

 forsikringstegning og tilslutning til Arbejdsmarkedets  

 Erhvervssygdomssikring.
 Ved arbejdsskader har den ansatte krav på  

 følgende erstatnings- og godtgørelsesydelser:
1)	betaling af udgifter til sygebehandling, optræning og  

 hjælpemidler mm., 2)	erstatning for tab af erhvervsevne og 3)	godtgørelse for varigt mén.
 Ved dødsfald har den ansattes samlevende  

 ægtefælle eller samlever under visse forudsætninger krav  

 på følgende ydelser:
1)	overgangsbeløb ved dødsfald og 2)	erstatning for tab af forsørger.
 Også efterladte børn, som den ansatte havde  

 forsørgerpligt overfor, har krav på en  

 forsørgertabserstatning.
Erstatningsposterne efter arbejdsskadesikringsloven  

 afviger således på en række punkter fra, hvad der kan  

 kræves dækket efter erstatningsansvarsloven.
Bl.a. kan der ikke  

 efter arbejdsskadesikringsloven kræves erstatning for tabt  

 arbejdsfortjeneste eller godtgørelse for svie og smerte.
I mange  

 tilfælde vil der endvidere være forskel på erstatnings- og  

 godtgørelsesbeløbenes størrelse efter de to  

 regelsæt.
I modsætning til, hvad der gælder efter  

 erstatningsansvarsloven, tilkendes erstatning for erhvervsevnetab som en  

 løbende ydelse, medmindre ydelsen kapitaliseres efter særlige  

 regler herom.
De almindelige erstatningsretlige regler gælder ved  

 siden af arbejdsskadesikringsloven, og hvis arbejdsgiveren er  

 erstatningsansvarlig for skaden efter dansk rets almindelige culparegel, kan  

 den skadelidte således rejse et erstatningskrav mod arbejdsgiveren  

 på dette grundlag og kræve en erstatning, som er udmålt  

 efter erstatningsansvarslovens regler.
Efter arbejdsskadesikringslovens  

 § 59 nedsættes skadelidtes eller dennes efterladtes krav mod den  

 erstatningsansvarlige dog i det omfang, der er betalt eller er pligt til at  

 betale ydelser til de pågældende efter arbejdsskadesikringsloven.  

 Et krav om erstatning efter erstatningsansvarsloven er således  

 subsidiært i den forstand, at det kun kan rejses i det omfang, kravet  

 ikke dækkes efter arbejdsskadesikringsloven (»differencekrav«).
3. Baggrunden for lovforslaget Med erstatningsansvarsloven, der trådte i kraft den  

 1. oktober 1984, blev der gennemført en samlet lovregulering af en  

 række erstatningsretlige spørgsmål, der hidtil kun i  

 begrænset omfang havde været lovgivet om.
Et hovedformål med loven var at sikre, at den  

 erstatning, der ydes i tilfælde af personskade og tab af  

 forsørger, i højere grad end hidtil ville dække det fulde  

 økonomiske tab, som forvoldes ved en personskade eller et tab af  

 forsørger.
Der var tale om en væsentlig forhøjelse af  

 erstatnings- og godtgørelsesbeløbene i forhold til den  

 hidtidige ulovregulerede praksis, således at erstatningerne mv.  

 også kom mere på linie med niveauet i en række  

 nabolande.
Erstatningsansvarslovens udgangspunkt med hensyn til  

 personskadeerstatning er, at erstatningen skal give skadelidte en høj  

 grad af dækning for det individuelle økonomiske tab.
Med henblik  

 på at forenkle erstatningsberegningen er det dog bl.a. bestemt, at der  

 ved fastsættelse af erhvervsevnetabserstatningen skal anvendes en fast  

 kapitaliseringsfaktor samtidig med, at sociale ydelser og  

 forsikringsudbetalinger mv. ikke skal fradrages i  

 méngodtgørelsen eller i erhvervsevne- og  

 forsørgertabserstatningen.
Erstatningsansvarsloven har nu virket i en  

 årrække, og der er indhøstet mange erfaringer med hensyn  

 til lovens virkninger.
Siden lovens ikrafttræden i 1984 er der  

 endvidere sket samfundsøkonomiske ændringer   bl.a. med hensyn  

 til renteniveauet   som har betydning for erstatningsreglernes funktion.
 I de seneste år har der over for Justitsministeriet  

 og i den offentlige debat været rejst spørgsmål om behovet  

 for at revidere erstatningsansvarsloven med henblik på at  

 forhøje de erstatningsbeløb, der udbetales ved personskade og  

 tab af forsørger, samt om behovet for visse andre ændringer af  

 loven.
 Justitsministeriet nedsatte på den baggrund i 1998  

 en arbejdsgruppe vedrørende revision af erstatningsansvarsloven mv.,  

 jf. ovenfor under pkt. 1.
Arbejdsgruppen fik til opgave at vurdere, om der  

 bør gennemføres en vis forhøjelse af erstatnings- og  

 godtgørelsesbeløbene ved personskade mv.
Arbejdsgruppen skulle  

 endvidere vurdere, om der ved lovgivning bør gennemføres en  

 forhøjelse af godtgørelsesbeløbene ved retsstridige  

 person- og ærekrænkelser mv. (tort). En anden hovedopgave for  

 arbejdsgruppen var at vurdere, om reglerne om erstatningsberegningen i nogle  

 tilfælde medfører en urimelig forskelsbehandling af visse  

 grupper af skadelidte, og om beregningskriterierne i givet fald kan udformes  

 mere hensigtsmæssigt.
 Det lå uden for arbejdsgruppens opgave at overveje  

 ændringer af erstatningsansvarslovens grundlæggende principper,  

 f.eks. princippet om, at skadelidtes tab omregnes til et kapitalbeløb  

 (kapitaliseres). Hensigten var således at give den gældende  

 erstatningsansvarslov et »servicecheck«.
 Arbejdsgruppen skulle endvidere overveje  

 spørgsmålet om ændring af princippet i  

 offererstatningsloven om, at den erstatning for personskade, som staten yder  

 i medfør af denne lov, er subsidiær i forhold til andre ydelser,  

 herunder sociale ydelser, som ofret får i anledning af skaden.
Arbejdsgruppen har afgivet betænkning nr. 1383/2000  

 om revision af erstatningsansvarsloven mv.
Som nævnt under pkt. 1  

 ovenfor indeholder betænkningen to lovudkast.
 Udkastet fra et flertal (6 af arbejdsgruppens 7 medlemmer)  

 indebærer en væsentlig forhøjelse af det generelle  

 erstatningsniveau og forslag til ændringer på en række  

 afgrænsede, men væsentlige punkter, hvor der har været  

 rejst kritik af de gældende regler.
Udkastet fra et mindretal (professor, dr. jur.
Bo von  

 Eyben) indebærer en fuldstændig nyformulering af  

 erstatningsansvarslovens bestemmelser om personskadeerstatning.
Forslaget  

 adskiller sig betydeligt fra den gældende lov og flertallets udkast,  

 bl.a. med væsentligt ændrede udmålingsregler  

 vedrørende erhvervsevnetabserstatning mv. og regler om fradrag i  

 erstatninger og godtgørelsesbeløb for visse sociale ydelser,  

 forsikringsudbetalinger mv.
Bo von Eybens forslag måtte navnlig på grund  

 af dets regler om fradrag for en række ydelser, som skadelidte modtager  

 i anledning af skaden, efter Justitsministeriets opfattelse forudsætte  

 samtidige overvejelser om ændring i skattelovgivningen, den sociale  

 lovgivning, pensionslovgivningen mv., jf. også arbejdsgruppens flertals  

 bemærkninger herom i betænkningen side 45 f.
Det kan  

 nævnes, at kapitalerstatninger efter erstatningsansvarsloven er  

 skattefrie, mens de fleste ydelser, der efter mindretallets forslag skulle  

 fradrages, er skattepligtige.
Det ville formentlig også være  

 nødvendigt med en lovgivningsmæssig stillingtagen til, om f.eks.  

 skadevolderen (eller dennes forsikringsselskab) skal kunne indlede en social  

 pensionssag.
 Lovforslaget er i det væsentlige udformet i  

 overensstemmelse med det lovudkast, som er fremlagt af arbejdsgruppens  

 flertal, og som efter Justitsministeriets opfattelse indebærer det  

 »servicecheck« af erstatningsansvarsloven, der er brug for.
 Arbejdsgruppens flertal anfører i  

 betænkningen, at erstatningsansvarsloven i sin grundstruktur er  

 hensigtsmæssigt affattet med henblik på at sikre en rimelig  

 erstatningsudmåling ved personskade og tab af forsørger, og at  

 der derfor ikke er anledning til at ændre de mere grundlæggende  

 erstatningsregler i loven.
Arbejdsgruppens flertal peger bl.a. på, at en rent  

 »matematisk« udregning af det lidte tab er en umulig opgave.
Man må i  

 stedet fastlægge nogle hovedprincipper.
Erstatningsreglerne skal  

 opleves som rimelige, og de skal være administrerbare.
Behandlingen og  

 vurderingen af meget »tunge« personskader må nødvendigvis blive  

 relativt langvarig, men reglerne bør udformes med henblik på at  

 undgå, at sagerne trækker unødigt ud, for det er  

 også vigtigt for de skadelidte at kunne komme videre med deres liv  

 efter skaden.
 Det er derfor nødvendigt at anvende nogle  

 gennemsnitssynspunkter ved erstatningsfastsættelsen, og det er  

 arbejdsgruppens flertals vurdering, at de centrale regler herom i  

 erstatningsansvarsloven i det store og hele fungerer tilfredsstillende.
Arbejdsgruppens flertal finder navnlig ikke, at der er  

 grund til at ændre de gældende fradragsregler med hensyn til  

 erstatning og godtgørelse for de varige tab.
Flertallet finder  

 således, at der fortsat skal kunne ske sammenlægning af  

 erstatningen og sociale ydelser, forsikringsudbetalinger mv.
Den  

 ydelseskoordinering, der måtte være behov for, bør i givet  

 fald foretages i vedkommende særlov(e) og ikke i den generelle  

 civilretlige erstatningslov.
 Der henvises til betænkningen side 40 ff.
Justitsministeriet er enig i arbejdsgruppens flertals  

 generelle synspunkter.
Der skal tungtvejende grunde til at ændre  

 grundlæggende på et i det store og hele velfungerende  

 erstatningssystem, og sådanne grunde foreligger efter  

 Justitsministeriets opfattelse ikke.
I forbindelse med høringen over  

 betænkningen er der med få undtagelser heller ikke fra de  

 berørte organisationers side fremført ønsker om en mere  

 gennemgribende reform af erstatningsansvarsloven.
4. Lovforslagets hovedpunkter Når der i det følgende henvises til  

 arbejdsgruppens forslag, menes der flertallets forslag, jf. pkt. 3  

 ovenfor.
 4.1. Erstatningsansvarslovens regler om erstatning for personskade  

 mv.
4.1.1. Afgrænsningen af, hvor længe der kan ydes erstatning  

 for tabt arbejdsfortjeneste Erstatning for tabt arbejdsfortjeneste ydes efter lovens  

 § 2, stk. 1, for tiden fra skadens indtræden, indtil  

 skadelidte kan begynde at arbejde igen, eller indtil skadelidtes  

 helbredstilstand er blevet stationær.
Med lovens udtryk »kan begynde at arbejde igen« sigtes der  

 til, at skadelidte skal kunne begynde at arbejde i væsentligt samme  

 omfang som tidligere.
Det antages, at der skal være tale om skadelidtes  

 sædvanlige arbejde eller i hvert fald arbejde inden for samme  

 fagområde.
Kan skadelidte i en periode kun genoptage arbejdet i delvis  

 samme omfang, ophører retten til erstatning for tabt  

 arbejdsfortjeneste ikke.
Hvis den skadelidte efter at være begyndt at arbejde  

 igen får et »tilbagefald« og på ny bliver sygemeldt, er der i  

 retspraksis i visse tilfælde ydet erstatning for tabt  

 arbejdsfortjeneste også for perioden efter »tilbagefaldet«.
Senest har  

 Højesteret i en dom, der er gengivet i Ugeskrift for Retsvæsen  

 2000, side 2018, tilkendt erstatning for tabt arbejdsfortjeneste for en  

 efterfølgende sygeperiode til en skadelidt, der efter én  

 sygeperiode havde genoptaget arbejdet i væsentligt samme omfang som  

 tidligere, derefter ca. 1½ år efter arbejdets genoptagelse på ny  

 blev sygemeldt i forbindelse med en operation som følge af  

 tilskadekomsten og endelig efter ca. 1½ måneds sygemelding på  

 grund af operationen atter genoptog arbejdet i samme omfang som tidligere.
 Bliver helbredstilstanden stationær, før den  

 skadelidte kan begynde at arbejde igen, ydes erstatning for tabt  

 arbejdsfortjeneste som udgangspunkt kun til stationærtidspunktet, som  

 er det tidspunkt, hvor den skadelidte efter en lægelig  

 bedømmelse må antages ikke at ville blive yderligere helbredt.  

 Er den skadelidtes tilstand stationær straks efter tilskadekomsten, kan  

 der således ikke kræves erstatning for tabt  

 arbejdsfortjeneste.
I en dom, der er gengivet i Ugeskrift for Retsvæsen  

 1999, side 394, har Højesteret fastslået, at  

 stationærtidspunktet dog ikke begrænser retten til erstatning for  

 tabt arbejdsfortjeneste, når der er tale om midlertidig  

 arbejdsudygtighed.
I den pågældende sag havde den skadelidte ikke  

 lidt noget varigt tab af erhvervsevne, men der gik 6½ måned fra  

 stationærtidspunktet, før den skadelidte kunne genoptage  

 arbejdet fuldt ud.
Hvis retten til erstatningen for tabt arbejdsfortjeneste  

 ophørte ved stationærtidspunktet, ville den skadelidte have lidt  

 et økonomisk tab, som ikke blev dækket på anden  

 måde.
Under disse omstændigheder fandt Højesteret, at den  

 skadelidte havde krav på erstatning for tabt arbejdsfortjeneste frem  

 til det tidspunkt, hvor arbejdet kunne genoptages i væsentligt samme  

 omfang som tidligere.
 Ud over, at det i nogle tilfælde kan volde problemer  

 at fastsætte stationærtidspunktet, har der navnlig været  

 rejst kritik af anvendelsen af stationærtidspunktet som skillelinie  

 mellem de midlertidige og de varige ydelser efter erstatningsansvarsloven.  

 Udgangspunktet er, at erstatning for tabt arbejdsfortjeneste fra  

 stationærtidspunktet afløses af erstatning for tab af  

 erhvervsevne, hvis der er lidt et varigt erhvervsevnetab, men det har vist  

 sig, at der i praksis kan opstå »huller« i dækningen, hvor  

 skadelidte kan lide et betydeligt indtægtstab, som ikke erstattes  

 på grund af reglen om, at erstatning for tabt arbejdsfortjeneste kun  

 ydes frem til stationærtidspunktet.
Det drejer sig bl.a. om tilfælde, hvor skadelidte  

 afslutter en vellykket revalidering eller omskoling efter  

 stationærtidspunktet.
Ofte vil den skadelidte have et indtægtstab  

 under revalideringen, indtil skadelidte bliver ansat i et andet job.
Da  

 indtægtstab efter stationærtidspunktet ikke kan erstattes som  

 tabt arbejdsfortjeneste, hvis skaden har medført en varig  

 nedsættelse af erhvervsevnen, og da indtægtstabet efter praksis  

 heller ikke erstattes som »andet tab« efter § 1, stk. 1, kan dette  

 indtægtstab ikke kræves dækket.
Har den skadelidte efter  

 revalideringen et erhvervsevnetab på under 15 procent, kan der endda  

 slet ikke kræves nogen erstatning for erhvervsevnetab, jf. lovens  

 § 5, stk. 3.
Som eksempel kan nævnes, at en  

 håndværker ved en ulykke mister »arbejdsarmen«.
Her vil  

 helbredstilstanden ofte være stationær umiddelbart efter skaden,  

 og der kan derfor ikke ydes erstatning for tabt arbejdsfortjeneste under  

 revalidering.
Tilsvarende problemer opstår ved de såkaldte  

 piskesmældskader, hvor helbredstilstanden ligeledes ofte er  

 stationær meget tidligt.
Arbejdsgruppen foreslår på den anførte  

 baggrund, at stationærbegrebet helt udgår som afgrænsning  

 af, hvor længe der kan ydes erstatning for tabt arbejdsfortjeneste.  

 § 2 foreslås ændret således, at der ydes erstatning  

 for tabt arbejdsfortjeneste, indtil det er muligt midlertidigt eller varigt  

 at skønne over skadelidtes fremtidige erhvervsevne.
Det foreslås  

 i sammenhæng hermed at ændre lovens § 5, således at  

 endelig fastlæggelse af erhvervsevnetabet må afvente eventuel  

 revalidering og omskoling.
Som en følge heraf foreslår  

 arbejdsgruppen tillige at ændre lovens § 10 således, at  

 sagens parter i særlige tilfælde skal kunne anmode  

 Arbejdsskadestyrelsen om midlertidige udtalelser om fastsættelsen af  

 erhvervsevnetabet, hvis den erhvervsmæssige situation ikke er afklaret.  

 Styrelsen afgiver i dag tilsvarende udtalelser efter  

 arbejdsskadesikringsloven.
Det sidstnævnte forslag indebærer, at  

 der kan fastsættes en foreløbig erhvervsevnetabserstatning,  

 når der foreligger en midlertidig udtalelse fra  

 Arbejdsskadestyrelsen.
Arbejdsgruppen foreslår, at Arbejdsskadestyrelsens  

 udtalelser om méngrad og erhvervsevnetabsprocent skal afgives så  

 vidt muligt inden 1 år og senest 2 år efter, at styrelsen er  

 blevet anmodet om udtalelsen.
Det svarer til reglerne i  

 arbejdssskadesikringsloven, hvorefter styrelsens afgørelse skal  

 foreligge så vidt muligt inden 1 år og senest 2 år efter,  

 at arbejdsskaden er blevet anmeldt.
 En foreløbig erhvervsevnetabserstatning skal anses  

 for at være en á conto-udbetaling af den endelige erstatning og  

 ikke en erstatning for tabt arbejdsfortjeneste eller andet midlertidigt  

 tab.
Arbejdsgruppen foreslår endvidere, at retten til  

 erstatning for tabt arbejdsfortjeneste ikke skal ophøre, hvis  

 Arbejdsskadestyrelsens midlertidige udtalelse fastsætter  

 erhvervsevnetabsprocenten til under 15, således at der ikke  

 udløses en erhvervsevnetabserstatning.
I givet fald ville der fortsat  

 kunne opstå et »hul« mellem erstatningen for tabt arbejdsfortjeneste og  

 en senere erhvervsevnetabserstatning.
Arbejdsgruppen anfører, at det vil kunne forekomme,  

 at der på grundlag af en midlertidig udtalelse ydes en foreløbig  

 erhvervsevnetabserstatning, selv om det senere viser sig, at der rent faktisk  

 ikke lides et varigt erhvervsevnetab, som kan danne grundlag for  

 erhvervsevnetabserstatning.
Arbejdsgruppen foreslår, at sådanne  

 beløb ikke skal kunne kræves tilbagebetalt, men peger på,  

 at oplysninger om Arbejdsskadestyrelsens sagsbehandlingstider viser, at langt  

 de fleste sager om erhvervsevnetab efter arbejdsskadesikringsloven er  

 endeligt afgjort inden for 2 år.
Problemet vil på den baggrund  

 formentlig kun blive aktuelt i ganske få sager.
I praksis vil der  

 således normalt blive ydet erstatning for tabt arbejdsfortjeneste,  

 indtil det er muligt varigt at skønne over skadelidtes  

 erhvervsevne.
 Der henvises til betænkningen side 51 ff.
 Justitsministeriet er enig i arbejdsgruppens overvejelser  

 og forslag, og lovforslaget er udformet i overensstemmelse hermed, jf.  

 lovforslagets § 1, nr. 2, 4, 7 og 14 (ændring af lovens §§ 2,  

 5, 10 og 16). Det kan tilføjes, at Arbejdsskadestyrelsen efter  

 forslaget kun bør fastsætte en midlertidig  

 erhvervsevnetabsprocent, hvis der er en begrundet formodning om, at  

 skadelidte rent faktisk vil lide et varigt erhvervsevnetab.
 Lovforslaget indebærer, at det vil blive den  

 praktiske hovedregel, at erstatning for tabt arbejdsfortjeneste normalt  

 højst udbetales i ca. 2 år (afhængigt af, hvor lang tid  

 der går, før Arbejdsskadestyrelsen anmodes om en udtalelse),  

 hvorefter der   hvis der må antages at være lidt et varigt  

 erhvervsevnetab   ydes en foreløbig eller varig  

 erhvervsevnetabserstatning.
 I arbejdsskadesager træffer Arbejdsskadestyrelsen en  

 egentlig afgørelse i sagen, og forvaltningslovens regler om bl.a.  

 aktindsigt og begrundelsespligt gælder derfor i disse sager, jf.  

 forvaltningslovens § 2, stk. 1. Arbejdsskadestyrelsens udtalelser  

 efter erstatningsansvarslovens § 10 er derimod ikke forvaltningsretlige  

 afgørelser, og forvaltningsloven finder derfor ikke anvendelse.
Arbejdsgruppen peger på (betænkningen side  

 113), at parterne har helt samme behov for aktindsigt i sager  

 vedrørende en udtalelse efter erstatningsansvarslovens § 10 som i  

 sager efter arbejdsskadesikringsloven.
Arbejdsgruppen foreslår derfor,  

 at skadelidte og skadevolder skal have ret til aktindsigt i  

 Arbejdsskadestyrelsens sag efter reglerne om partsaktindsigt i  

 forvaltningslovens kapitel 4.
 Justitsministeriet er enig i arbejdsgruppens synspunkt, og  

 lovforslaget er udformet i overensstemmelse hermed, jf. lovforslagets  

 § 1, nr. 7 (ændring af lovens § 10). Det foreslås  

 endvidere, at Arbejdsskadestyrelsens udtalelser vedrørende  

 fastsættelse af méngrad og erhvervsevnetabsprocent skal  

 begrundes efter reglen i forvaltningslovens § 24, således at  

 parterne får bedre mulighed for at vurdere grundlaget for udtalelsen.  

 Arbejdsskadestyrelsen begrunder allerede i dag sine udtalelser efter  

 erstatningsansvarslovens § 10, selv om der ikke er pligt hertil.
4.1.2. Fastsættelse af erhvervsevnetabet Erhvervsevnetabserstatning kan ydes, hvis en personskade  

 medfører en varig nedsættelse af den skadelidtes evne til at  

 skaffe sig indtægt ved arbejde, jf. lovens § 5, stk. 1.
Som nævnt ovenfor er erstatningsansvarsloven  

 opbygget således, at en skadelidt med varige skader som udgangspunkt  

 får erstatning for tabt arbejdsfortjeneste indtil  

 stationærtidspunktet, hvorefter der udmåles en  

 erhvervsevnetabserstatning.
Det medicinske stationærtidspunkt har ikke  

 betydning for erhvervsevnetabet, som er et rent økonomisk kriterium,  

 men loven er udformet således, at parterne efter  

 stationærtidspunktet hver især kan kræve, at der  

 fastsættes en erhvervsevnetabsprocent.
Når beregningen af  

 erhvervsevnetabet tidsmæssigt er knyttet til  

 stationærtidspunktet, skyldes det ønsket om at undgå, at  

 erstatningssager trækker unødigt i langdrag.
Erhvervsevnetabsprocenten udtrykker størrelsen af  

 den indtægtsnedgang, som den skadelidte må forventes at ville  

 få som følge af skaden.
Det skal således vurderes, hvad  

 den skadelidte må antages at ville have tjent, hvis skaden ikke var  

 sket, og dette skal sammenholdes med en vurdering af, hvad den skadelidte  

 må antages at ville komme til at tjene med skaden.
Der skal  

 således opstilles prognoser over skadelidtes individuelle  

 livsforløb med og uden skaden.
I vurderingerne heraf indgår der  

 en række faktorer, som er behæftet med større eller mindre  

 usikkerhed, jf. nærmere betænkningen side 54 f.
Efter lovens  

 § 5, stk. 2, skal der ved bedømmelsen af erhvervsevnetabet  

 tages hensyn til skadelidtes muligheder for at skaffe sig indtægt ved  

 sådant arbejde, som med rimelighed kan forlanges af den  

 pågældende.
Skadelidte har med andre ord en vis  

 tabsbegrænsningspligt, men vurderingen skal foretages på  

 stationærtidspunktet, hvor eventuel revalidering mv. ofte ikke er  

 afsluttet endnu.
 Der kan kun tages hensyn til en foreliggende mulighed for  

 revalidering, hvis det må anses for sikkert, at revalideringen lykkes.  

 Herved adskiller bedømmelsen efter erstatningsansvarsloven sig fra  

 bedømmelsen efter arbejdsskadesikringsloven.
Nogle skadelidte udnytter for så vidt deres  

 »erhvervsevne«, men ikke på en måde, som medfører en  

 erhvervsindtægt.
I disse tilfælde er der ikke nogen  

 årsløn, som kan danne grundlag for fastsættelsen af  

 erhvervsevnetabserstatningen efter lovens §§ 6 og 7, jf. ovenfor under  

 pkt. 2.1. For hjemmearbejdende ægtefæller eller samlevere og unge  

 under uddannelse fastsættes erstatningen i stedet som en procentdel af  

 méngodtgørelsen, jf. lovens § 8. Også  

 erhvervsevnetabserstatning til børn fastsættes efter denne  

 bestemmelse.
Der ydes ikke erstatning efter § 8, hvis méngraden  

 er mindre end 15 procent.
Hjemmearbejdende ægtefæller og samlevere, der  

 ud over arbejde i hjemmet har indtægt fra deltidsbeskæftigelse,  

 kan være omfattet af lovens § 7, stk. 2, hvorefter  

 årslønnen i særlige tilfælde fastsættes efter  

 et skøn.
Det er dog ikke enhver deltidsbeskæftigelse, der  

 medfører, at den nævnte bestemmelse skal finde anvendelse.  

 Således er en hjemmearbejdende, der er deltidsbeskæftiget  

 på mindst halv tid med indtægtsgivende erhvervsarbejde, normalt  

 omfattet af § 7, stk. 2, mens deltidsjob på mindre end halv  

 tid som regel medfører, at erstatningen fastsættes efter lovens  

 § 8. Unge under uddannelse er omfattet af § 8, selv om de har  

 indtægter ved deltidsbeskæftigelse, hvis uddannelsen på  

 rimelig vis søges gennemført.
Hvis der gennemføres en  

 uddannelse, hvor der gives løn i uddannelsestiden, skal erstatningen  

 derimod fastsættes efter § 7, stk. 2. Arbejdsløse er  

 ikke omfattet af § 8, idet en arbejdsløs, så længe  

 ledigheden varer, ikke har mulighed for at »udnytte erhvervsevnen« (lovens  

 udtryk).
 Arbejdsgruppen foreslår som ovenfor nævnt, at  

 fastsættelsen af erhvervsevnetabet ikke længere skal ske på  

 stationærtidspunktet, men på det tidspunkt, hvor det er muligt  

 midlertidigt eller endeligt at vurdere skadelidtes fremtidige erhvervsevne.  

 Det foreslås i sammenhæng hermed, at der ligesom efter  

 arbejdsskadesikringsloven skal tages hensyn til revalideringsmulighederne  

 mv.
 Der henvises til betænkningen side 63 ff.
Justitsministeriet er enig i, at der ved  

 fastsættelse af erhvervsevnetabet bør tages hensyn til  

 mulighederne for revalidering, og lovforslaget er udformet i overensstemmelse  

 hermed.
Der henvises til lovforslagets § 1, nr. 4, og  

 bemærkningerne hertil.
For så vidt angår bestemmelsen i lovens  

 § 8 peger arbejdsgruppen på, at der kan være stor forskel  

 på méngraden, som bygger på en lægelig vurdering, og  

 erhvervsevnetabsprocenten, som bygger på en økonomisk vurdering  

 af de fremtidige indtægtsmuligheder.
Kravet om en méngrad  

 på mindst 15 procent medfører i visse tilfælde, at en  

 person ikke kan få erhvervsevnetabserstatning, skønt den  

 pågældende faktisk har mistet en betydelig del af sin  

 arbejdsevne.
Arbejdsgruppen foreslår på denne baggrund, at  

 anvendelsesområdet for reglen i erstatningsansvarslovens § 8  

 begrænses, således at den medicinske méngrad fremover kun  

 anvendes som kriterium, hvor andet ikke er muligt.
Arbejdsgruppen  

 foreslår derfor, at reglen fremover kun skal omfatte børn, for  

 hvem det på grund af lav alder ikke er muligt at opstille en  

 erhvervsprognose.
Som aldersgrænse foreslås 15 år, idet det  

 i almindelighed ikke er muligt at fastslå erhvervsevnetabet for  

 børn, som endnu ikke har afsluttet deres grundskoleforløb.  

 Arbejdsgruppen foreslår endvidere, at man anvender en  

 standardårsløn til at udregne erhvervsevnetabserstatningen efter  

 § 8 i stedet for som hidtil at fastsætte erstatningen som en  

 procentdel af méngodtgørelsen.
Endvidere foreslås selve  

 beregningsmetoden ændret, så fremgangsmåden   men ikke de  

 faktorer, der indgår i beregningen   kommer til at svare til den, der i  

 øvrigt anvendes efter lovens §§ 5   7, dvs. at beregningen sker  

 ved at gange méngraden med standardårslønnen og herefter  

 gange med kapitaliseringsfaktoren, jf. pkt. 4.1.3. nedenfor.
Den gældende grænse, hvorefter der alene ydes  

 erstatning efter § 8, hvis méngraden er på mindst 15  

 procent, kan som nævnt føre til urimelige resultater i  

 tilfælde, hvor en skade med en begrænset méngrad  

 fører til et betydeligt erhvervsevnetab.
Arbejdsgruppen  

 foreslår, at grænsen nedsættes til 5 procent   svarende til  

 grænsen for méngodtgørelse   således at kun de  

 absolut bagatelagtige skader bliver undtaget.
 Der henvises til betænkningen side 66.
Justitsministeriet er enig i arbejdsgruppens synspunkter,  

 og lovforslaget er udformet i overensstemmelse hermed.
Der henvises til  

 lovforslagets § 1, nr. 7 (ændring af lovens § 8), og  

 bemærkningerne hertil.
4.1.3. Erstatningernes og godtgørelsernes størrelse Pr. 1. januar 2001 gælder følgende  

 erstatningsbeløb mv. efter erstatningsansvarsloven: Højeste  

 erhvervsevnetabserstatning (ved 100 procent erhvervsevnetab og en  

 årsløn på 602.000, som er den maksimale  

 årsløn, der kan lægges til grund, jf. lovens § 7,  

 stk. 3) er på 3.612.000 kr.
Den højeste erstatning efter  

 lovens § 8 er 1.376.000 kr.
Den højeste  

 forsørgertabserstatning er 1.083.600 kr., og mindstebeløbet er  

 386.500 kr., jf. lovens § 13. Méngodtgørelsen (lovens  

 § 4) udgør som udgangspunkt 3.440 kr. pr. méngrad,  

 svarende til 344.000 kr. ved en méngrad på 100 procent.  

 Godtgørelsen for svie og smerte (lovens § 3) udgør 80 kr.  

 pr. oppegående sygedag og 180 kr. pr. sengeliggende dag.
Erhvervsevnetabserstatningen fastsættes som et  

 kapitalbeløb ved at gange skadelidtes årsløn (normalt  

 årslønnen i det forudgående år) med en  

 kapitaliseringsfaktor på 6 og derefter gange med  

 erhvervsevnetabsprocenten (den procentuelle fremtidige  

 indtægtsnedgang). Ved kapitaliseringen udregnes nutidsværdien af  

 indtægter, som ville være kommet løbende til udbetaling i  

 en årrække fremover, og sigtet er, at det afkast, som den  

 skadelidte kan opnå ved sædvanlig anbringelse af midlerne, skal  

 kompensere for det fremtidige indtægtstab.
Lovens bestemmelse om en  

 fast kapitaliseringsfaktor bygger på den almindelige rentefod  

 sammenholdt med det antal år, hvor skadelidte kunne have forventet en  

 højere indtægt (løbetiden). Ved en høj rentefod  

 skal kapitaliseringsfaktoren være lav og omvendt, og da  

 kapitaliseringsfaktoren er fast, er der behov for regler om nedsættelse  

 af erstatningen på grund af alder, idet ældre skadelidte ellers  

 ville få en relativt større erstatning end yngre skadelidte.  

 Erhvervsevnetabserstatningen nedsættes efter loven med 8½ procent for  

 hvert år skadelidte var ældre end 55 år ved skadens  

 indtræden.
Der ydes således som hovedregel ikke  

 erhvervsevnetabserstatning, hvis skadelidte var fyldt 67 år, men dette  

 kan dog fraviges helt eller delvis, hvis det må antages, at den  

 skadelidte ville have været erhvervsaktiv også efter det 67.  

 år.
Loven indeholder også regler om nedsættelse af  

 méngodtgørelsen.
Nedsættelsen sker med 5 procent for  

 hvert år, skadelidte var ældre end 59 år ved skadens  

 indtræden, dog ikke yderligere efter det 69. år, hvor der  

 tilkommer skadelidte halvdelen af fuld méngodtgørelse.  

 Baggrunden for denne regel er, at ældre skadelidte normalt skal leve  

 med ménet i kortere tid end yngre skadelidte.
 I en af de betænkninger, som den gældende lov  

 bygger på (betænkning nr. 976/1983 om udmåling af  

 erstatning ved personskade og tab af forsørger), blev det  

 foreslået, at kapitaliseringsfaktoren skulle fastsættes  

 administrativt og svare til den nominelle markedsrente (den effektive  

 obligationsrente), og at løbetiden normalt skulle fastsættes som  

 forskellen mellem alderen på skadestidspunktet og 67 år reduceret  

 med den statistiske dødelighedssandsynlighed (udtrykt i de  

 såkaldte »dødelighedstavler« udarbejdet af den daværende  

 Statsanstalten for Livsforsikring).
Loven indeholder imidlertid en enklere løsning med  

 en fast kapitaliseringsfaktor, navnlig med henblik på at undgå,  

 at faktoren og dermed erstatningernes størrelse eventuelt skal  

 ændres hyppigt inden for kortere perioder som følge af udsving i  

 renten.
Tildels som modvægt til den ret lave faktor på 6 skal der  

 efter loven ikke foretages fradrag for andre ydelser, der kommer til  

 udbetaling som følge af skaden   f.eks. forsikringer og sociale  

 ydelser.
 Arbejdsgruppen har undersøgt reglerne i de  

 øvrige nordiske og en række andre lande og anfører  

 (betænkningen side 43 f og 303 ff), at en generel sammenligning mellem  

 det danske og udenlandske erstatningsniveau er vanskelig, fordi en  

 række centrale regler er meget forskellige fra land til land   det  

 gælder bl.a. reglerne om samspillet mellem erstatninger og andre  

 ydelser, som skadelidte modtager i anledning af skaden, herunder sociale  

 ydelser og forsikringsydelser, samt reglerne om beskatning af  

 erstatningsbeløb mv. og om muligheden for at udmåle  

 erstatningsbeløb som løbende erstatninger.
Arbejdsgruppen anfører, at der i lyset af  

 renteudviklingen mv. siden vedtagelsen af den gældende lov er behov for  

 at forhøje den faste kapitaliseringsfaktor, men at der fortsat ikke er  

 grundlag for at udarbejde kapitaliseringstabeller, der meget detaljeret  

 afhænger af skadelidtes alder.
Arbejdsgruppen finder endvidere, at den  

 gældende ordning, hvorefter sociale ydelser, pensioner og forsikringer  

 som hovedregel ikke fradrages i erstatning eller godtgørelse,  

 bør bevares   også i lyset af, at erstatninger efter  

 erstatningsansvarsloven for erhvervsevnetab mv. normalt heller ikke  

 indgår i beregningsgrundlaget for retten til sociale ydelser (bortset  

 fra retten til social pension, hvor grænsen for, hvor meget der kan  

 tjenes uden nedsættelse af pensionen, imidlertid er forholdsvis  

 høj).
Arbejdsgruppen anfører, at den  

 samfundsøkonomiske udvikling har medført, at  

 forudsætningerne bag fastsættelsen af kapitalfaktoren til 6 i  

 1984 ikke længere holder stik.
I 1984 var den lange obligationsrente  

 således ca. 14 procent, mens den i dag er ca. 7,5 procent.
En  

 skadelidt, der anbringer sin erhvervsevnetabserstatning i obligationer, vil  

 således i dag opnå et væsentligt lavere afkast, end hvad  

 der var forudsat ved fastsættelsen af kapitalfaktoren i 1984.
Arbejdsgruppen foreslår på denne baggrund, at  

 kapitalfaktoren forhøjes fra 6 til 10. Med forhøjelsen  

 kompenseres der for den nedgang i renteniveauet, som er sket siden 1984.  

 Arbejdsgruppen foreslår tilsvarende forhøjelser af  

 méngodtgørelsen og af minimumsbeløbet for  

 forsørgertabserstatning.
Den højeste erhvervsevnetabserstatning  

 vil efter arbejdsgruppens forslag udgøre 6.020.000 kr. (en stigning  

 på knap 2,5 mio. kr.), mens méngodtgørelsen ved en  

 méngrad på 100 procent vil udgøre 573.500 kr. mod 344.000  

 kr. i dag.
Størrelsen af forsørgertabserstatningen til  

 ægtefæller og samlevere vil blive tilsvarende forhøjet.  

 Minimumsbeløbet for forsørgertabserstatning foreslås  

 forhøjet fra 386.500 kr. til 644.000 kr.
 Arbejdsgruppen foreslår endvidere en ændring  

 af reglerne om nedsættelse af erstatning og godtgørelse på  

 grund af alder, således at nedsættelsen sker fra et tidligere  

 alderstrin og mere jævnt end efter de gældende regler.  

 Formålet hermed er bl.a. at bringe nedsættelsesreglerne i bedre  

 overensstemmelse med yngre og ældre skadelidtes reelle tab.
 Der henvises til betænkningen side 72 ff.
 På baggrund af de ændringer, der er sket i  

 renteniveauet siden erstatningsansvarslovens ikrafttræden, er  

 Justitsministeriet enig i, at erstatnings- og godtgørelsesniveauet  

 bør forhøjes som foreslået af arbejdsgruppen for fortsat  

 at sikre de skadelidte en rimelig kompensation for det lidte tab.
Den gældende ordning med én fast  

 kapitaliseringsfaktor er indarbejdet i praksis og giver mulighed for en enkel  

 og hurtig erstatningsberegning.
Justitsministeriet er enig i, at der er behov  

 for at differentiere erstatningerne mere end i dag, og at dette uden at  

 ændre lovens systematik kan ske på hensigtsmæssig  

 måde ved at opretholde en fast kapitaliseringsfaktor og ændre  

 nedsættelsesreglerne som foreslået af arbejdsgruppen.
Lovforslaget er således udformet i overensstemmelse  

 med arbejdsgruppens forslag.
Der henvises til lovforslagets § 1, nr. 3,  

 5 og 7   9, og bemærkningerne hertil.
4.1.4. Genoptagelse af afsluttede sager Efter arbejdsskadesikringsloven er der en vidtgående  

 adgang til genoptagelse af trufne afgørelser, og det sker ofte i  

 praksis.
Denne ordning er mulig, fordi erstatning for erhvervsevnetab efter  

 arbejdsskadesikringsloven i vid udstrækning fastsættes som  

 løbende erstatninger, der senere kan reguleres op eller ned, og som i  

 øvrigt reguleres i takt med den almindelige lønudvikling.
 Efter erstatningsansvarsloven udbetales erstatning og  

 godtgørelse derimod som kapitalerstatninger, og der er derfor et  

 væsentligt større behov for at træffe afgørelser,  

 der ikke senere skal revideres.
Efter lovens § 11 kan en afsluttet sag om  

 godtgørelse for varigt mén eller erstatning for erhvervsevnetab  

 genoptages på skadelidtes begæring, hvis der indtræder  

 uforudsete ændringer i skadelidtes helbredstilstand, således at  

 skadelidtes méngrad eller erhvervsevnetabsprocent må antages at  

 være væsentlig højere end først antaget.
Ved  

 genoptagelse af sagen kan spørgsmålet om méngraden og  

 erhvervsevnetabsprocenten på ny begæres forelagt for  

 Arbejdsskadestyrelsen efter bestemmelsen i § 10.
 Hvis erhvervsevnetabsprocenten viser sig at være  

 højere end først antaget, men dette ikke skyldes  

 ændringer i helbredstilstanden, kan sagen således ikke  

 genoptages.
 Reglen i lovens § 11 omfatter alene afgørelser  

 om erstatning for varige følger af skaden (erstatning for varigt  

 mén og erhvervsevnetab).
 Den begrænsede adgang til at genoptage  

 erstatningssager efter erstatningsansvarslovens § 11 er navnlig blevet  

 kritiseret for at modvirke bestræbelserne på at fastholde flest  

 mulige skadelidte på arbejdsmarkedet, jf. herved betænkningen  

 side 68.
 Det kan således anføres, at bestemmelsen  

 medfører en urimelig forskelsbehandling mellem de skadelidte, der  

 forsøger at fastholde deres tilknytning til arbejdsmarkedet, og de  

 skadelidte, der med det samme opgiver deres arbejde.
For den, der fortsætter med at arbejde, vil  

 erhvervsevnetabet ofte blive fastsat til mindre end 15 procent, således  

 at den skadelidte ikke får nogen erhvervsevnetabserstatning, jf.  

 erstatningsansvarslovens § 5, stk. 3. Hvis den  

 pågældende efter få år må konstatere, at han  

 eller hun alligevel ikke er i stand til at opretholde en væsentlig og  

 varig tilknytning til arbejdsmarkedet, kan sagen ikke genoptages, idet der  

 ikke er indtrådt uforudsete ændringer i den  

 pågældendes helbredstilstand.
Den, der straks opgiver  

 tilknytningen til arbejdsmarkedet, har derimod mulighed for med det samme at  

 få erstattet det fulde erhvervsevnetab.
Arbejdsgruppen foreslår på denne baggrund, at  

 adgangen til at genoptage sager om erstatning for varige følger  

 udvides, således at ikke kun ændringer i helbredstilstanden kan  

 begrunde, at sagen genoptages, og således, at genoptagelsesadgangen  

 også for de varige skaders vedkommende kommer til at svare til, hvad  

 der følger af almindelige processuelle grundsætninger om  

 materiel retskraft.
Genoptagelse skal således efter arbejdsgruppens  

 forslag være betinget af, at de faktiske omstændigheder  

 ændrer sig væsentligt i forhold til dem, der blev lagt til grund  

 ved sagens afgørelse.
En ændret vurdering af erhvervsevnetabet,  

 f.eks. fordi det viser sig, at den pågældende alligevel ikke kan  

 bevare sin tilknytning til arbejdsmarkedet, vil dermed også kunne  

 føre til genoptagelse.
 Efter arbejdsgruppens forslag skal det fortsat kun  

 være skadelidte, der kan begære sagen genoptaget.
Arbejdsgruppen foreslår, at en sag ikke skal kunne  

 kræves genoptaget alene med henblik på yderligere erstatning for  

 helbredelsesudgifter og andet tab eller yderligere godtgørelse for  

 svie og smerte.
Disse erstatningsposter skal efter forslaget kun kunne  

 ændres, hvis sagen genoptages vedrørende andre poster, og kun  

 hvis der er sket uforudsete ændringer i skadelidtes  

 helbredstilstand.
 Det foreslås endvidere, at retten til erstatning for  

 tabt arbejdsfortjeneste ikke skal kunne genopstå, hvis der tidligere er  

 fastsat en erhvervsevnetabsprocent på 15 eller derover, idet den  

 skadelidte i så fald på genoptagelsestidspunktet vil være  

 overgået fra erstatning for midlertidigt tab (tabt arbejdsfortjeneste)  

 til erstatning for varigt tab (erhvervsevnetab).
 Der henvises til betænkningen side 68 ff.
 Justitsministeriet er enig i, at hensynet til så  

 vidt muligt at fastholde de skadelidtes tilknytning til arbejdsmarkedet taler  

 for at lempe den gældende genoptagelsesregel i § 11. Hensynet til  

 de skadelidte taler også for, at erstatningssager bør kunne  

 genoptages i tilfælde, hvor der er udbetalt en vis  

 erhvervsevnetabserstatning, men hvor det efter nogen tid viser sig, at  

 erhvervsevnetabet   selv om helbredstilstanden er uændret   er  

 væsentligt større end først antaget.
Det er fortsat et væsentligt hensyn, at  

 erstatningssager bør afsluttes endeligt inden for rimelig tid.
Med  

 arbejdsgruppens forslag om ophævelse af stationærtidspunktet og  

 indførelse af en mulighed for at træffe midlertidige  

 afgørelser om erhvervsevnetabet, skabes imidlertid en retstilstand,  

 der sikrer, at der i langt de fleste tilfælde træffes materielt  

 rigtige afgørelser allerede første gang, således at  

 behovet for at genoptage sager om erstatning for varige følger vil  

 blive mindre.
 Justitsministeriet kan på den anførte  

 baggrund tiltræde arbejdsgruppens forslag om en udvidelse af  

 genoptagelsesadgangen for så vidt angår de varige skader, og  

 lovforslaget er udformet i overensstemmelse hermed.
Justitsministeriet er endvidere enig med arbejdsgruppen i,  

 at der er behov for i loven at regulere adgangen til genoptagelse også  

 for så vidt angår erstatning for midlertidige følger af  

 skaden.
Der bør ikke kunne blive tale om genoptagelse af et betydeligt  

 antal sager om mindre beløb, f.eks. i tilfælde hvor det  

 efterfølgende viser sig, at helbredelsesudgifterne bliver  

 større end forventet.
 Det foreslås således i overensstemmelse med  

 arbejdsgruppens forslag, at en erstatningssag ikke kan genoptages alene for  

 at rejse yderligere krav om erstatning for helbredelsesudgifter og andet tab  

 eller godtgørelse for svie og smerte, og at en forhøjelse af  

 disse poster kun skal kunne ske, hvis der er indtrådt væsentlige  

 uforudsete ændringer i helbredstilstanden.
 Der henvises til lovforslagets § 1, nr. 7  

 (ændring af lovens § 11), og bemærkningerne hertil.
 4.1.5. Regulering og forrentning af erstatningsbeløb mv.
 Efter erstatningslovens § 15 reguleres en række  

 beløb i loven årligt med 2,0 procent tillagt  

 tilpasningsprocenten for det pågældende finansår.  

 Justitsministeren bekendtgør hvert år, hvilke reguleringer der  

 skal finde sted.
 Erstatnings- og godtgørelsesbeløb  

 fastsættes på grundlag af de beløb, der i henhold til  

 reguleringsreglen i stk. 1 var gældende på tidspunktet for  

 skadens indtræden, jf. lovens § 15, stk. 3. Det er  

 således skadestidspunktet, der er afgørende for beregningen af  

 godtgørelse for varigt mén samt erstatning for erhvervsevnetab  

 og for tab af forsørger, og dermed bliver det uden betydning for  

 erstatningens størrelse, om sagens afgørelse trækker ud.  

 Selv om beløbene er reguleret opad, før sagen bliver afgjort,  

 medfører dette ikke en større erstatning eller  

 godtgørelse til den skadelidte.
Efter skadestidspunktet har den skadelidte imidlertid krav  

 på rente af godtgørelse for svie og smerte, godtgørelse  

 for varigt mén, erstatning for erhvervsevnetab og erstatning for tab  

 af forsørger.
Forrentningen sker fra skadestidspunktet til betaling  

 sker, jf. lovens § 16. Herved opnår den skadelidte en vis  

 kompensation for, at erstatnings- og godtgørelsesbeløbene ikke  

 reguleres efter skadestidspunktet, men i modsætning til erstatnings- og  

 godtgørelsesbeløbene er renten af disse skattepligtig.  

 Erstatnings- og godtgørelseskrav, der ikke omfattes af § 16, kan  

 kræves forrentet efter de almindelige regler i renteloven.
 Samspillet mellem reguleringsreglen i § 15 og  

 rentereglen i § 16 har givet anledning til retssager om, i hvilket  

 omfang der kan kræves renter i de såkaldte differencesager, dvs.  

 arbejdsskadesager, hvor arbejdsgiveren også er erstatningsansvarlig  

 efter almindelige regler, således at den skadelidte både har krav  

 på ydelser efter arbejdsskadesikringsloven og krav mod arbejdsgiveren  

 efter reglerne i erstatningsansvarsloven.
I differencesager nedsættes kravet efter  

 erstatningsansvarsloven i det omfang, der er betalt eller er pligt til at  

 betale erstatning efter arbejdsskadesikringsloven, jf. § 59 i  

 arbejdsskadesikringsloven.
Ydelserne efter arbejdsskadesikringsloven  

 fradrages, før der beregnes rente efter erstatningsansvarslovens  

 § 16, og det medfører, at den skadelidte får en lavere  

 kompensation, fordi der kun beregnes renter fra skadestidspunktet af den del  

 af kravet efter erstatningsansvarsloven, der overstiger ydelsen efter  

 arbejdsskadesikringsloven.
Havde skaden ikke været omfattet af  

 arbejdsskadesikringsloven, ville der have være beregnet renter af det  

 fulde krav.
Bl.a. for at undgå disse problemer foreslår  

 arbejdsgruppen, at reglerne ændres, således at erstatning og  

 godtgørelse efter erstatningsansvarsloven udmåles i  

 overensstemmelse med de regulerede beløb, der gælder på  

 udbetalingstidspunktet.
Beløbene reguleres dermed, mens sagen  

 behandles, og rentereglerne får alene betydning for tiden fra den  

 seneste regulering indtil udbetalingstidspunktet.
Arbejdsgruppen foreslår endvidere, at der  

 indføres en ny fristregel for renteberegningen svarende til princippet  

 i forsikringsaftalelovens § 24, hvorefter krav mod et forsikringsselskab  

 om betaling af forsikringsydelsen forrentes med virkning fra udløbet  

 af en vis frist efter det tidspunkt, hvor selskabet har været i stand  

 til at indhente de oplysninger, der er nødvendige for at  

 bedømme berettigelsen og størrelsen af kravet.
Arbejdsgruppen  

 foreslår, at fristen fastsættes til 1 måned, således  

 at skadevolderen får en rimelig tid til at anmelde erstatningskravet  

 over for sit forsikringsselskab, som efter reglen i forsikringsaftalelovens  

 § 24 har 14 dage efter anmeldelsen til at udbetale beløbet.
 Der henvises til betænkningen side 77 ff.
Justitsministeriet er enig i, at en regel om, at  

 erstatningsbeløbene reguleres, mens erstatningssagen verserer, vil  

 kunne løse det særlige renteproblem i differencesagerne, som  

 arbejdsgruppen har beskrevet, jf. ovenfor.
Hvis behandlingen af  

 erstatningssagen strækker sig over en vis periode, kan det desuden  

 forekomme mere nærliggende at fastsætte  

 erstatningsbeløbene på grundlag af de senest regulerede  

 beløb i stedet for beløbene på et måske langt  

 tidligere skadestidspunkt.
 Justitsministeriet kan på den baggrund tilslutte sig  

 arbejdsgruppens forslag om, at erstatningsbeløbene reguleres under  

 sagens behandling, og lovforslaget er udformet i overensstemmelse hermed, jf.  

 lovforslagets § 1, nr. 12.
Arbejdsgruppens forslag går som nævnt ud  

 på, at de regulerede takster på udbetalingstidspunktet skal  

 anvendes.
Under høringen over arbejdsgruppens betænkning er der  

 blevet peget på, at dette skæringstidspunkt kan være  

 uhensigtsmæssigt som skillelinie i tilfælde, hvor erstatningen  

 udbetales af en anden end den, der fastsætter erstatningen.
Reguleres  

 taksterne i perioden mellem erstatningens fastsættelse og udbetaling,  

 vil der således skulle foretages en ny erstatningsberegning på  

 grundlag af de regulerede beløb.
Desuden sker reguleringen for tiden  

 med en lavere procentsats end forrentningen, og arbejdsgruppens forslag vil  

 derfor kunne medføre, at der samlet skal betales et mindre  

 beløb (inklusive renter), hvis erstatningen først udbetales  

 efter næste regulering, end hvis beløbet udbetales straks.
 For at undgå, at denne situation kan opstå, er  

 lovforslaget udformet således, at erstatning og godtgørelse i  

 stedet fastsættes på grundlag af de regulerede beløb, der  

 gælder på det tidspunkt, hvor forrentningen af kravet begynder,  

 jf. nedenfor.
Justitsministeriet kan tilslutte sig arbejdsgruppens  

 forslag om at ændre lovens renteregel, således at erstatnings- og  

 godtgørelsesbeløb kan kræves forrentet fra 1 måned  

 efter, at skadevolderen har været i stand til at indhente de  

 oplysninger, der er fornødne til bedømmelse af erstatningens  

 størrelse.
Forrentningen sker ligesom efter den gældende lov med  

 rentelovens morarentesats.
 Der henvises til lovforslagets § 1, nr. 11   14, og  

 bemærkningerne hertil.
4.1.6. Overgangsbeløb til efterladte Efter erstatningsansvarslovens § 12 skal der ved  

 dødsfald betales erstatning for rimelige begravelsesudgifter og  

 erstatning for tab af forsørger. §§ 13 og 14 indeholder regler om  

 beregningen af forsørgertabserstatning til afdødes  

 ægtefælle eller samlever og til afdødes børn.
Der  

 kan efter § 12 ydes erstatning for tab af forsørger til andre,  

 f.eks. til stedbørn og forældre, hvis der har været en  

 faktisk forsørgelse fra afdødes side.
Loven indeholder regler  

 om nedsættelse af erstatningen på grund af afdødes  

 alder.
 Det er uafklaret, i hvilket omfang andre udgifter som  

 følge af dødsfaldet, f.eks. flytteudgifter og udgifter til  

 hushjælp, kan kræves erstattet.
Arbejdsskadesikringsloven indeholder en regel om, at der  

 ud over forsørgertabserstatning mv. kan udbetales et  

 overgangsbeløb, som pr. 1. januar 2001 udgør 108.000 kr., til  

 en af de efterladte, jf. lovens § 35. Overgangsbeløbet skal  

 dække de forskellige uforudsete udgifter, som et dødsfald ofte  

 medfører, men beløbet udbetales uanset den efterlevendes  

 faktiske omkostninger i de enkelte tilfælde.
Beløbet udbetales  

 normalt til en efterladt ægtefælle eller   hvis afdøde  

 ikke var gift   til en samlever, hvis samlivet havde bestået mindst 2  

 år på tidspunktet for dødsfaldet.
I begge tilfælde  

 er det en betingelse, at afdøde og efterladte levede sammen, da  

 dødsfaldet indtraf.
Er der hverken en ægtefælle eller  

 samlever, som er berettiget til overgangsbeløbet, kan beløbet  

 under særlige omstændigheder udbetales til en anden efterladt  

 person, f.eks. til en samlever, hvor samlivet har varet mindre end 2  

 år, eller til forældre, børn eller andre  

 nærtstående.
De gældende regler i erstatningsansvarsloven om  

 nedsættelse af forsørgertabserstatning på grund af  

 afdødes alder indebærer, at der ikke udbetales  

 forsørgertabserstatning til en efterlevende ægtefælle  

 eller samlever, hvis afdøde var fyldt 67 år og ikke var  

 erhvervsaktiv.
Dette kan opleves som urimeligt, idet den efterladte, selv om  

 afdøde ikke havde en erhvervsindtægt, ofte vil stå i en  

 fuldstændig ændret økonomisk situation efter  

 dødsfaldet.
Der kan f.eks. være tale om, at den efterlevende som  

 følge af mistede pensionsindtægter fra den afdøde bliver  

 nødt til at flytte til en anden (billigere) bolig.
 Arbejdsgruppen foreslår på denne baggrund, at  

 der i erstatningsansvarsloven indsættes en regel om  

 overgangsbeløb i overensstemmelse med princippet i  

 arbejdsskadesikringsloven.
Arbejdsgruppen foreslår, at bestemmelsen udformes  

 således, at afgrænsningen af, hvem der som  

 »ægtefælle« eller »samlever« har krav på beløbet,  

 svarer til den afgrænsning, der gælder efter lovens § 13 om  

 forsørgertabserstatning.
Det kræves således bl.a. ikke som  

 efter arbejdsskadesikringsloven, at ægtefællerne skal have  

 været samlevende på tidspunktet for dødsfaldet.
 Der henvises til betænkningen side 78 ff.
Et passende overgangsbeløb vil kunne dække de  

 mere eller mindre dokumenterbare udgifter, der som regel er forbundet med en  

 ægtefælles eller samlevers død, f.eks. udgifter til  

 flytning, udgifter til bistand i hjemmet og begravelsesudgifter.
Det kan  

 også forekomme mindre rimeligt, at udbetaling af et sådant  

 overgangsbeløb i dag er begrænset til tilfælde, hvor  

 dødsfaldet skyldes en arbejdsskade.
Justitsministeriet kan på  

 denne baggrund tilslutte sig arbejdsgruppens forslag om at indføre et  

 overgangsbeløb til afdødes ægtefælle eller samlever  

 eller i særlige tilfælde til andre efterladte.
 Der henvises til lovforslagets § 1, nr. 10 (den  

 foreslåede § 14 a), og bemærkningerne hertil.
4.1.7. Erstatning for helbredelsesudgifter og andet tab Efter erstatningsansvarslovens § 1, stk. 1, ydes  

 der bl.a. erstatning for helbredelsesudgifter og andet tab.
Erstatningsposten  

 »helbredelsesudgifter« dækker i første række udgifter til  

 rimelige og nødvendige foranstaltninger med henblik på eller i  

 forbindelse med skadelidtes helbredelse.
Omfattet er navnlig udgifter til  

 sygehusophold og rekreation, udgifter til transport til og fra sygehuse mv.,  

 kørestol, særligt syet fodtøj samt læge- og  

 tandlægeudgifter.
Udtrykket »andet tab« omfatter udgifter, som skadelidte  

 har i tiden umiddelbart efter skaden, men hvis størrelse og  

 sammenhæng med skaden måske vanskeligt kan dokumenteres.
Denne  

 erstatningspost dækker bl.a. erstatning for forsinket uddannelse mv.  

 Udtrykket omfatter f.eks. også fremtidige forventede udgifter til  

 fornyelse af proteser, yderligere behandling mv., uanset om der kan siges at  

 være tale om egentlige helbredelsesudgifter.
 Ved opgørelsen af skadelidtes tab fradrages sociale  

 ydelser og andre ydelser   f.eks. udbetaling fra en privat sygeforsikring  

 der tilkommer skadelidte som følge af skaden, og som går til  

 afholdelse af ovennævnte faktiske udgifter.
Skadelidtes tilstand kan være af en sådan art,  

 at der bliver et længerevarende eller varigt behov for afholdelse af  

 udgifter som følge af skaden, f.eks. udgifter til medicin eller  

 proteser.
Det er efter de gældende regler ikke fuldt afklaret, hvordan  

 erstatningen skal udmåles og eventuelt kapitaliseres, når der er  

 tale om løbende fremtidige udgifter.
Viser det sig senere, at der er  

 behov for yderligere behandling, og er der ikke er taget højde herfor  

 ved erstatningsfastsættelsen (f.eks. ved kapitalisering), kan den  

 skadelidte som udgangspunkt rejse krav om yderligere erstatning.
Lovudkastet fra arbejdsgruppens flertal indeholder ikke  

 regler om beregningen af erstatning for helbredelsesudgifter og andet tab,  

 mens professor, dr. jur.
Bo von Eyben i sin mindretalsudtalelse har  

 anført, at spørgsmålet bør reguleres i loven.  

 Også i forbindelse med høringen over betænkningen er det  

 blevet anført, at der kan være behov for at afklare  

 retsstillingen med hensyn til udmåling af denne erstatningspost.
 Justitsministeriet er enig i, at det vil være  

 hensigtsmæssigt at afklare retsstillingen med hensyn til  

 spørgsmålet om, i hvilket omfang og hvordan erstatning for  

 løbende fremtidige udgifter skal kapitaliseres.
 Det foreslås på den baggrund, at der  

 indsættes en ny bestemmelse i loven, hvorefter fremtidige  

 helbredelsesudgifter og andet fremtidigt tab som følge af skaden  

 erstattes som et kapitalbeløb.
 Det foreslås, at der højst kan udbetales en  

 erstatning svarende til den forventede gennemsnitlige årlige udgift  

 ganget med 10. Skal udgifterne afholdes i mindre end 10 år, vil den  

 skadelidte således få samtlige udgifter dækket som et  

 engangsbeløb.
 Der tilsigtes med forslaget ingen ændringer med  

 hensyn til, hvilke erstatningsposter der kan kræves erstattet som  

 helbredelsesudgifter og andet tab, jf. lovens § 1, stk. 1 (som ikke  

 ændres). Der tilsigtes heller ingen ændring med hensyn til  

 fradrag for andre ydelser, som skadelidte modtager til dækning af de  

 pågældende udgifter, jf. ovenfor.
 Efter den foreslåede § 11, stk. 3  

 (lovforslagets § 1, nr. 7), vil eventuelle senere krav om yderligere  

 erstatning kun kunne rejses, hvis betingelserne for genoptagelse af en eller  

 flere andre erstatningsposter er opfyldt, og kun, hvis der foreligger  

 væsentlige uforudsete ændringer i skadelidtes  

 helbredstilstand.
 Der henvises til lovforslagets § 1, nr. 1, og  

 bemærkningerne hertil.
4.1.8. Godtgørelse for svie og smerte Godtgørelse for svie og smerte kompenserer navnlig  

 for den fysiske lidelse, der er en følge af skaden.  

 Godtgørelsen ydes efter lovens § 3 med faste takster pr. dag, som  

 afhænger af, om den skadelidte er sengeliggende eller ej.
Pr. 1. januar  

 2001 er taksterne 180 kr. for hver dag, den skadelidte er sengeliggende, og  

 80 kr. for hver dag, den skadelidte er syg uden at være  

 sengeliggende.
 Overstiger godtgørelsen 26.000 kr., kan de  

 nævnte beløb fraviges, og der er således mulighed for  

 skønsmæssig fastsættelse ved længere  

 sygeperioder.
Godtgørelsen ydes fra skadens indtræden, og  

 indtil den skadelidtes helbredstilstand er blevet stationær.
I  

 retspraksis er der dog ydet godtgørelse også efter  

 stationærtidspunktet i et tilfælde, hvor helbredstilstanden var  

 stationær straks fra ulykkestidspunktet, jf. betænkningen side  

 84.
Der kan som hovedregel kun ydes godtgørelse,  

 så længe den skadelidte er »syg«, dvs. er sygemeldt og undergivet  

 en vis form for behandling, enten ved læge eller på anden  

 måde, f.eks. genoptræning.
Selv om den skadelidte ikke er syg,  

 kan der i særlige tilfælde ydes godtgørelse for svie og  

 smerte, f.eks. hvis skaden midlertidigt generer de normale legemsfunktioner,  

 uden at skadelidte kan siges at være syg.
Arbejdsgruppen foreslår, at stationærbegrebet  

 udgår af lovens § 3, således at godtgørelse for svie  

 og smerte skal ydes, så længe den skadelidte er syg, og med  

 mulighed for i særlige tilfælde at tilkende godtgørelse,  

 selv om den skadelidte ikke er syg.
Med ophævelsen af  

 stationærtidspunktet præciseres det, at der også kan ydes  

 godtgørelse for svie og smerte i tilfælde, hvor  

 helbredstilstanden er stationær straks på skadestidspunktet.
Arbejdsgruppen foreslår endvidere, at bestemmelsen  

 forenkles således, at sondringen mellem sengeliggende og  

 oppegående sygedage ophæves og erstattes af én takst for  

 godtgørelse for svie og smerte.
Sondringen mellem sengeliggende og  

 oppegående kan forekomme mindre relevant ved en vurdering af, hvilken  

 fysisk lidelse en skade påfører den skadelidte.
Arbejdsgruppen foreslår desuden, at der  

 fastsættes et maksimumbeløb for svie- og  

 smertegodtgørelse på 50.000 kr.
Det svarer til, hvad der antages  

 at gælde i dag, jf. betænkningen side 83.
 Der henvises til betænkningen side 83 ff.
Justitsministeriet kan tilslutte sig arbejdsgruppens  

 synspunkter, og lovforslaget er udformet i overensstemmelse hermed.
Der  

 henvises til lovforslagets § 1, nr. 3 (ændring af lovens  

 § 3), og bemærkningerne hertil.
4.1.9. Tortgodtgørelse Efter erstatningsansvarslovens § 26, stk. 1,  

 skal den, der er ansvarlig for en retsstridig krænkelse af en andens  

 frihed, fred, ære eller person, betale den forurettede  

 godtgørelse for tort. »Tort« er navnlig en krænkelse af selv- og  

 æresfølelsen, dvs. en persons opfattelse af eget værd og  

 omdømme.
I praksis ydes der navnlig tortgodtgørelse efter  

 erstatningsansvarsloven for ærekrænkelser mv.,  

 frihedsberøvelse og sædelighedsforbrydelser.  

 Tortgodtgørelse udmåles under hensyn til krænkelsens  

 grovhed, handlingens beskaffenhed og omstændighederne i  

 øvrigt.
 Ved voldtægt eller voldtægtslignende  

 forbrydelser lægges der ved udmålingen af godtgørelsens  

 størrelse bl.a. vægt på, om forbrydelsen blev fuldbyrdet,  

 om der er anvendt vold i større eller mindre omfang, om forurettedes  

 børn eller andre nære pårørende har overværet  

 forbrydelsen, om voldtægten mv. har været mere end ganske  

 kortvarig, om forurettede var meget ung eller gammel, om forbrydelsen har  

 medført en særlig ydmygelse af forurettede, om forurettede  

 på grund af gerningsmandens forhold har skullet igennem en  

 særligt belastende efterforskning, om forurettede har været  

 nødt til permanent eller midlertidigt at skifte bolig, og om  

 forurettede på grund af forbrydelsen har modtaget  

 behandling/terapi.
Der er en omfattende retspraksis vedrørende  

 udmåling af tortgodtgørelse ved sædelighedsforbrydelser.  

 Det aktuelle udmålingsniveau kan i hovedtræk beskrives  

 således, at der i »normale« tilfælde af fuldbyrdet voldtægt  

 ydes en godtgørelse på 30.000 kr.
Ved meget grove tilfælde  

 kan godtgørelsen stige op til 35.000 kr. og i ganske særlige  

 tilfælde (f.eks. hvis flere gerningsmænd har deltaget) op til  

 40.000   45.000 kr. eller højere.
Ved forsøg på  

 voldtægt er godtgørelsen normalt på 15.000   20.000 kr.,  

 bl.a. afhængigt af, hvor langt gerningsmanden er kommet i sit  

 forsøg på at tiltvinge sig samleje med ofret, samt forholdets  

 grovhed i øvrigt.
Ved incest med mindreårige udmåles  

 tortgodtgørelsen som regel til mindst 10.000 kr., efter  

 omstændighederne dog til et noget højere beløb.
Arbejdsgruppen finder, at de  

 godtgørelsesbeløb, der i praksis udmåles ved  

 sædelighedsforbrydelser mv., formentlig ofte kan opleves som urimeligt  

 lave, når de ses i lyset af den krænkelse, den forurettede har  

 været udsat for.
En sædelighedsforbrydelse kan i særlig  

 grad virke krænkende for forurettede.
Arbejdsgruppen foreslår på denne baggrund, at  

 der til § 26 føjes en ny bestemmelse, hvorefter det ved  

 fastsættelse af tortgodtgørelsen kan tillægges  

 særlig vægt, at krænkelsen er begået ved en  

 overtrædelse af straffelovens kapitler 23   24, dvs. forbrydelser mod  

 kønssædeligheden og forbrydelser i familieforhold, herunder  

 navnlig incest.
Der bør efter arbejdsgruppens opfattelse med baggrund  

 heri som udgangspunkt sigtes mod en fordobling af  

 godtgørelsesbeløbene i forhold til det hidtidige niveau i  

 tilsvarende tilfælde ved sædelighedsforbrydelser mv., jf.  

 ovenfor.
Fastsættelsen af godtgørelsen skal i øvrigt  

 fortsat ske ud fra en samlet vurdering af de konkrete omstændigheder i  

 den enkelte sag.
Efter bestemmelsen i erstatningsansvarslovens § 26,  

 stk. 3, finder bestemmelserne i lovens § 18, stk. 1 og 2,  

 tilsvarende anvendelse på godtgørelse efter § 26,  

 stk. 1 og 2. Derimod henvises der i bestemmelsen ikke til lovens  

 § 18, stk. 3, hvorefter godtgørelseskrav kan holdes uden for  

 formueforholdet mellem ægtefæller ved skifte i tilfælde af  

 skilsmisse, separation eller bosondring.
Der har derfor været rejst  

 tvivl om, hvorvidt tortgodtgørelse kan holdes uden for formueforholdet  

 i disse tilfælde.
 Under hensyn til, at tortgodtgørelse efter  

 § 26 i høj grad er et personligt betinget krav, foreslår  

 arbejdsgruppen, at det præciseres, at denne godtgørelse ikke  

 indgår i formuefællesskabet mellem ægtefæller ved  

 skifte i anledning af ægteskabs ophør, separation eller  

 bosondring, jf. lovens § 18, stk. 3.
 Der henvises til betænkningen side 86 ff.
 Justitsministeriet er enig i arbejdsgruppens synspunkter,  

 og lovforslaget er udformet i overensstemmelse med arbejdsgruppens forslag.  

 Der henvises til lovforslagets § 1, nr. 15 og 16, og  

 bemærkningerne hertil.
4.2. Offererstatningsloven 4.2.1. Fradrag for sociale ydelser mv.
 Erstatning fra staten til ofre for forbrydelser er efter  

 offererstatningslovens § 7, stk. 1, subsidiær i forhold til  

 dækning fra anden side, idet staten efter bestemmelsen ikke yder  

 erstatning, i det omfang skaden godtgøres af skadevolder eller  

 dækkes af ydelser efter den sociale lovgivning, løn under  

 sygdom, pensionsydelser, private forsikringer eller andre økonomiske  

 ydelser.
Bestemmelsen indebærer således, at ydelser fra  

 anden side, herunder sociale ydelser, skal fratrækkes i erstatningen  

 fra staten, hvis den pågældende ydelse helt eller delvis  

 dækker en tabspost, der kræves erstatning for.
Løn under  

 sygdom og udbetalte sygedagpenge fra det offentlige skal f.eks.  

 fratrækkes i en erstatning for tabt arbejdsfortjeneste, mens en privat  

 forsikring, der kommer til udbetaling ved invaliditet, skal fratrækkes  

 i en godtgørelse for varigt mén, og førtidspension skal  

 fratrækkes i en erstatning for erhvervsevnetab.
Offererstatningsloven har således alene karakter af  

 et »socialt sikkerhedsnet«.
Staten er ikke skadevolder og har ved loven alene  

 påtaget sig at betale erstatning til ofret, når den  

 pågældende ikke har mulighed for på anden måde at  

 få dækket sit økonomiske tab.
Som følge af fradragsreglen i  

 offererstatningslovens § 7, og som følge af, at gerningsmanden  

 meget ofte ikke er i stand til at betale, kan ofre for forbrydelser  

 imidlertid i praksis opleve det således, at de i modsætning til  

 andre skadelidte på områder, hvor det offentlige tilbyder  

 erstatning i videre omfang, end man er forpligtet til efter de almindelige  

 erstatningsretlige regler   f.eks. patienter på offentlige sygehuse,  

 jf. patientforsikringsloven   ikke får fuld erstatning, eftersom  

 sociale ydelser mv. ikke fradrages i erstatninger, der udmåles efter  

 erstatningsansvarsloven.
I praksis kan den reelle situation opleves  

 således, at den skadelidte er bedre stillet, hvis en personskade er  

 blevet påført ved f.eks. en trafikulykke, end hvis den samme  

 skade er forvoldt ved en voldsforbrydelse.
Arbejdsgruppen foreslår på denne baggrund at  

 ophæve offererstatningslovens princip om, at erstatningen fra staten er  

 subsidiær.
Der bør dog fortsat bl.a. ske fradrag for udgifter,  

 der dækkes af skadelidtes forsikring.
 Der henvises til betænkningen side 89 ff.
Justitsministeriet er enig i arbejdsgruppens forslag, og  

 lovforslaget er udformet i overensstemmelse hermed.
Ordningen efter  

 offererstatningsloven vil hermed blive bragt på linje med den, der  

 gælder på andre områder, hvor det offentlige påtager  

 sig en erstatningspligt uden nødvendigvis at være  

 erstatningsansvarlig efter almindelige regler, jf. navnlig  

 patientforsikringsloven og lægemiddelerstatningsloven.
 Der henvises til lovforslagets § 2, nr. 2, og  

 bemærkningerne hertil.
4.2.2. Krav om politianmeldelse uden unødigt ophold Efter offererstatningslovens § 10 forudsætter  

 erstatning efter denne lov, at overtrædelsen af straffeloven er anmeldt  

 til politiet uden unødigt ophold, og at skadelidte under en eventuel  

 straffesag mod skadevolderen nedlægger påstand om erstatning.  

 Efter § 10, stk. 2, kan erstatning dog »i særlige  

 tilfælde« ydes, selv om disse betingelser ikke er opfyldt.
 Bestemmelsen skal ses i lyset af, at det efter  

 offererstatningsloven som udgangspunkt fortsat er skadevolderen selv, der  

 skal betale erstatning til skadelidte, og at staten kan rejse regreskrav mod  

 skadevolderen, når staten har udbetalt erstatning.
Politiets efterforskning er nødvendig for at  

 konstatere, om der foreligger en overtrædelse af straffeloven, og en  

 hurtig politianmeldelse er i reglen en forudsætning for, at politiets  

 efterforskning kan føre til opklaring af sagen og  

 retsforfølgning af skadevolderen.
Erfaringen viser, at jo hurtigere en  

 forbrydelse anmeldes til politiet, jo større sandsynlighed er der for,  

 at politiet pågriber gerningsmanden eller finder vidner, hvis  

 forklaringer kan føre til pågribelse af gerningsmanden.
 Kravet om hurtig politianmeldelse kan desuden medvirke til  

 at forebygge misbrug af erstatningsordningen.
Erstatningsnævnet anser i praksis normalt en  

 politianmeldelse inden 24 timer efter gerningstidspunktet for at for at  

 være sket »uden unødigt ophold«.
I nogle tilfælde ses der  

 imidlertid bort fra denne frist.
Hvis det på grund af ofrets tilstand  

 har været umuligt at indgive politianmeldelse, regnes fristen  

 således først fra det tidspunkt, hvor det var muligt for ofret  

 at indgive politianmeldelse, eventuelt telefonisk.
Det anses ikke i sig selv  

 for at hindre ofret i at indgive politianmeldelse, at den  

 pågældende er indlagt på sygehus, men bevidstløshed  

 og anden alvorlig tilskadekomst kan forhindre ofret i straks at anmelde  

 forbrydelsen.
Der ses bl.a. også bort fra, at politianmeldelse er  

 sket sent, hvis der rejses tiltale, og det ved en dom over skadevolderen  

 fastslås, at der foreligger en straffelovsovertrædelse.
Det samme  

 gælder i andre tilfælde, hvor skadevolderen er kendt, men hvor  

 der ikke rejses tiltale, f.eks. på grund af tiltalefrafald.
 Endvidere ses der bort fra, at politianmeldelse ikke er  

 sket uden unødigt ophold, hvis f.eks. skadelidte med rimelighed gik ud  

 fra, at andre ville anmelde forbrydelsen, eller hvis ofret og gerningsmanden  

 står hinanden nær, således at det vil virke urimeligt at  

 kræve politianmeldelse.
 Erstatningsnævnet har endvidere oplyst over for  

 arbejdsgruppen (betænkningen side 301), at man i en række nyere  

 afgørelser efter en konkret vurdering har anerkendt krav uanset en sen  

 anmeldelse, hvis der ikke har været berettiget tvivl om, at der var  

 tale om en overtrædelse af straffeloven, og hvis en hurtigere  

 anmeldelse må antages ikke at ville have gjort nogen forskel for  

 så vidt angår politiets muligheder for at opklare sagen.
 Arbejdsgruppen finder, at der må lægges  

 betydelig vægt på de hensyn, der ligger bag kravet om  

 politianmeldelse uden unødigt ophold, men at en for streng  

 håndhævelse af reglen vil kunne opfattes som urimelig.  

 Arbejdsgruppen foreslår, at formuleringen af dispensationsbestemmelsen  

 i § 10, stk. 2, »blødes op«, således at der bliver  

 mulighed for at fravige kravet ud fra en lidt friere vurdering end efter den  

 gældende bestemmelse.
 Der henvises til betænkningen side 95 f.
I lyset af, at afslag på erstatning fra staten ofte  

 vil være særdeles indgribende for ofret, er Justitsministeriet  

 enig i, at kravet om politianmeldelse uden unødigt ophold bør  

 kunne fraviges ud fra en lidt friere konkret vurdering af forholdene i den  

 enkelte sag.
Det foreslås således i overensstemmelse med  

 arbejdsgruppens lovudkast, at fravigelse kan ske »hvis forholdene taler for  

 det«.
Det er fortsat en betingelse for at fravige hovedreglen, at der er  

 konkrete omstændigheder i den enkelte sag, som taler for det.
 Der henvises til lovforslagets § 2, nr. 3, og  

 bemærkningerne hertil.
5. Økonomiske og administrative konsekvenser Lovforslaget vil generelt hæve erstatningsniveauet  

 ved personskade med i gennemsnit godt halvdelen og vil have økonomiske  

 konsekvenser for det offentlige, borgere og erhvervsliv.
5.1. Økonomiske og administrative konsekvenser for det  

 offentlige 5.1.1. Udgifter for det offentlige Den foreslåede stigning i erstatningerne ved  

 personskade vil bl.a. omfatte de erstatninger, som staten udbetaler til ofre  

 for forbrydelser i medfør af offererstatningsloven.
Nævnet  

 vedrørende erstatning fra staten til ofre for forbrydelser har oplyst,  

 at det samlede udgiftsniveau hertil i 1999 var på ca. 34 mio. kr.
Med  

 en anslået generel stigning i erstatningsniveauet med halvdelen  

 indebærer dette, at Justitsministeriets udgifter til offererstatninger  

 vil stige med ca. 15 mio. kr. pr. år.
Hertil kommer en anslået  

 stigning på ca. 8   10 mio. kr. som følge af forslaget om  

 ændring af fradragsreglen i offererstatningslovens § 7. Denne  

 ændring indebærer, at der ikke i videre omfang end efter reglerne  

 i erstatningsansvarsloven skal foretages fradrag i erstatningen for sociale  

 ydelser mv., som tilfalder skadelidte i anledning af skaden.
Den samlede  

 stigning i statens udgifter til offererstatningsordningen vil således  

 være ca. 25 mio. kr. årligt.
Lovforslaget vil endvidere medføre øgede  

 udgifter til erstatning i medfør af patientforsikringsloven til  

 personer, der kommer til skade i forbindelse med undersøgelse,  

 behandling eller lignende på offentlige sygehuse mv.  

 Patientforsikringsforeningen har oplyst, at det samlede udgiftsniveau til  

 patientforsikringsordningen i 1999 var på ca. 114 mio. kr.
Med en  

 anslået generel stigning i erstatningsniveauet med halvdelen  

 indebærer dette, at amternes udgifter til patientforsikringsordningen  

 vil stige med ca. 60 mio. kr. årligt.
 Hertil kommer, at Socialministeriet i lyset af de  

 foreslåede ændringer af erstatningsansvarsloven agter at  

 fremkomme med lovforslag om ændring af arbejdsskadesikringsloven, der,  

 når forhøjelsen er slået fuldt igennem, forventes at ville  

 medføre samlede merudgifter for staten og for kommuner og amter i  

 størrelsesordenen 20   25 mio. kr. årligt.
 De to lovforslag vil således tilsammen  

 medføre øgede udgifter på i størrelsesordenen 105  

   110 mio. kr. årligt for det offentlige.
5.1.2. Indtægter for det offentlige Forslaget om at forhøje erstatningsniveauet ved  

 personskade vil føre til præmiestigninger på  

 ansvarsforsikringer.
Brancheorganisationen Forsikring & Pension har  

 således oplyst, at lovforslaget isoleret set skønnes at ville  

 give grundlag for præmiestigninger på normale bilforsikringer  

 (kombinerede kasko- og ansvarsforsikringer) på gennemsnitligt 300   400  

 kr. årligt.
I forhold til ansvarsforsikringsdelen anslås det, at  

 stigningen udgør ca. 25   30 procent af  

 ansvarsforsikringspræmien.
Beregningerne er imidlertid behæftet  

 med ret stor usikkerhed, og stigningen dækker over meget store  

 variationer, idet stigningen bl.a. vil afhænge af biltype,  

 forsikringstagerens aktuelle præmietrin mv.
Der svares afgift på 50 procent til statskassen af  

 en række ansvarsforsikringer for motorkøretøjer mv., jf.  

 lov om afgift af ansvarsforsikringer for motorkøretøjer mv.
Den  

 forventede stigning i præmien på disse ansvarsforsikringer ville  

 således som udgangspunkt medføre øgede indtægter  

 for statskassen på i størrelsesordenen 150   200 kr.  

 årligt pr. ansvarsforsikring, og disse indtægter ville overstige  

 de forventede udgifter for det offentlige, jf. herom ovenfor under pkt.  

 5.1.1.
Det er imidlertid væsentligt for regeringen, at  

 forslaget samlet set ikke fører til merindtægter for det  

 offentlige, og det foreslås derfor at nedsætte afgiftssatserne i  

 lov om afgift af ansvarsforsikringer for motorkøretøjer mv.  

 Afgiftssatserne foreslås nedsat således, at indtægterne til  

 det offentlige som følge af de højere præmiebetalinger  

 ikke overstiger det offentliges udgifter ved lovforslaget.
Samlet set  

 skønnes lovforslaget således   sammen med det kommende forslag  

 om ændring af arbejdsskadesikringsloven   at være udgifts- og  

 indtægtsneutralt for det offentlige.
5.1.3. Administrative konsekvenser for det offentlige Lovforslaget skønnes ikke at have administrative  

 konsekvenser for det offentlige.
5.2. Økonomiske og administrative konsekvenser for  

 erhvervslivet 5.2.1. Økonomiske konsekvenser for erhvervslivet Lovforslaget vil ikke have direkte omkostningsvirkning for  

 erhvervslivet, men lovforslaget vil på flere områder have afledte  

 økonomiske konsekvenser for erhvervslivet.
Den foreslåede forhøjelse af  

 erstatningsniveauet vil bl.a. medføre stigninger i  

 forsikringspræmierne.
Brancheorganisationen Forsikring & Pension  

 har således som nævnt under pkt. 5.1.2. oplyst, at lovforslaget  

 isoleret set skønnes at ville give grundlag for præmiestigninger  

 på normale bilforsikringer på gennemsnitligt 300   400 kr.  

 årligt.
Hertil kommer forsikringspræmieafgiften, der med den  

 foreslåede nedsættelse vil udgøre ca. 60 kr. årligt  

 pr. ansvarsforsikring.
Præmierne på normale  

 bilansvarsforsikringer skønnes således at ville stige med  

 gennemsnitligt 360   460 kr. årligt.
Pr. juni 2000 var der ca. 134.000  

 køretøjer i erhvervene.
Merudgiften til  

 bilansvarsforsikringspræmier skønnes således at ville  

 udgøre ca. 48   62 mio. kr. årligt for erhvervslivet.
Lovforslaget skønnes endvidere at ville  

 medføre merudgifter for erhvervslivet til erhvervsansvarsforsikringer.  

 Forsikring & Pension har oplyst, at de samlede erstatningsudbetalinger  

 for så vidt angår erhvervsansvarsforsikringer skønnes at  

 ville stige med 20   30 procent.
Beregningerne er behæftet med stor  

 usikkerhed, og stigningen dækker over meget betydelige variationer,  

 bl.a. afhængig af branche.
Forsikringsoplysningen har oplyst, at  

 bruttoerstatningsudbetalingerne for 1999 på erhvervsansvarsforsikringer  

 (inklusive produktansvar og professionsansvar) udgjorde 532 mio. kr., mens  

 bruttopræmieindbetalingerne udgjorde 869 mio. kr.
Det er ikke muligt at  

 udskille tallene vedrørende produkt- og professionsansvar.
Hvis det antages, at præmierne stiger i samme omfang  

 som udbetalingerne, vil en stigning i erstatningsudbetalingerne på 20  

 procent medføre en forhøjelse af præmierne fra 869 mio.  

 kr. til 1.043 mio. kr., svarende til 174 mio. kr. årligt.
Det  

 bemærkes, at tallene ikke er korrigeret for mulige forskelle i  

 stigningstakten for så vidt angår erstatningsudbetalinger  

 på de enkelte dele af erhvervsansvarsområdet, navnlig  

 vedrørende produktansvar og professionsansvar.
Beregningerne er bl.a.  

 af denne grund behæftet med meget betydelig usikkerhed.
 Samlet skønnes lovforslaget således at ville  

 medføre afledte merudgifter for erhvervslivet på ca. 222   236  

 mio. kr. årligt.
 Hertil kommer, at Socialministeriet som nævnt agter  

 at fremkomme med lovforslag om ændring af arbejdsskadesikringsloven.  

 Dette forslag forventes at ville medføre merudgifter for erhvervslivet  

 på ca. 57 mio. kr. årligt.
5.2.2. Administrative konsekvenser for erhvervslivet Lovforslaget skønnes ikke at have administrative  

 konsekvenser for erhvervslivet.
5.3. Økonomiske konsekvenser for borgerne Som nævnt skønnes lovforslaget at ville give  

 grundlag for præmiestigninger på bilforsikringer på  

 gennemsnitligt ca. 360   460 kr. årligt.
Pr. juni 2000 var der ca. 1,7  

 mio. privatbiler, og merudgiften til bilansvarsforsikringerne skønnes  

 således at ville udgøre i størrelsesordenen ca. 612   782  

 mio. kr. årligt for borgerne.
 Forslaget vil medføre en væsentlig  

 forhøjelse af de erstatningsbeløb mv., der udmåles til de  

 skadelidte.
5.4. Miljømæssige konsekvenser og EU-retlige aspekter Lovforslaget har ikke miljømæssige  

 konsekvenser og indeholder ikke EU-retlige aspekter.
5.5. Lovforslagets konsekvenser i hovedtræk Lovforslagets konsekvenser er således i  

 hovedtræk med de nævnte store usikkerheder:
Vurdering af konsekvenser af lovforslag Positive konsekvenser/mindreudgifter Negative konsekvenser/merudgifter Økonomiske konsekvenser for staten Indtægter på ca. 104 mio. kr. årligt fra  

 afgiften på bilansvarsforsikringer Merudgifter til offererstatningsordningen på ca. 25  

 mio. kr. årligt.
Generel nedsættelse af satsen for afgift på  

 bilansvarsforsikringer Økonomiske konsekvenser for kommuner og  

 amtskommuner Ingen Merudgifter på ca. 60 mio. kr. til  

 patientforsikringsordningen.
Forslaget skal DUT-forhandles med de kommunale parter Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Merudgifter til bilansvarsforsikringspræmier og  

 erhvervsansvarsforsikringspræmier skønnes til ca. 222   236 mio.  

 kr. årligt Administrative konsekvenser for erhvervslivet Ingen Ingen Økonomiske konsekvenser for borgerne En væsentlig forhøjelse af erstatningerne til de  

 skadelidte Merudgifter til bilansvarsforsikringspræmier i  

 størrelsesordenen 612   782 mio. kr. årligt Miljømæssige konsekvenser Ingen Ingen Forholdet til EU-retten Ingen EU-retlige aspekter Hertil kommer merudgifter for det offentlige  

 på i størrelsesordenen 20   25 mio. kr. årligt samt  

 merudgifter for erhvervslivet på ca. 57 mio. kr. årligt som  

 følge af det kommende forslag om ændring af  

 arbejdsskadesikringsloven.
6. Høring Betænkning nr. 1383/2000 om revision af  

 erstatningsansvarsloven mv. har været i høring hos  

 følgende myndigheder og organisationer:
 Præsidenterne for Østre og Vestre Landsret,  

 præsidenten for Sø- og Handelsretten i København,  

 præsidenten for Københavns Byret, præsidenterne for  

 retterne i Århus, Odense, Aalborg og Roskilde, Den Danske  

 Dommerforening, Foreningen af dommerfuldmægtige i Danmark,  

 Advokatrådet, Amtsrådsforeningen, Arbejderbevægelsens  

 Erhvervsråd, Dansk Arbejdsgiverforening, Dansk Industri, De Samvirkende  

 Invalideorganisationer, Det Centrale Handicapråd,  

 Entreprenørforeningen, Finansrådet, Forbrugerrådet,  

 Forenede Danske Motorejere, Foreningen af Politimestre i Danmark, Foreningen  

 Stop Volden, Forsikring & Pension, Frederiksberg Kommune,  

 Håndværksrådet, Kommunernes Landsforening,  

 Københavns Kommune, Landsforeningen af Polio-, Trafik- og  

 Ulykkesskadede, Landsforeningen Hjælp Voldsofre, Landsorganisationen  

 Forebyg vold, hjælp voldsramte, Landsorganisationen i Danmark,  

 Lægemiddelindustriforeningen, Nævnet vedrørende erstatning  

 til ofre for forbrydelser, Patientforsikringsforeningen,  

 Politidirektøren i København, Politiforbundet i Danmark,  

 Politifuldmægtigforeningen, Rigsadvokaten, Rigspolitichefen,  

 Sammenslutningen af Landbrugets Arbejdsgiverforeninger,  

 Specialarbejderforbundet i Danmark og Ældre Sagen.
Bemærkninger til lovforslagets enkelte  

 bestemmelser Til § 1 Til nr. 1 Bestemmelsen i § 1 a er ny og indeholder  

 regler om, hvordan erstatning for fremtidige helbredelsesudgifter og andet  

 fremtidigt tab efter erstatningsansvarslovens § 1, stk. 1, skal  

 opgøres.
De foreslåede regler vedrører alene den  

 fremgangsmåde, der skal anvendes ved opgørelsen af erstatningen,  

 og bestemmelsen indebærer således ingen ændringer af,  

 hvilke udgifter der kan erstattes som helbredelsesudgifter og andet tab efter  

 § 1, stk. 1. Bestemmelsen indebærer heller ikke nogen  

 ændring af gældende regler om fradrag for andre ydelser, som den  

 skadelidte modtager til dækning af de pågældende  

 udgifter.
 Om baggrunden for bestemmelsen henvises til pkt. 4.1.7. i  

 de almindelige bemærkninger.
Efter bestemmelsen skal fremtidige helbredelsesudgifter og  

 andet tab erstattes som et kapitalbeløb.
Den skadelidtes fremtidige  

 udgifter til medicin mv. som følge af skaden skal således  

 erstattes med et samlet éngangsbeløb.
Er det ved sagens afgørelse klart, at udgifterne  

 vil ophøre inden for 10 år, skal erstatningen opgøres ved  

 en sammenlægning af de forventede udgifter.
Den forventede årlige  

 udgift skal normalt fastsættes på grundlag af prisniveauet for  

 den pågældende behandling   f.eks. medicinprisen   på  

 tidspunktet for sagens afgørelse.
 Er der tale om længerevarende eller permanente  

 løbende udgifter, f.eks. varige medicinudgifter, skal erstatningen  

 kapitaliseres ved at gange den forventede gennemsnitlige årlige udgift  

 med 10. Hvis f.eks. skadelidte må forventes at skulle have udskiftet en  

 tandprotese hvert 15. år, kapitaliseres erstatningen ved at dividere  

 den forventede udgift til udskiftning af protesen med 15 og derefter gange  

 med 10.
Ved permanente eller længerevarende udgifter vil det  

 samlede udgiftsbeløb normalt blive mindre for en ældre skadelidt  

 end for en yngre.
Det foreslås derfor, at kapitaliserede  

 erstatningsbeløb skal nedsættes efter den foreslåede  

 § 4, stk. 2 (lovforslagets § 1, nr. 3) om nedtrapning af  

 méngodtgørelsen som følge af skadelidtes alder.
 Reglen om, at erstatningen skal udmåles som et  

 kapitalbeløb, medfører, at der kun kan rejses krav om  

 yderligere erstatning for sådanne udgifter, hvis betingelserne for  

 genoptagelse efter lovens § 11 (lovforslagets § 1, nr. 7) er  

 opfyldt.
 Denne virkning indtræder dog først, når  

 sagen er endeligt afsluttet vedrørende samtlige erstatningsposter.  

 Omfatter erstatningssagen f.eks. krav om erstatning for helbredelsesudgifter,  

 erstatning for tabt arbejdsfortjeneste og méngodtgørelse, kan  

 der rejses krav om yderligere erstatning for helbredelsesudgifter, indtil  

 sagen er afsluttet for så vidt angår begge de øvrige  

 erstatningsposter.
 Der er ikke med bestemmelsen tilsigtet ændringer i  

 fastsættelsen af erstatning for forsinket uddannelse mv., der i  

 overensstemmelse med den hidtidige praksis forudsættes erstattet med et  

 skønsmæssigt fastsat engangsbeløb.
Til nr. 2 De foreslåede ændringer af § 2,  

 stk. 1, indebærer navnlig den ændring i forhold til  

 gældende ret, at retten til erstatning for tabt arbejdsfortjeneste i  

 tilfælde, hvor der er lidt et varigt erhvervsevnetab, ikke  

 længere ophører, når skadelidtes helbredstilstand er  

 blevet stationær, men først, når det er muligt  

 midlertidigt eller endeligt at skønne over den fremtidige  

 erhvervsevne.
Er der ikke lidt et varigt erhvervsevnetab, vil der efter  

 forslaget kunne kræves erstatning for tabt arbejdsfortjeneste, indtil  

 den skadelidte »kan begynde at arbejde igen«.
Dette svarer til gældende  

 ret.
Skadelidte vil have mulighed for at genvinde retten til  

 tabt arbejdsfortjeneste, hvis sygdommen genopstår, eller hvis f.eks. en  

 nødvendig operation først kan foretages på et senere  

 tidspunkt, jf.
Højesterets dom gengivet i Ugeskrift for  

 Retsvæsen 2000, side 2018, og de almindelige bemærkninger pkt.  

 4.1.1. Dette vil også kunne følge af den foreslåede  

 § 11, stk. 2 (lovforslagets § 1, nr. 7) om skadelidtes adgang  

 til at kræve genoptagelse af sagen på grund af væsentligt  

 ændrede forhold.
Bestemmelsen i 2. pkt. drejer sig om  

 tilfælde, hvor der opstår spørgsmål om erstatning  

 for varigt erhvervsevnetab.
Hvis der lides et varigt erhvervsevnetab, skal  

 der ydes erstatning for tabt arbejdsfortjeneste indtil det tidspunkt, hvor  

 det er muligt midlertidigt eller endeligt at skønne over skadelidtes  

 fremtidige erhvervsevne.
Bestemmelsen skal ses i sammenhæng med den  

 foreslåede ændring af lovens § 10 (lovforslagets § 1,  

 nr. 7), hvorefter Arbejdsskadestyrelsen skal afgive en udtalelse om  

 erhvervsevnetabsprocenten så vidt muligt inden 1 år og senest 2  

 år efter fremsættelsen af anmodning herom.
Udtalelsen kan  

 være midlertidig, hvis den erhvervsmæssige situation under  

 særlige omstændigheder ikke er afklaret.
Dette svarer til  

 retsstillingen efter arbejdsskadesikringslovens § 31, stk. 1 og 4.  

 Om de tilfælde, hvor det kan blive aktuelt, at der afgives en  

 midlertidig udtalelse fra Arbejdsskadestyrelsen, henvises til  

 bemærkningerne nedenfor til lovforslagets § 1, nr. 4  

 (ændring af lovens § 5).
Foreligger der en midlertidig udtalelse fra  

 Arbejdsskadestyrelsen, ophører retten til erstatning for tabt  

 arbejdsfortjeneste.
Der kan imidlertid fra dette tidspunkt kræves en  

 foreløbig erstatning for erhvervsevnetab på baggrund af den  

 midlertidige udtalelse, jf. den foreslåede § 16, stk. 1, 2.  

 pkt. (lovforslagets § 1, nr. 14).
For at retten til erstatning for tabt arbejdsfortjeneste  

 ophører, er det således efter bestemmelsen en betingelse, at det  

 må antages, at den skadelidte vil lide et varigt erhvervsevnetab, og  

 det forudsættes, at der skal være lidt et erhvervsevnetab, som  

 kan danne grundlag for en erstatningsudbetaling til den skadelidte.
Retten  

 til erstatning for tabt arbejdsfortjeneste bortfalder således ikke,  

 hvis Arbejdsskadestyrelsens midlertidige udtalelse er en  

 »nul-afgørelse« (dvs. en afgørelse om, at erhvervsevnetabet er  

 mindre end 15 procent og dermed ikke berettiger til  

 erhvervsevnetabserstatning). Ellers ville der kunne opstå et  

 økonomisk »hul« mellem erstatning for tabt arbejdsfortjeneste og en  

 senere erhvervsevnetabserstatning, hvis det viser sig, at erhvervsevnetabet  

 alligevel er på 15 procent eller mere.
 I de såkaldte differencesager, hvor skaden  

 både er omfattet af arbejdsskadesikringsloven og af  

 erstatningsansvarsloven, og hvor skadelidte kræver et overskydende  

 beløb efter erstatningsansvarsloven, kan skadelidte i medfør af  

 arbejdsskadesikringslovens § 59, 2. pkt., først kræve det  

 overskydende beløb betalt, når arbejdsskadesagen er afsluttet.  

 Det foreslås derfor, at den skadelidtes krav på erstatning for  

 tabt arbejdsfortjeneste også skal ophøre, når der  

 træffes afgørelse om erhvervsevnetabserstatning efter  

 arbejdsskadesikringslovens § 31, idet en afgørelse efter denne  

 bestemmelse har betydning for, hvor længe der eventuelt kan  

 kræves tabt arbejdsfortjeneste som et differencekrav.
Skadelidte har efter almindelige erstatningsretlige regler  

 pligt til at begrænse sit tab.
Det fremgår i overensstemmelse  

 hermed af § 2, stk. 1, at skadelidte alene kan kræve  

 erstatning, indtil han kan begynde at arbejde igen, eller det er  

muligt at skønne over erhvervsevnen.
Tabsbegrænsningspligten skal ses i sammenhæng  

 med den foreslåede ændring af lovens § 5, jf. lovforslagets  

 § 1, nr. 4. Denne bestemmelse foreslås ændret således,  

 at der ved fastsættelsen af den skadelidtes erhvervsevnetab skal tages  

 hensyn til »muligheder for erhvervsmæssig omskoling og  

 genoptræning eller lignende«.
Det vil således kunne komme den  

 skadelidte til skade, hvis han uden rimelig grund undlader at begrænse  

 erhvervsevnetabet gennem deltagelse i de revaliderings- og  

 aktiveringsmuligheder, som tilbydes efter den til enhver tid gældende  

 social- og arbejdsmarkedspolitiske lovgivning.
Det forudsættes, at  

 denne ændring vil få afsmittende virkning på  

 fastlæggelsen af den tabsbegrænsningspligt, der efter almindelige  

 regler også gælder vedrørende erstatning for tabt  

 arbejdsfortjeneste efter § 2.
Hvis den skadelidte således uden rimelig grund  

 nægter at deltage i de aktiveringstilbud, som findes, eller hvis sagen  

 på grund af forhold på den skadelidtes side trækker ud,  

 således at f.eks. en aktivering forsinkes, vil dette efter  

 omstændighederne kunne medføre, at retten til tabt  

 arbejdsfortjeneste fortabes, uanset at der endnu ikke er mulighed for  

 heller ikke midlertidigt   at vurdere erhvervsevnetabet.
Den skadelidte har  

 således pligt til aktivt at medvirke til afklaring af sin fremtidige  

 erhvervsevne.
Dette er i overensstemmelse med det almindelige princip i de  

 senere års social- og arbejdsmarkedslovgivning, hvorefter aktivering er  

 en betingelse for at opnå ret til fuld kontanthjælp efter lov om  

 aktiv socialpolitik eller dagpenge efter  

 arbejdsløshedsforsikringsloven.
Den skadelidte har dog kun pligt til at begrænse sit  

 tab, i det omfang dette kan ske, uden at han selv skal afholde  

 omkostningerne.
Dette vil i praksis betyde, at det er de helt eller delvist  

 offentligt finansierede aktiviteter, der kommer på tale.
Som en  

 konsekvens heraf kan skadevolderen ikke pålægges at afholde  

 udgifterne som »helbredelsesudgifter og andet tab« efter lovens § 1,  

 stk. 1. Det offentlige har heller ikke regres mod skadevolder for  

 afholdte udgifter til revalidering mv., jf. lovens § 17.
 Der henvises til de almindelige bemærkninger pkt.  

 4.1.1.
Til nr. 3 Til § 3 Der foreslås en forenkling af reglen om  

 godtgørelse for svie og smerte, således at sondringen mellem  

 sengeliggende og oppegående dage ophæves, og der i stedet  

 anvendes en enhedstakst på 130 kr. pr. sygedag.
I stedet for den  

 gældende regel om en skønsmæssig nedsættelse ved  

 godtgørelsesbeløb over 26.000 kr. foreslås et  

 maksimumbeløb på 50.000 kr.
Det foreslås, at godtgørelse for svie og  

 smerte skal ydes, så længe den skadelidte er syg, uanset  

 hvornår helbredstilstanden er stationær.
Kriteriet »er syg« skal  

 forstås på samme måde som hidtil, dvs. at skadelidte er  

 sygemeldt og undergivet en vis form for behandling, enten ved læge  

 eller på anden måde, f.eks. ved genoptræning.
Sygdommen  

 skal kunne dokumenteres ved lægeerklæring eller lignende.
Hvis skaden har haft varige følger, vil der som  

 udgangspunkt kun kunne ydes godtgørelse for svie og smerte indtil det  

 tidspunkt, hvor skadelidtes méngrad kan fastsættes.
På  

 dette tidspunkt træder krav på méngodtgørelse i  

 stedet for krav på godtgørelse for svie og smerte.
Der vil dog  

 som hidtil også kunne ydes en vis godtgørelse for svie og smerte  

 i tilfælde, hvor det varige mén kan vurderes straks på  

 ulykkestidspunktet, f.eks. hvis en håndværker mister  

 »arbejdsarmen«.
 Der henvises til de almindelige bemærkninger pkt.  

 4.1.8.
Til § 4 I stk. 1 foreslås  

 méngodtgørelsen forhøjet forholdsmæssigt svarende  

 til forhøjelsen af erhvervsevnetabserstatningen, jf. den  

 foreslåede ændring af § 6 (lovforslagets § 1, nr.  

 5).
 Samtidig udgår stationærtidspunktet som  

 kriterium for, hvornår méngraden skal fastsættes.  

 Fastsættelse af méngraden skal efter lovforslaget ske, når  

 det er muligt at bedømme skadelidtes varige mén, jf. den  

 foreslåede formulering af lovens § 16, stk. 1 (lovforslagets  

 § 1, nr. 14). I praksis vil dette dog formentlig ofte være det  

 tidspunkt, hvor det må antages, at skadelidtes helbredstilstand ikke  

 vil blive yderligere forbedret, altså stationærtidspunktet.
I stk. 2 foreslås nogle ændringer  

 af nedsættelsesreglen, som med redaktionelle ændringer svarer til  

 arbejdsgruppens forslag.
Forslaget går ud på at indføre en  

 mere jævn nedsættelsestakt end efter den gældende  

 bestemmelse, således at nedsættelsen begynder fra det 40.  

 år (mod det 60. år i dag) og slutter ved det 69. år, hvor  

 godtgørelsen udgør 60 procent af højeste  

 godtgørelse (mod 50 procent i dag).
Som eksempler på anvendelsen af  

 nedsættelsesreglerne kan nævnes, at méngodtgørelsen  

 til en skadelidt, der var 45 år ved skadens indtræden, skal  

 nedsættes med 6 procent, svarende til 1 procent for hvert år den  

 skadelidte var ældre end 39 år, jf. bestemmelsens 1. pkt.
For en  

 skadelidt, der var 65 år på skadestidspunktet, nedsættes  

 godtgørelsen med 26 procent efter bestemmelsen 1. pkt. og med 6  

 procent efter bestemmelsens 2. pkt., i alt 32 procent.
Var skadelidte 69  

 år eller ældre på skadestidspunktet, begrænses  

 nedsættelsen af bestemmelsens 3. pkt., således at  

 godtgørelsen nedsættes med 30 procent efter 1. pkt. og med 10  

 procent efter 2. pkt., i alt 40 procent.
 Nedsættelsen sker ikke så brat som for  

 erhvervsevnetabets vedkommende, jf. den foreslåede formulering af  

 § 9 (lovforslagets § 1, nr. 7), og nedsættelsen slutter  

 på et forholdsvis højt niveau (40 procent). Det skyldes, at den  

 resterende levetid for den skadelidte typisk vil være længere end  

 den resterende erhvervsaktive periode, og at ældre skadelidte normalt  

 har relativt sværere ved at vænne sig til ménet end yngre  

 skadelidte.
 Der henvises til de almindelige bemærkninger pkt.  

 4.1.3.
Til nr. 4 Det foreslås, at stationærbegrebet udgår  

 af bestemmelsen, jf. stk. 1.
 Fastsættelse af erhvervsevnetabet skal i stedet ske  

 på det tidspunkt, hvor det er muligt at skønne over skadelidtes  

 erhvervsevne, jf. den foreslåede formulering af § 16, stk. 1  

 (lovforslagets § 1, nr. 14).
Som følge heraf foreslås det i  

stk. 2, at der ved fastsættelse af erhvervsevnetabet skal  

 tages hensyn til mulighederne for erhvervsmæssig omskoling og  

 genoptræning eller lignende.
Skal skadelidte gennemføre en  

 revalidering, må den endelige fastsættelse af erhvervsevnetabet  

 således afvente revalideringens resultat.
Med hensyn til den  

 skadelidtes tabsbegrænsningspligt henvises i øvrigt til  

 bemærkningerne ovenfor vedrørende lovforslagets § 1, nr. 2  

 (ændring af lovens § 2).
Den foreslåede bestemmelse har den væsentlige  

 betydning, at erhvervsevnetabsprocenten efter erstatningsansvarsloven og  

 arbejdsskadesikringsloven som udgangspunkt bliver ens.
Er der i  

 differencesager ved afgørelsen af arbejdsskadesagen fastsat en  

 erhvervsevnetabsprocent, vil denne således   medmindre forholdene har  

 ændret sig væsentligt   normalt kunne lægges til grund  

 også ved vurderingen af erhvervsevnetabet efter  

 erstatningsansvarsloven.
Forskelle vil formentlig alene kunne forekomme, hvis  

 der på grund af arbejdsskadesikringslovens regler om, at alene de  

 direkte følger af arbejdsskaden dækkes, anlægges en  

 forskellig vurdering af betydningen af forudbestående lidelser.  

 Arbejdsgruppen anfører dog, at nyere retspraksis synes at vise, at der  

 ingen reel forskel er, jf. betænkningen side 110. I modsat fald  

 bør det af Arbejdsskadestyrelsens afgørelse efter  

 arbejdsskadesikringsloven og udtalelse efter erstatningsansvarsloven  

 fremgå, hvad erhvervsevnetabsprocenten er henholdsvis med og uden den  

 forudbestående lidelse.
I de senere år er der tilvejebragt en række  

 særlige jobordninger med offentlige løntilskud mv. med henblik  

 på at bevare tilknytningen til arbejdsmarkedet for forskellige grupper.  

 Hvis den skadelidte har et sådant job, må det ved  

 fastsættelsen af erhvervsevnetabsprocenten vurderes, om og i givet fald  

 i hvilket omfang den skadelidte vil eller burde kunne bestride et almindeligt  

 job på normale vilkår.
Ansættelse som led i en sådan  

 særlig jobordning indgår dermed ikke i sig selv i  

 erhvervsevnetabsvurderingen.
Begrundelsen herfor er, at denne vurdering i  

 så fald ville afhænge af, hvilken social- og  

 arbejdsmarkedslovgivning der er gældende på  

 afgørelsestidspunktet.
Endvidere ville ændringer eller  

 ophævelse af de pågældende særlige jobordninger i  

 givet fald kunne anses for en væsentlig ændring af sagens  

 faktiske omstændigheder, der efter den foreslåede ændring  

 af lovens § 11 (lovforslagets § 1, nr. 7) kunne begrunde en  

 genoptagelse af erstatningssagen.
 Selv om skadelidte er ansat som led i en særlig  

 jobordning med offentligt løntilskud, vil der således kunne  

 tilkendes en foreløbig eller endelig erhvervsevnetabserstatning, hvis  

 det må antages, at skadelidte vil lide eller har lidt et varigt  

 erhvervsevnetab.
 Med hensyn til fastsættelse af  

 erhvervsevnetabserstatning til personer, der er omfattet af den  

 gældende lovs § 8, men som efter forslaget vil være omfattet  

 af de almindelige regler i lovens §§ 5   7, henvises til  

 bemærkningerne til lovforslagets § 1, nr. 7 (ændring af  

 § 8).
 Der henvises til de almindelige bemærkninger pkt.  

 4.1.2.
Til nr. 5 og 6 I stedet for den gældende  

 årslønsbegrænsning forslås det ved udmåling af  

 erhvervsevnetabserstatning at anvende et erstatningsmaksimum.  

 Maksimumbeløbet foreslås fastsat til 6.020.000 kr. svarende til  

 den gældende årslønsbegrænsning pr. 1. januar 2001  

 ganget med den foreslåede kapitaliseringsfaktor på 10.
 Ændringen indebærer en forbedring for  

 skadelidte med en højere årsløn end 602.000 kr., idet  

 erstatningen efter bestemmelsen kun skal nedsættes, hvis  

 erstatningsbeløbet overstiger maksimum, mens nedsættelse efter  

 den gældende bestemmelse sker også ved lavere  

 erhvervsevnetabsprocenter, idet det afgørende er, om den  

 årsløn, der lægges til grund for beregningen, ligger over  

 grænsen.
 Af redaktionelle grunde foreslås det at flytte  

 reglen fra den nuværende § 7, stk. 3, til § 6,  

 stk. 2.
Til nr. 7 Til § 8 Det foreslås at begrænse bestemmelsens  

 anvendelsesområde, således at erhvervsevnetabserstatning kun  

 beregnes på grundlag af den medicinske méngrad i tilfælde,  

 hvor skadelidte var under 15 år på skadetidspunktet.
 Forslaget indebærer, at lovens almindelige regler om  

 fastsættelse af erhvervsevnetabserstatning, jf. §§ 5   7, skal  

 gælde for alle skadelidte, der er fyldt 15 år.
 Ændringen har bl.a. betydning for studerende og  

 andre under uddannelse samt hjemmearbejdende ægtefæller og  

 samlevere, der hidtil har været omfattet af lovens § 8. Den  

 foreslåede ændring af § 8 indebærer, at  

 årslønnen for disse grupper vil skulle fastsættes efter  

 lovens § 7, stk. 2 (som ikke ændres), således at  

 årslønnen fastsættes skønsmæssigt som et  

 udtryk for den økonomiske værdi af skadelidtes arbejdskraft  

 på skadestidspunktet.
For hjemmearbejdende vil det såkaldte vikarprincip  

 kunne anvendes (udgifterne ved at få andre til at udføre det  

 pågældende arbejde i hjemmet), og der vil kunne foretages en  

 bedømmelse af den pågældendes arbejdsevne i hjemmet, jf.  

 bl.a. reglerne herom i den sociale pensionslovgivning.
Hvis den  

 pågældende kun er delvis hjemmearbejdende, må  

 opgørelsen af årslønnen opdeles, således at der  

 foretages en (forholdsmæssig) bedømmelse af både  

 erhvervsindtægtstabet og nedsættelsen af arbejdsevnen i hjemmet.  

 Hvis skadelidte er under egentlig erhvervsrettet uddannelse, kan  

 årslønnen for en nyuddannet lægges til grund.
Er der ikke  

 grundlag for at kunne skønne over årslønnen, f.eks. hvis  

 skadelidte går i gymnasiet, vil den normalårsløn, der  

 foreslås anvendt ved erstatningsberegning efter § 8, kunne  

 være vejledende.
 For de nævnte grupper af skadelidte, der efter  

 forslaget »flyttes« fra § 8 til §§ 5   7, vil fastsættelsen  

 af en erhvervsevnetabsprocent skulle ske efter lovens § 5. Det  

 indebærer, at det også skal vurderes konkret, hvad skadelidte vil  

 kunne forventes at tjene i fremtiden.
Det foreslås endvidere at ændre  

 udmålingsreglerne i § 8, således at  

 erhvervsevnetabserstatning til børn under 15 år beregnes  

 på samme måde som ellers, jf. lovens § 6, blot med den  

 forskel, at méngraden anvendes i stedet for erhvervsevnetabsprocenten,  

 og at der anvendes en normalårsløn på 276.000 kr.
Dette  

 beløb svarer til den højeste løbende ydelse efter  

 arbejdsskadesikringsloven for erhvervsevnetab (pr. 1. januar 2001).
 Erhvervsevnetabserstatningen for børn under 15  

 år skal således efter forslaget udmåles som et  

 éngangsbeløb ved at gange méngraden (5   100 procent)  

 med 276.000 kr. og gange med kapitaliseringsfaktoren 10.
Det foreslås endvidere at nedsætte  

 grænsen for, hvornår der ved lave méngrader ikke ydes  

 nogen erhvervsevnetabserstatning.
Det foreslås at nedsætte  

 grænsen fra 15 procent til 5 procent mén, således at der  

 udmåles en erhvervsevnetabserstatning i alle tilfælde, hvor der  

 fastsættes en méngrad, jf. lovens § 4.
 Der henvises til de almindelige bemærkninger pkt.  

 4.1.2.
Til § 9 Lovens § 9 indeholder reglerne om nedsættelse  

 af erhvervsevnetabserstatning på grund af skadelidtes alder.
Det  

 foreslås, at denne erstatning ligesom méngodtgørelse skal  

 aftrappes mere jævnt og fra et tidligere tidspunkt, og således at  

 aftrapningen slutter på et højere niveau end efter den  

 gældende bestemmelse.
 Efter den gældende regel nedsættes  

 erstatningen således fra det fyldte 56. år med 8½ procent pr.  

 år, og erstatningen bortfalder som udgangspunkt helt, hvis skadelidte  

 er fyldt 67 år på skadestidspunktet.
 Det foreslås, at nedsættelsen starter ved det  

 30. år, men ikke fortsætter efter det fyldte 69. år,  

 således at der ydes en erstatning på 30 procent af fuld  

 erstatning, hvis den skadelidte var fyldt 69 år på  

 skadestidspunktet.
F.eks. vil en skadelidt, der var 45 år ved skadens  

 indtræden, få 84 procent af fuld erstatning, jf. 1. pkt.
En  

 skadelidt, der f.eks. var 65 år på skadestidspunktet, vil  

 få erstatningen nedsat med 36 procent i medfør af 1. pkt. og med  

 yderligere 22 procent efter 2. pkt., og den pågældende vil  

 således få en erstatning på 42 procent af fuld  

 erstatning.
 Med den ændrede nedsættelsestakt og den  

 foreslåede regel om en erstatning på 30 procent af fuld  

 erstatning til alle (erhvervsaktive) skadelidte over 69 år, bliver den  

 gældende bestemmelse i § 9, stk. 2, overflødig og  

 foreslås derfor ophævet.
 Der henvises til de almindelige bemærkninger pkt.  

 4.1.3.
Til § 10 De foreslåede regler i lovens § 10,  

 stk. 1, 2. og 3. pkt., indebærer, at Arbejdsskadestyrelsen som  

 noget nyt vil kunne anmodes om at afgive en midlertidig udtalelse om  

 erhvervsevnetabet.
Forslaget skal ses i sammenhæng med forslaget om at  

 åbne mulighed for, at der kan kræves en foreløbig  

 erhvervsevnetabserstatning, jf. lovforslagets § 1, nr. 2 og 4  

 (ændring af lovens §§ 2 og 5).
 De foreslåede nye regler svarer til  

 arbejdsskadesikringsloven § 31, stk. 1 og 4. Det forudsættes,  

 at bestemmelsen anvendes på samme måde som reglerne i  

 arbejdsskadesikringsloven for så vidt angår  

 spørgsmålet om, hvornår der er grundlag for en midlertidig  

 vurdering af erhvervsevnetabet.
En midlertidig erhvervsevnetabsprocent er ikke udtryk for  

 den skadelidtes erhvervsevnetab bedømt ud fra den  

 pågældendes erhvervsmuligheder på tidspunktet for den  

 midlertidige fastsættelse.
Den midlertidige erhvervsevnetabsprocent  

 skal i stedet udtrykke den skønnede varige indtægtsnedgang for  

 skadelidte.
Står den skadelidte f.eks. foran at  

 gennemføre en revalidering, der ventes at medføre, at den  

 pågældende kan opretholde sin hidtidige indtægt, kan den  

 skadelidte ikke forventes at ville lide et varigt erhvervsevnetab, og der kan  

 dermed ikke ydes en foreløbig erhvervsevnetabserstatning.
Et eventuelt  

 indtægtstab under revalideringen vil i stedet kunne erstattes som tabt  

 arbejdsfortjeneste.
Hvis den skadelidte derimod kun forventes at kunne  

 opnå 75 procent af sin hidtidige indtægt efter revalideringen,  

 fastsættes den midlertidige erhvervsevnetabsprocent til 25.
 Der henvises til de almindelige bemærkninger pkt.  

 4.1.2.
 Der foreslås indsat et nyt stk. 2,  

 hvorefter Arbejdsskadestyrelsen har pligt til at begrunde sine udtalelser om  

 erhvervsevnetabsprocenten og méngraden efter reglen i  

 forvaltningslovens § 24.
 Der foreslås endvidere indsat et nyt  

stk. 3, hvorefter skadelidte og skadevolder har ret til  

 aktindsigt i Arbejdsskadestyrelsens sag efter reglerne om partsaktindsigt i  

 forvaltningslovens kapitel 4.
 Da styrelsen ikke træffer afgørelse i sager  

 efter erstatningsansvarsloven, gælder forvaltningslovens regler om  

 udsættelse og klage vedrørende begæringer om aktindsigt  

 ikke (forvaltningslovens § 11, § 16, stk. 4, og  

 § 17).
 Da Arbejdsskadestyrelsens udtalelse ikke er bindende, men  

 kun vejledende for skadevolder og skadelidte, foreslås der ikke knyttet  

 særlige retsvirkninger til, at en begrundelse ikke opfylder kravene i  

 forvaltningslovens § 24. Den utilstrækkelige begrundelse må  

 i givet fald indgå i vurderingen af, hvilken vægt der kan  

 lægges på udtalelsen.
 Der henvises til de almindelige bemærkninger pkt.  

 4.1.1.
Til § 11 Det foreslås, at en afsluttet sag om  

 godtgørelse eller erstatning skal kunne genoptages på den  

 skadelidtes begæring, hvis sagens faktiske omstændigheder  

 ændrer sig væsentligt i forhold til dem, der blev lagt til grund  

 ved sagens afslutning.
Genoptagelsesadgangen udvides i forhold til den  

 gældende bestemmelse, hvorefter en sag kun kan genoptages, hvis der  

 sker ændringer i skadelidtes helbredstilstand. Ændringen vil  

 f.eks. have betydning ved en ændret vurdering af erhvervsevnetabet, der  

 ikke nødvendigvis er begrundet i helbredsændringer.
 Bestemmelsen gælder ikke, hvis der alene er fastsat  

 en foreløbig erhvervsevnetabserstatning, idet denne under alle  

 omstændigheder skal afløses af en endelig erstatning.
 Ligesom efter den gældende bestemmelse anses en sag  

 for afsluttet, når den er afgjort ved aftale (forlig, herunder  

 retsforlig) mellem parterne eller ved endelig dom.
 Hovedområdet for stk. 1 er genoptagelse  

 som følge af ændringer i skadelidtes helbredstilstand og/eller  

 ændringer i erhvervsevnetabet.
Det foreslås, at vurderingen af, om der er grundlag  

 for genoptagelse, skal ske for hver enkelt erstatningspost for sig.
Det vil  

 således kunne forekomme, at en sag genoptages alene for så vidt  

 angår méngodtgørelsen eller erhvervsevnetabserstatningen.  

 Hvis f.eks. helbredstilstanden er uændret, kan sagen ikke genoptages  

 for så vidt angår méngodtgørelsen, selv om den  

 genoptages for så vidt angår erhvervsevnetabserstatningen.
En  

 fornyet vurdering af den enkelte erstatningspost kræver således  

 ændrede forhold vedrørende netop denne post.
En sag kan kun genoptages, hvis der er grundlag for mindst  

 at forhøje enten méngodtgørelsen eller  

 erhvervsevnetabserstatningen.
Forhøjelsen skal endvidere være  

 begrundet i ændrede forhold hos den skadelidte, enten  

 helbredsmæssige ændringer eller ændringer i den  

 pågældendes faktiske erhvervsevne.
Med udtrykket »sagens faktiske omstændigheder  

 ændrer sig væsentligt i forhold til dem, der blev lagt til grund  

 ved sagens afslutning« tilsigtes en retstilstand, der svarer til de  

 almindelige processuelle regler om dommes bindende virkning (materiel  

 retskraft): Kunne og burde et anbringende have været gjort  

 gældende under behandlingen af en retssag, kan sagen ikke senere  

 genoptages af den grund.
Nye beviser medfører normalt ikke i sig selv,  

 at en sag kan genoptages. Ændringer i lovgivning eller retspraksis kan  

 heller ikke i sig selv begrunde, at sagen genoptages.
Erhvervsevnetabsprocenten skal fastsættes ud fra en  

 vurdering af den skadelidtes faktiske evne til arbejde.
Bortfald af  

 forskellige arbejdstilbuds- eller støtteordninger som følge af  

 ændringer i social- og arbejdsmarkedslovgivningen eller ændringer  

 i de samfundsmæssige konjunkturer eller af andre forhold, der ikke  

 vedrører den konkrete skade, kan derfor ikke i sig selv medføre  

 en fornyet behandling af sagen.
Hvis det ved sagens afgørelse er lagt  

 til grund, at den skadelidte forventede at kunne bestride et arbejde, men det  

 senere viser sig, at dette på grund af forhold hos den skadelidte ikke  

 kan lade sig gøre, vil sagen derimod efter omstændighederne  

 kunne genoptages.
 Efter stk. 2 indebærer en genoptagelse  

 af sagen ikke, at retten til tabt arbejdsfortjeneste genopstår, hvis  

 der tidligere er fastsat en erhvervsevnetabsprocent på mindst 15.  

 Begrundelsen herfor er, at den skadelidte på genoptagelsestidspunktet i  

 så fald normalt vil være overgået fra midlertidige til  

 varige ydelser, således at erstatning for tabt arbejdsfortjeneste er  

 afløst af erhvervsevnetabserstatning.
Efter det foreslåede stk. 3 kan  

 erstatningssagen ikke genoptages alene for at rejse yderligere krav om  

 erstatning for helbredelsesudgifter og andet tab eller godtgørelse for  

 svie og smerte.
Der kan således kun kræves yderligere erstatning  

 for helbredelsesudgifter og andet tab eller godtgørelse for svie og  

 smerte, hvis sagen i øvrigt genoptages efter stk. 1 på  

 grund af ændringer i helbredstilstanden.
 Det foreslås i stk. 4, at lovens  

 § 10 om udtalelser fra Arbejdsskadesstyrelsen skal gælde  

 tilsvarende, hvis sagen genoptages.
 Der henvises til de almindelige bemærkninger pkt.  

 4.1.4.
Til nr. 8 og 9 Det foreslås i nr. 8 at forhøje  

 minimumserstatningen ved forsørgertab svarende til de øvrige  

 forslag om forhøjelser af erstatningsniveauet.
 I nr. 9 foreslås en konsekvensændring  

 af nedsættelsesreglen i lovens § 13, stk. 2, således at  

 den svarer til den foreslåede ændrede nedsættelsesregel i  

 lovens § 9, jf. lovforslagets § 1, nr. 7.
Til nr. 10 Det foreslås at indføre en ny regel om, at  

 der ved dødsfald tilkommer en efterladt ægtefælle eller  

 samlever et overgangsbeløb på 108.000 kr.
Efterlader den  

 afdøde sig hverken ægtefælle eller samlever, kan  

 overgangsbeløbet, når særlige omstændigheder taler  

 derfor, i stedet tilkendes en anden efterladt person.
 Overgangsbeløb kendes fra  

 arbejdsskadeområdet, hvor der efter arbejdsskadesikringslovens  

 § 35 tilkommer ægtefælle, samlever og i særlige  

 tilfælde andre efterladte personer et overgangsbeløb på  

 108.000 kr., hvis den skadelidte afgår ved døden.
 Det foreslåede overgangsbeløb ydes som en  

 standardiseret kompensation for de forskellige uforudsete og mere eller  

 mindre dokumenterbare udgifter, der som regel vil være forbundet med en  

 ægtefælles eller samlevers død, f.eks. flytteudgifter,  

 udgifter til bistand i hjemmet, begravelsesudgifter mv.
 Overgangsbeløbet kan udbetales ved siden af  

 forsørgertabserstatning efter §§ 12   13, mens den, der har  

 fået udbetalt overgangsbeløb, ikke tillige kan kræve  

 særskilt erstatning for begravelsesomkostninger.
»Ægtefælle« og »samlever« skal forstås  

 på samme måde som i lovens § 13 om  

 forsørgertabserstatning.
Det indebærer bl.a., at der ikke  

 stilles krav om, at ægtefællerne var samlevende på  

 tidspunktet for dødsfaldet, og at der heller ikke stilles bestemte  

 krav til varigheden af det forudgående samliv.
For så vidt  

 angår »samlever« er det afgørende, om der på tidspunktet  

 for skaden bestod et samliv af en art, der konkret gør det rimeligt at  

 sidestille den efterlevende med en ægtefælle, herunder bl.a., om  

 der ved dødsfaldet var fælles bolig, fælles husholdning og  

 fælles økonomi i øvrigt.
Hvis afdøde ikke efterlader sig  

 ægtefælle eller samlever, vil overgangsbeløbet ligesom  

 efter den tilsvarende regel i arbejdsskadesikringsloven kunne tilkendes en  

 anden efterladt person, når særlige omstændigheder taler  

 derfor.
Det forudsættes, at denne del af den foreslåede  

 bestemmelse anvendes på samme måde som reglen i  

 arbejdsskadesikringsloven.
Særlige omstændigheder, som kan  

 begrunde, at overgangsbeløbet udbetales til en anden efterladt, kan  

 f.eks. være, at det pågældende familiemedlem i mange  

 år har haft fælles bolig og fælles husholdning med  

 afdøde.
Beløbet vil også kunne udbetales til  

 forældre til større hjemmeboende børn, der bidrog til  

 husholdningen, eller f.eks. til en søster eller bror, som havde  

 fælles bolig mv. med afdøde.
Det forudsættes, at der ikke som anført i  

 betænkningen (side 116) generelt kan udbetales overgangsbeløb  

 til forældre til mindreårige børn, der omkommer ved en  

 ulykke.
En regel om godtgørelse i sådanne tilfælde, hvor  

 der ikke lides noget tab, ville rejse en række principielle  

 spørgsmål om afgrænsningen af de omfattede tilfælde  

 og om grundlaget for at yde økonomisk kompensation for »sorg«.  

 Indførelse af regler herom måtte efter Justitsministeriets  

 opfattelse i givet fald forudsætte mere generelle overvejelser.
 Der henvises til de almindelige bemærkninger pkt.  

 4.1.6.
Til nr. 11 og 12 Der foreslås konsekvensændringer af  

§ 15, stk. 1, som følge af de foreslåede  

 ændringer af § 6, stk. 2, og § 8, ophævelsen af  

 § 7, stk. 3, og forslaget om at indføre regler om  

 overgangsbeløb i § 14 a.
Afrundingsreglen i § 15,  

 stk. 1, vedrørende godtgørelsesbeløbet for svie og  

 smerte foreslås endvidere ændret fra 10 til 5 for at opnå  

 en mere præcis regulering.
 Efter den foreslåede § 15, stk. 3,  

 skal erstatning og godtgørelse fastsættes på grundlag af  

 de regulerede beløb, der var gældende på det tidspunkt,  

 hvor erstatningen og godtgørelsen kan kræves betalt efter den  

 foreslåede § 16, stk. 1 (lovforslagets § 1, nr. 14).
 Ved at anvende erstatningsniveauet på det tidspunkt,  

 hvor beløbet kan kræves betalt, undgås de særlige  

 problemer vedrørende krav på renter, som den gældende  

 renteregel i erstatningsansvarslovens § 16 har givet anledning til, jf.  

 de almindelige bemærkninger pkt. 4.1.5.
Til nr. 13 og 14 Den foreslåede bestemmelse vedrører betaling  

 og forrentning af samtlige erstatnings- og godtgørelsesposter efter  

 erstatningsansvarsloven.
Derimod omfatter bestemmelsen ikke krav, der  

 udmåles i medfør af andre regelsæt, f.eks. erstatning og  

 godtgørelse i anledning af strafferetlig forfølgning i  

 medfør af retsplejelovens kapitel 93 a.
Udmåles en del af  

 erstatningen i anledning af en strafferetlig forfølgning efter  

 reglerne i erstatningsansvarsloven, f.eks. erstatning for tabt  

 arbejdsfortjeneste eller méngodtgørelse, er denne del dog  

 omfattet af § 16.
 Krav om erstatning og godtgørelse skal efter den  

 foreslåede § 16, stk. 2, forrentes fra det tidspunkt,  

 hvor beløbet kunne kræves betalt, jf. stk. 1.
Efter stk. 1 kan skadelidte kræve  

 erstatning og godtgørelse betalt fra 1 måned efter, at  

 skadevolderen har været i stand til at indhente de oplysninger, der er  

 nødvendige for at kunne bedømme erstatningens størrelse.  

 Skadevolderen kan ikke bedømme erstatningens størrelse,  

 før erstatningskravet er fremsat over for den pågældende,  

 og derfor vil der tidligst kunne påløbe renter fra 1 måned  

 efter erstatningskravets fremsættelse over for skadevolderen.
Fristen  

 begynder at løbe fra det tidspunkt, hvor skadevolderen kunne og burde  

 have indhentet de oplysninger, der var nødvendige for at kunne vurdere  

 erstatningskravet og dets størrelse.
Bestemmelsen om á conto-udbetaling i  

stk. 1, 2. pkt., lovfæster, hvad der antages at gælde  

 med hensyn til skadelidtes muligheder for at udstykke sit erstatningskrav for  

 flere perioder ad gangen.
Har den skadelidte ret til en á  

 conto-betaling, kan beløbet kræves forrentet fra det tidspunkt,  

 hvor skadevolderen har været i stand til at indhente de oplysninger,  

 der er fornødne for bedømme dette delkrav.
 Med hensyn til erhvervsevnetab vil der i medfør af  

 den foreslåede § 2, stk. 1, og § 10, stk. 1, 3.  

 pkt., jf. lovforslagets § 1, nr. 2 og 7, kunne rejses krav om  

 foreløbig erhvervsevnetabserstatning ved en á conto-udbetaling  

 allerede på det tidspunkt, hvor der foreligger en midlertidig udtalelse  

 fra Arbejdsskadestyrelsen.
 Efter stk. 1, 3. pkt., kan et udbetalt  

 á conto-beløb ikke senere kræves tilbagebetalt eller  

 modregnet i andre erstatningskrav.
 Der henvises til de almindelige bemærkninger pkt.  

 4.1.5.
Til nr. 15 og 16 Den foreslåede § 26, stk. 2, er ny  

 og har til formål at opnå en forhøjelse af de  

 tortbeløb, der udbetales til ofre for forbrydelser omfattet af  

 straffelovens kapitler 23   24, dvs. forbrydelser mod  

 kønssædeligheden og forbrydelser i familieforhold, herunder  

 navnlig incest (straffelovens § 210).
 Efter bestemmelsen kan det ved vurderingen af  

 godtgørelsens størrelse særskilt tillægges  

 vægt, at der er tale om en forbrydelse omfattet af straffelovens  

 kapitler 23   24. Det forudsættes, at der ved udmålingen i disse  

 tilfælde som udgangspunkt sigtes mod ca. en fordobling af  

 godtgørelsesbeløbene i forhold til det hidtidige niveau i  

 tilsvarende sager.
 Tortgodtgørelsen skal fortsat fastsættes ud  

 fra en samlet vurdering af de konkrete omstændigheder i den  

 foreliggende sag.
 Der er ikke med forslaget tilsigtet ændringer i  

 godtgørelsesbeløbene efter erstatningsansvarslovens § 26  

 for andre krænkelser eller i udmålingen af tortgodtgørelse  

 i medfør af andre regelsæt, f.eks. reglerne om erstatning i  

 anledning af strafferetlig forfølgning, jf. retsplejelovens kapitel 93  

 a.
 Det foreslås præciseret i § 26,  

 stk. 4 (nuværende stk. 3), at heller ikke  

 tortgodtgørelse efter erstatningsansvarslovens § 26 indgår  

 i formuefællesskabet mellem ægtefæller ved skifte i  

 anledning af ægteskabets ophør, separation eller bosondring, jf.  

 lovens § 18, stk. 3.
 Der henvises til de almindelige bemærkninger pkt.  

 4.1.9.
Til nr. 17 Med den foreslåede ændring præciseres  

 det, at reglerne i § 24 a og § 24 b om erstatningsansvar for  

 børn, henholdsvis personer, der mangler evnen til at handle  

 fornuftsmæssigt, ikke ved forudgående aftale kan fraviges til  

 ugunst for den erstatningsansvarlige.
Til § 2 Til nr. 1 Der er tale om en konsekvensændring, jf.  

 lovforslagets § 1, nr. 10 (ny § 14 a i erstatningsansvarsloven), hvorefter  

 der ved dødsfald tilkommer afdødes efterladte  

 ægtefælle eller samlever eller efter omstændighederne andre  

 efterladte et særligt overgangsbeløb.
 Overgangsbeløbet skal ligesom de øvrige  

 erstatningsposter kun udbetales, hvis den efterladte har krav på  

 beløbet efter erstatningsansvarslovens regler, jf. herved bl.a.  

 arbejdsskadesikringslovens § 59, hvorefter skadelidtes eller dennes  

 efterladtes krav mod den erstatningsansvarlige nedsættes, i det omfang  

 der er betalt eller er pligt til at betale ydelser til de  

 pågældende efter arbejdsskadesikringsloven.
Til nr. 2 Det foreslås, at erstatning og godtgørelse  

 fra staten til ofre for forbrydelser som udgangspunkt skal fastsættes  

 efter de almindelige udmålingsregler i erstatningsansvarsloven.
Der  

 skal således fremover ikke foretages fradrag i erstatningen i videre  

 omfang end efter reglerne i erstatningsansvarsloven.
 Hermed ophæves offererstatningslovens  

 grundlæggende regel om, at erstatningen fra staten generelt er  

 subsidiær i forhold til andre ydelser, som tilfalder den skadelidte i  

 anledning af skaden, herunder ydelser efter den sociale lovgivning,  

 løn under sygdom, pensionsydelser, private forsikringer eller andre  

 økonomiske ydelser.
Efter forslaget vil erstatningen fra staten dog i visse  

 tilfælde fortsat være subsidiær i forhold til andre  

 ydelser, som den skadelidte modtager.
Det gælder først og  

 fremmest, hvis den skadelidte opnår erstatning fra skadevolder selv  

 eller fra skadevolders ansvarsforsikring, idet udtrykket »godtgøres af  

 skadevolderen« skal forstås således, at det omfatter begge  

 tilfælde.
Erstatning fra staten vil efter forslaget også  

 fortsat være subsidiær i tilfælde, hvor den skadelidte har  

 tegnet en forsikring, som dækker det lidte tab, medmindre forsikringen  

 er en summaforsikring.
Ved skader som følge af en overtrædelse  

 af straffeloven, vil den skadelidte kunne have forsikringsdækning for  

 skader, der er en følge af lovovertrædelsen   f.eks. et  

 overfald, der medfører tingsskade på tøj og briller,  

 ituslået ur mv. og/eller skade, der er omfattet af  

 erstatningsansvarslovens § 1, stk. 1, som f.eks. udgifter til  

 tandlægebehandling.
Den skadelidtes indboforsikring vil typisk  

 dække skader på tøj, briller, ur mv., mens der ofte vil  

 være dækning for skade på tænder i medfør af  

 en ulykkesforsikring tegnet af den skadelidte eller en  

 gruppeulykkesforsikring, som den skadelidte er dækket under.
I så  

 fald kan den skadelidte ikke få dækket sådanne konkrete  

 udgifter to gange, dvs. både fra forsikringen og fra staten  

 (Erstatningsnævnet). Den skadelidte skal endvidere søge  

 udgifterne dækket af sin forsikring, før han søger  

 erstatning fra statskassen, og den skadelidte kan således ikke  

 vælge at gå til Erstatningsnævnet i stedet for til  

 forsikringsselskabet.
 Der henvises til de almindelige bemærkninger pkt.  

 4.2.1.
Til nr. 3 Der foreslås en vis yderligere lempelse af reglen  

 om, at ofrets krav på erstatning fra staten som udgangspunkt er  

 betinget af, at den pågældende har indgivet politianmeldelse uden  

 unødigt ophold efter gerningstidspunktet.
Efter forslaget vil  

 bestemmelsen således kunne fraviges, hvis »forholdene taler for  

 det«.
 Hovedreglen er fortsat, at den pågældende  

 lovovertrædelse skal være anmeldt uden unødigt ophold, og  

 der skal fortsat være særlige forhold i den konkrete sag, der  

 begrunder en fravigelse.
Den udvidede dispensationsadgang vil f.eks. kunne anvendes  

 i tilfælde, hvor ofret på grund af den begåede forbrydelse  

 har været i en tilstand, der kan minde om chok (uden at være  

 bevidstløs), og hvor den pågældende som følge heraf  

 ikke inden for det første døgn har foretaget politianmeldelse  

 eller rettet henvendelse til myndigheder eller andre, der kunne vejlede om  

 kravet om politianmeldelse.
Der kan f.eks. være tale om en ældre  

 person, der bor alene, og som er blevet overfaldet på sin bopæl,  

 eller en medtaget person, som efter en tur på skadestuen tager hjem for  

 at hvile og derfor først anmelder forholdet mere end et døgn  

 efter.
 Der henvises til de almindelige bemærkninger pkt.  

 4.2.2.
Til nr. 4 Der er tale om en konsekvensændring som følge  

 af den foreslåede ændring af offererstatningslovens § 7,  

 stk. 1, jf. lovforslagets § 2, nr. 2.
 Efter den gældende bestemmelse kan erstatning  

 udbetalt af Erstatningsnævnet således kræves tilbagebetalt,  

 hvis den skadelidte senere på anden måde opnår  

 dækning for skaden, og det antages at være en forudsætning  

 for tilbagebetalingskravet, at de pågældende ydelser i givet fald  

 skulle have været fratrukket erstatningen efter § 7,  

 stk. 1.
Til § 3 Til nr. 1 Det foreslås, at afgiftssatsen nedsættes med  

 5,6 procent fra 40 til 34,4 procent af præmien for turistbusser og med  

 7,1 procent fra 50 procent til 42,9 procent af præmien for andre  

 motorkøretøjer, bortset fra vognmandsbiler, der er fritaget for  

 afgiften.
 Der henvises til de almindelige bemærkninger pkt.  

 5.1.2.
Til nr. 2 Det foreslås at ændre kravet om, at  

 afgiftsindbetalingen med visse modifikationer skal være 10 procent  

 højere end den afgiftssats, der gælder for de  

 køretøjer, som de udbetalte erstatninger for ansvarsskader  

 hidrører fra, jf. nr. 1, således at afgiftsindbetalingen  

 nedsættes forholdsvis tilsvarende.
Det betyder, at den krævede  

 afgiftsindbetaling for turistbusser nedsættes med 6,2 procent fra 44  

 procent til 37,8 procent af de udbetalte erstatninger og for andre  

 motorkøretøjer med 7,8 procent fra 55 procent til 47,2 procent  

 af de udbetalte erstatninger.
Til nr. 3 Kravet om, at afgiftsindbetalingen skal være 10  

 procent højere end den afgiftssats, der gælder for de  

 køretøjer, som de udbetalte erstatninger for ansvarsskader  

 hidrører fra, foreslås også ændret for så vidt  

 angår selskaber, der har valgt at opgøre de udbetalte  

 erstatninger efter det kalenderår, skaderne kan henføres til.  

 Afgiftsindbetalingen for turistbusser nedsættes således med 6,2  

 procent fra 44 procent til 37,8 procent af de henførte erstatninger og  

 for andre motorkøretøjer med 7,8 procent fra 55 procent til  

 47,2 procent af de henførte erstatninger.
Til nr. 4 Det foreslås, at grænsen for adgangen til at  

 fremføre afgift af forsikringspræmien nedsættes med 6,7  

 procent fra 48 procent til 41,3 procent af de udbetalte erstatninger for  

 turistbusser og med 8,5 procent fra 60 procent til 51,5 procent af de  

 udbetalte erstatninger for andre motorkøretøjer.
Til § 4 Det foreslås, at loven træder i kraft den 1.  

 juli 2002, således at de berørte parter mv. får  

 tilstrækkelig tid til at forberede anvendelsen af de nye regler.
 Da der således vil gå ca. halvandet år  

 fra fremsættelsen af lovforslaget til ikrafttrædelsen,  

 foreslås det, at den regulering af erstatningsbeløbene mv., som  

 efter den foreslåede § 15 (lovforslagets § 1, nr. 11) skal  

 ske årligt den 1. januar, foretages første gang allerede ved  

 ikrafttrædelsen, således at beløbene reguleres på  

 den måde, som det efter § 15 skulle være sket pr. 1. januar  

 2002. Næste regulering vil derefter ske pr. 1. januar 2003.
Det foreslås i stk. 2, at  

 ændringerne i erstatningsansvarsloven og offererstatningsloven  

 (lovforslagets §§ 1 og 2) finder anvendelse på skader, der  

 indtræder efter lovens ikrafttræden.
Det gælder også  

 genoptagelsesreglen i erstatningsansvarslovens § 11 (lovforslagets  

 § 1, nr. 7).
 Justitsministeriet har særligt vedrørende  

 ændringen af offererstatningslovens § 7, stk. 1  

 (lovforslagets § 2, nr. 1), overvejet, om ændringen eventuelt  

 burde finde anvendelse i tilfælde, hvor Erstatningsnævnet  

 på tidspunktet for lovens ikrafttræden endnu ikke har truffet  

 endelig afgørelse i sagen, uanset hvornår skaden er sket.  

 Justitsministeriet har imidlertid ikke fundet grundlag herfor, også  

 fordi Erstatningsnævnet i givet fald formentlig måtte  

 udsætte afgørelsen af alle sager indtil lovens  

 ikrafttræden.
Efter § 3, stk. 2 og 3, i lov om afgift af  

 ansvarsforsikringer for motorkøretøjer mv. skal  

 afgiftsindbetalingen med visse modifikationer være 10 procent  

 højere end den afgiftssats, der gælder for de  

 køretøjer, som de udbetalte eller henførte erstatninger  

 vedrører, jf. bemærkningerne til lovforslagets § 3. Dette krav  

 gælder for kalenderåret.
Det foreslåede  

 ikrafttrædelsestidspunkt for loven (1. juli 2002) betyder imidlertid,  

 at der i løbet i kalenderåret 2002 vil gælde 2  

 afgiftssatser for præmie vedrørende de pågældende  

 køretøjer.
Det foreslås derfor i stk. 3, at  

 minimumskravene i § 3, stk. 2 og 3, i lov om afgift af ansvarsforsikringer  

 for motorkøretøjer mv. for 2002 fastsættes til det  

 uvejede gennemsnit af minimumskravene før og efter lovens  

 ikrafttrædelsestidspunkt.
Efter lov om afgift af ansvarsforsikringer for  

 motorkøretøjer mv. er der adgang til at fremføre betalte  

 afgiftsbeløb, der overstiger afgiften af erstatningerne med mere end  

 1/5, således at betingelsen om, at afgiftsbetalingen skal overstige  

 afgiftssatsen af erstatningerne med 1/10, bliver lettere at opfylde i det  

 efterfølgende kalenderår.
Denne adgang gælder for  

 kalenderåret.
Det foreslåede ikrafttrædelsestidspunkt for  

 loven (1. juli 2002) betyder også her, at der i kalenderåret 2002  

 vil gælde 2 afgiftssatser for præmie vedrørende de  

 pågældende køretøjer.
Det foreslås derfor i  

stk. 4, at procentgrænserne for adgangen til at fremføre  

 afgiftsbeløb for 2002 fastsættes til det uvejede gennemsnit af  

 procentgrænserne før og efter lovens  

 ikrafttrædelsestidspunkt.
Til § 5 Bestemmelsen svarer til overgangsreglen i  

 erstatningsansvarslovens § 31, der regulerer den tilsvarende situation i  

 forbindelse med den gældende lovs ikrafttræden den 1. oktober  

 1984.
Til § 6 Bestemmelsen vedrører lovens territoriale  

 gyldighed.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om erstatningsansvar, jf. lovbekendtgørelse nr. 599 af 8.  

 september 1986, som ændret senest ved lov nr. 349 af 23. maj 1997,  

 foretages følgende ændringer:
 1. Efter § 1 indsættes:
»§ 1 a.
Erstatning for fremtidige helbredelsesudgifter og  

 andet fremtidigt tab som følge af skaden, jf. § 1, stk. 1,  

 fastsættes til et kapitalbeløb, som højst kan  

 udgøre den forventede gennemsnitlige årlige udgift ganget med  

 10. Er der tale om varige løbende udgifter, finder § 4,  

 stk. 2, tilsvarende anvendelse.« 2. § 2, stk. 1, affattes således:
 § 2. Erstatning for tabt arbejdsfortjeneste fastsættes  

 for tiden fra skadens indtræden, indtil skadelidte kan begynde at  

 arbejde igen eller skadelidtes helbredstilstand er blevet  

 stationær.
 Stk. 2.
»Erstatning for tabt arbejdsfortjeneste ydes, indtil skadelidte kan  

 begynde at arbejde igen.
Må det antages, at skadelidte vil lide et  

 varigt erhvervsevnetab, ydes erstatning indtil det tidspunkt, hvor det er  

 muligt midlertidigt eller endeligt at skønne over skadelidtes  

 fremtidige erhvervsevne, jf. §§ 5   8 og § 10 samt § 31 i lov  

 om sikring mod følger af arbejdsskade.« 3. §§ 3 og 4 affattes således:
Svie og smerte »Svie og smerte § 3. Godtgørelse for svie og smerte udgør for  

 tiden fra skadens indtræden, indtil skadelidtes helbredstilstand er  

 blevet stationær 100 kr. for hver dag, den skadelidte er sengeliggende,  

 og 50 kr. for hver dag, den skadelidte er syg uden at være  

 sengeliggende.
Der kan i særlige tilfælde ydes godtgørelse  

 for svie og smerte, selv om skadelidte ikke er syg.
Overstiger  

 godtgørelsen 15.000 kr., kan de beløb, der er nævnt i 1.  

 pkt., fraviges.
§ 3. Godtgørelse for svie og smerte udgør 130  

 kr. for hver dag, den skadelidte er syg.
Der kan i særlige  

 tilfælde ydes godtgørelse for svie og smerte, selv om skadelidte  

 ikke er syg.
Godtgørelsen kan ikke overstige 50.000 kr.
Varigt mén Varigt mén § 4. Godtgørelse for varigt mén fastsættes  

 til et kapitalbeløb, der beregnes under hensyn til skadens medicinske  

 art og omfang og de forvoldte ulemper i skadelidtes personlige  

 livsførelse.
Méngraden fastsættes efter forholdene  

 på det tidspunkt, da skadelidtes helbredstilstand blev stationær.  

 Godtgørelsen udgør ved en méngrad på 100 pct.  

 200.000 kr.
Ved lavere méngrader nedsættes beløbet  

 forholdsmæssigt.
I særlige tilfælde kan  

 méngodtgørelsen fastsættes til et højere  

 beløb, dog højst 240.000 kr.
Ved en méngrad på  

 under 5 pct. ydes ingen godtgørelse.
§ 4. Godtgørelse for varigt mén fastsættes  

 til et kapitalbeløb, der beregnes under hensyn til skadens medicinske  

 art og omfang og de forvoldte ulemper i skadelidtes personlige  

 livsførelse.
Godtgørelsen udgør ved en méngrad  

 på 100 pct. 573.500 kr.
Ved lavere méngrader nedsættes  

 beløbet forholdsmæssigt.
I særlige tilfælde kan  

 méngodtgørelsen fastsættes til et højere  

 beløb, dog højst 687.500 kr.
Ved en méngrad på  

 under 5 pct. ydes ingen godtgørelse.
 Stk. 2. Var skadelidte ved skadens indtræden fyldt 60  

 år, nedsættes den i henhold til stk. 1 beregnede  

 godtgørelse for mén med 5 pct. for hvert år, skadelidte  

 var ældre end 59 år ved skadens indtræden.  

 Godtgørelsen nedsættes dog ikke yderligere efter det fyldte 69.  

 år.
Stk. 2. Var skadelidte ved skadens indtræden fyldt 40  

 år, nedsættes godtgørelsen med 1 pct. for hvert år,  

 skadelidte var ældre end 39 år ved skadens indtræden.
Var  

 skadelidte fyldt 60 år, nedsættes godtgørelsen med  

 yderligere 1 pct. for hvert år, skadelidte var ældre end 59  

 år ved skadens indtræden.
Godtgørelsen nedsættes dog  

 ikke yderligere efter det fyldte 69. år.« 4. § 5, stk. 1 og 2, affattes  

 således:
 § 5. Har en personskade, efter at skadelidtes helbredstilstand  

 er blevet stationær, medført varig nedsættelse af  

 skadelidtes evne til at skaffe sig indtægt ved arbejde, tilkommer der  

 skadelidte erstatning for tab af erhvervsevne.
 »§ 5. Har en personskade medført varig  

 nedsættelse af skadelidtes evne til at skaffe sig indtægt ved  

 arbejde, tilkommer der skadelidte erstatning for tab af erhvervsevne.
 Stk. 2. Ved bedømmelsen af erhvervsevnetabet skal der  

 tages hensyn til skadelidtes muligheder for at skaffe sig indtægt ved  

 sådant arbejde, som med rimelighed kan forlanges af skadelidte.
 Stk. 3.
Stk. 2. Ved bedømmelsen af erhvervsevnetabet tages  

 hensyn til skadelidtes muligheder for at skaffe sig indtægt ved  

 sådant arbejde, som med rimelighed kan forlanges af den  

 pågældende efter dennes evner, uddannelse, alder og muligheder  

 for erhvervsmæssig omskoling og genoptræning eller  

 lignende.« 5. § 6 affattes således:
 § 6. Erstatningen fastsættes til et kapitalbeløb,  

 der udgør skadelidtes årsløn, jfr. § 7, ganget med 6  

 og herefter ganget med erhvervsevnetabsprocenten, jfr. § 5,  

 stk. 3.
 »§ 6. Erstatningen fastsættes til et  

 kapitalbeløb, der udgør skadelidtes årsløn, jf.  

 § 7, ganget med erhvervsevnetabsprocenten, jf. § 5, stk. 3, og  

 herefter ganget med 10.
Stk. 2. Erstatningen kan højst udgøre 6.020.000  

 kr.« § 7.
 Stk. 2.
 Stk. 3. Årslønnen kan højst udgøre  

 350.000 kr.
 6. § 7, stk. 3, ophæves.
 7. §§ 8   11 affattes således:
§ 8. For en skadelidt, der i det væsentlige udnytter  

 erhvervsevnen på en måde, som ikke eller kun i begrænset  

 omfang medfører erhvervsindtægt, og for børn  

 fastsættes erstatningen som et kapitalbeløb på grundlag af  

 den i § 4 nævnte méngrad.
Erstatningen fastsættes som  

 en procentdel af den i § 4, stk. 1, 1.   4. pkt., nævnte  

 méngodtgørelse.
 »§ 8. For en skadelidt, der ved skadens indtræden ikke  

 er fyldt 15 år, fastsættes erstatningen som et  

 kapitalbeløb, der udgør 276.000 kr. ganget med  

 méngraden, jf. § 4, og herefter ganget med 10. Ved en  

 méngrad på under 5 pct. ydes ingen erstatning.
Stk. 2. Ved en méngrad på under 15 pct. ydes  

 ingen erstatning.
Ved méngrader på 15 pct., 18 pct. og 20 pct.  

 udgør erstatningen henholdsvis 130 pct., 135 pct. og 140 pct. af  

 méngodtgørelsen.
Stk. 3. Ved en méngrad på 25 pct. udgør  

 erstatningen 150 pct. af méngodtgørelsen.
Ved méngrader  

 på 30 pct., 35 pct., 40 pct., 45 pct. og 50 pct. udgør  

 erstatningen henholdsvis 160 pct., 170 pct., 180 pct., 190 pct. og 200 pct.  

 af méngodtgørelsen.
Stk. 4. Ved en méngrad på 55 pct. udgør  

 erstatningen 225 pct. af méngodtgørelsen.
Ved méngrader  

 på 60 pct., 65 pct., 70 pct., 75 pct., 80 pct. og 85 pct. udgør  

 erstatningen henholdsvis 250 pct., 275 pct., 300 pct., 325 pct., 350 pct. og  

 375 pct. af méngodtgørelsen.
Ved méngrader på 90  

 pct., 95 pct. og 100 pct. udgør erstatningen 400 pct. af  

 méngodtgørelsen.
 § 9. Var skadelidte ved skadens indtræden fyldt 56  

 år, nedsættes erstatningen med 8½ pct. for hvert år,  

 skadelidte var ældre end 55 år ved skadens indtræden.
 Stk. 2. Må det antages, at skadelidte ville have  

 været erhvervsaktiv også efter det fyldte 67. år, kan  

 stk. 1 fraviges helt eller delvis.
§ 9. Var skadelidte ved skadens indtræden fyldt 30  

 år, nedsættes erstatningen med 1 pct. for hvert år,  

 skadelidte var ældre end 29 år ved skadens indtræden.
Var  

 skadelidte fyldt 55 år, nedsættes erstatningen med yderligere 2  

 pct. for hvert år, skadelidte var ældre end 54 år ved  

 skadens indtræden.
Erstatningen nedsættes dog ikke yderligere  

 efter det fyldte 69. år.
Forelæggelse for Arbejdsskadestyrelsen Forelæggelse for Arbejdsskadestyrelsen § 10. Såvel skadelidte som skadevolderen kan indhente en  

 udtalelse om spørgsmålet om fastsættelsen af  

 méngraden og erhvervsevnetabsprocenten fra Arbejdsskadestyrelsen, jfr.  

 lov om arbejdsskadeforsikring.
§ 10. Såvel skadelidte som skadevolder kan indhente en  

 udtalelse om spørgsmålet om fastsættelsen af  

 méngraden og erhvervsevnetabsprocenten fra Arbejdsskadestyrelsen, jf.  

 lov om sikring mod følger af arbejdsskade.
Udtalelsen skal så  

 vidt muligt afgives inden 1 år og senest 2 år efter  

 fremsættelsen af anmodningen om en udtalelse.
Hvis den  

 erhvervsmæssige situation ikke er afklaret, kan Arbejdsskadestyrelsen,  

 når der foreligger særlige omstændigheder, afgive en  

 midlertidig udtalelse.
I så fald skal det af udtalelsen fremgå,  

 at den er midlertidig.
 Stk. 2. Arbejdsskadestyrelsens udtalelse skal begrundes efter  

 forvaltningslovens § 24.
 Stk. 3. Skadelidte og skadevolder har ret til aktindsigt i  

 Arbejdsskadestyrelsens sag efter forvaltningslovens kapitel 4.
Genoptagelse Genoptagelse § 11. En afsluttet sag om godtgørelse for varigt  

 mén eller erstatning for erhvervsevnetab kan på skadelidtes  

 begæring genoptages, hvis der indtræder uforudsete  

 ændringer i skadelidtes helbredstilstand, således at skadelidtes  

 méngrad eller erhvervsevnetabsprocent må antages at være  

 væsentlig højere end først antaget.
Ved genoptagelse af  

 sagen kan spørgsmålet om fastsættelsen af méngraden  

 og erhvervsevnetabsprocenten igen begæres forelagt for  

 Arbejdsskadestyrelsen, jfr. § 10.
§ 11. En afsluttet sag om godtgørelse eller erstatning  

 kan på skadelidtes begæring genoptages, hvis sagens faktiske  

 omstændigheder ændrer sig væsentligt i forhold til dem, der  

 blev lagt til grund ved sagens afslutning.
Vurderingen af, om genoptagelse  

 kan ske, skal foretages for hver enkelt erstatningspost for sig, jf. dog  

 stk. 2 og 3.
 Stk. 2. Hvis der tidligere er fastsat et erhvervsevnetab  

 på mindst 15 pct., kan der ved en genoptagelse af sagen ikke ydes  

 erstatning for tabt arbejdsfortjeneste.
Stk. 3. En afsluttet sag om godtgørelse eller  

 erstatning kan ikke genoptages alene med henblik på, at der ydes  

 yderligere erstatning for helbredelsesudgifter og andet tab og  

 godtgørelse for svie og smerte.
Hvis sagen genoptages efter  

 stk. 1, kan der dog ydes erstatning for helbredelsesudgifter og andet  

 tab og godtgørelse for svie og smerte, hvis der foreligger  

 væsentlige uforudsete ændringer i helbredstilstanden.
Stk. 4. Under en genoptagelse af sagen finder § 10  

 tilsvarende anvendelse.« § 13. Erstatning for tab af forsørger til  

 ægtefælle eller samlever udgør 30 pct. af den erstatning,  

 som afdøde må antages at ville have opnået ved et  

 fuldstændigt tab af erhvervsevnen, jfr. §§ 5   8. Erstatningen  

 udgør dog mindst 225.000 kr., medmindre der foreligger særlige  

 omstændigheder.
 8. I § 13, stk. 1, 2. pkt., ændres  

 beløbet »225.000 kr.« til: »644.000 kr.«.
 Stk. 2. Var forsørgeren fyldt 56 år,  

 nedsættes erstatningen efter reglerne i § 9.
 9. I § 13, stk. 2, ændres »56 år «  

 til: »30 år«.
 10. Efter § 14 indsættes:
»Overgangsbeløb § 14 a.
Der tilkommer den efterlevende ægtefælle  

 eller samlever et overgangsbeløb, der udgør 108.000 kr.  

 Efterlader afdøde sig ikke ægtefælle eller samlever, kan  

 overgangsbeløbet tilkendes en anden efterladt person, når  

 særlige omstændigheder taler derfor.
Udbetales der  

 overgangsbeløb, kan den pågældende ikke tillige  

 kræve erstatning for begravelsesudgifter.« 11. § 15, stk. 1, affattes således:
§ 15. De i § 3, § 4, stk. 1, § 7,  

 stk. 3, og § 13, stk. 1, 2. pkt., nævnte beløb  

 reguleres årligt pr. 1. januar med 2,0 pct. tillagt  

 tilpasningsprocenten for det pågældende finansår, jf. lov  

 om en satsreguleringsprocent.
De herefter fremkomne beløb afrundes til  

 nærmeste med 500 delelige kronebeløb, for de i § 3, 1.  

 pkt., nævnte beløb dog til nærmeste med 10 delelige  

 kronebeløb.
 Stk. 2. ...
»De i § 3, § 4, stk. 1, § 6, stk. 2, § 8,  

 § 13, stk. 1, 2. pkt., og § 14 a nævnte beløb  

 reguleres årligt pr. 1. januar med 2,0 pct. tillagt  

 tilpasningsprocenten for det pågældende finansår, jf. lov  

 om en satsreguleringsprocent.
De herefter fremkomne beløb afrundes til  

 nærmeste med 500 delelige kronebeløb, for det i § 3, 1.  

 pkt., nævnte beløb dog til nærmeste med 5 delelige  

 kronebeløb.
Reguleringen sker på grundlag af de på  

 reguleringstidspunktet gældende beløb før  

 afrunding.« 12. § 15, stk. 3, affattes således:
 Stk. 3. Erstatning og godtgørelse fastsættes  

 på grundlag af de beløb, der i henhold til stk. 1 var  

 gældende på tidspunktet for skadens indtræden.
»Stk. 3. Erstatning og godtgørelse fastsættes  

 på grundlag af de beløb, der efter stk. 1 var  

 gældende på det tidspunkt, hvor erstatningen og  

 godtgørelsen kunne kræves betalt efter § 16, stk. 1.  

 Årslønnen efter § 7 og erstatningen efter § 14  

 reguleres efter reglerne i stk. 1 i perioden mellem skadens  

 indtræden og det tidspunkt, hvor erstatningen og godtgørelsen  

 kunne kræves betalt efter § 16, stk. 1.« Forrentning 13. Overskriften til § 16 affattes således:  

 »Betaling og forrentning«.
 14. § 16 affattes således:
 § 16. Krav om godtgørelse for svie og smerte,  

 godtgørelse for varigt mén, erstatning for erhvervsevnetab samt  

 erstatning for tab af forsørger forrentes fra skadestidspunktet, til  

 betaling sker, med en årlig rente, der svarer til den til enhver tid  

 fastsatte officielle diskonto med et tillæg på 6 pct.*  

 Justitsministeren kan hvert andet år efter forhandling med Danmarks  

 Nationalbank og økonomiministeriet ændre renten.
(* Ved bekendtgørelse nr. 896 af 21. december 1990  

 er tillægget ændret til 5 pct.) »§ 16. Godtgørelse og erstatning kan kræves  

 betalt 1 måned efter, at skadevolderen har været i stand til at  

 indhente de oplysninger, der er fornødne til bedømmelse af  

 erstatningens størrelse.
Er det, forinden endelig opgørelse kan  

 finde sted, givet, at skadevolderen i alt fald skal betale en del af det  

 krævede beløb, kan denne del forlanges udbetalt efter reglerne i  

 1. pkt.
Et sådant udbetalt beløb samt beløb, der er  

 udbetalt som midlertidig erhvervsevnetabserstatning, kan ikke senere  

 kræves tilbagebetalt eller modregnet i andre erstatningsposter.
Stk. 2. Beløbet forrentes fra det tidspunkt, hvor det  

 kan kræves betalt efter stk. 1, med en årlig rente, der  

 svarer til den til enhver tid fastsatte officielle diskonto med et  

 tillæg på 5  pct.
Justitsministeren  

 kan hvert andet år efter forhandling med Danmarks Nationalbank og  

 Økonomiministeriet ændre renten.« § 26. Den, der er ansvarlig for en retsstridig krænkelse  

 af en andens frihed, fred, ære eller person, skal betale den  

 forurettede godtgørelse for tort.
 15. I § 26 indsættes som nyt stk. 2:
 Stk. 2. Selv om der ikke er lidt tort, skal den, der er  

 ansvarlig for en retsstridig krænkelse af en anden, dog betale den  

 forurettede en godtgørelse, såfremt krænkelsen er  

 begået ved en forbrydelse, der har indebåret et særlig  

 groft angreb mod en andens person eller frihed.
»Stk. 2. Ved fastsættelsen af godtgørelsen kan  

 det tillægges vægt, at krænkelsen er begået ved en  

 forbrydelse, der har indebåret en overtrædelse af bestemmelser i  

 straffelovens kapitler 23 eller 24.« Stk. 2 og stk. 3 bliver herefter stk. 3 og  

 stk. 4.
 16. § 26, stk. 3, der bliver stk. 4, affattes  

 således:
 Stk. 3. § 18, stk. 1 og 2, finder tilsvarende  

 anvendelse på godtgørelse efter stk. 1 og 2.
»Stk. 4. § 18, stk. 1   3, finder tilsvarende  

 anvendelse på godtgørelse efter stk. 1   3.« § 27.
Stk. 2. Aftaler om fravigelse af § 17, stk. 1,  

 § 19, stk. 1 og 3, § 20, § 22, stk. 2, § 23,  

 § 24, stk. 1, og § 25, der er indgået inden en skades  

 indtræden er ugyldige, såfremt fravigelsen er til ugunst for den  

 erstatningsansvarlige.
Reglen i § 25 kan dog fraviges for skader, der  

 forvoldes ved udøvelse af offentlig eller erhvervsmæssig  

 virksomhed eller virksomhed, der kan ligestilles hermed.
 17. I § 27, stk. 2, indsættes efter ordet  

 »§ 24, stk. 1,«: »§ 24 a, § 24 b, stk. 1,«.
§ 2 I lov om erstatning fra staten til ofre for forbrydelser, jf.  

 lovbekendtgørelse nr. 470 af 1. november 1985, som ændret ved  

 lov nr. 366 af 18. maj 1994 og lov nr. 980 af 17. december 1997, foretages  

 følgende ændringer:
 § 2. Afgår skadelidte ved døden, ydes der erstatning  

 for rimelige begravelsesudgifter og erstatning til den, som ved  

 dødsfaldet har mistet en forsørger.
 1. § 2 affattes således:
»§ 2. Afgår skadelidte ved døden, ydes der  

 erstatning mv. efter erstatningsansvarslovens  

 §§ 12-14 a.« 2. § 7, stk. 1, affattes således:
 § 7. Erstatning ydes ikke, i det omfang skaden  

 godtgøres af skadevolderen eller dækkes af ydelser efter den  

 sociale lovgivning, løn under sygdom, pensionsydelser, private  

 forsikringer eller andre økonomiske ydelser, som tilfalder skadelidte  

 i anledning af skaden.
»Erstatning ydes ikke i det omfang, skaden godtgøres af  

 skadevolderen eller dækkes af forsikringsydelser eller andre ydelser,  

 der har karakter af virkelig skadeserstatning.« Stk. 2.
 § 10. Erstatning er betinget af, at lovovertrædelsen  

 uden unødigt ophold er anmeldt til politiet, og at skadelidte under en  

 eventuel straffesag mod skadevolderen nedlægger påstand om  

 erstatning.
 3. § 10, stk. 2, affattes således:
 Stk. 2. I særlige tilfælde kan erstatning dog  

 ydes, selv om betingelsen i stk. 1 ikke er opfyldt.
»Stk. 2. Bestemmelsen i stk. 1 kan fraviges, hvis  

 forholdene taler for det.« Stk. 3.
 § 18.
 4. § 18, stk. 2, affattes således:
 Stk. 2. Tilbagebetaling kan endvidere kræves, hvis  

 ansøgeren senere på anden måde opnår dækning  

 for skaden.
»Stk. 2. Tilbagebetaling kan endvidere kræves i det  

 omfang, skaden senere godtgøres af skadevolderen eller dækkes af  

 forsikringsydelser eller andre ydelser, der har karakter af virkelig  

 skadeserstatning.« § 3 I lov om afgift af ansvarsforsikringer for motorkøretøjer  

 mv., jf. lovbekendtgørelse nr. 816 af 12. september 1996, som  

 ændret senest ved lov nr. 1029 af 22. november 2000, foretages  

 følgende ændringer:
§ 3. Afgiften udgør 50 pct. af præmien for de i  

 § 1, 1. pkt., nævnte ansvarsforsikringer, afgiften ikke  

 indbefattet.
Undtaget for afgift er forsikringer vedrørende last- og  

 varemotorkøretøjer og hertil hørende  

 påhængsvogne, der med tilladelse efter lov om godskørsel  

 anvendes til godskørsel for fremmed regning (vognmandskørsel).  

 For forsikringer vedrørende busser, der alene udfører turist-  

 og bestillingskørsel med tilladelse efter lov om buskørsel,  

 udgør afgiften 40 pct. af præmien.
Afgiften af  

 ansvarsforsikringer for trehjulede eldrevne motorcykler og knallerter  

 udgør 230 kr. årlig.
 1. I § 3, stk. 1, ændres »50 pct.« til:  

 »42,9 pct.«, og »40 pct.« til: »34,4 pct.«.
Stk. 2. Såfremt afgiften efter stk. 1, 1. pkt., for  

 et kalenderår udgør mindre end 55 pct. af de udbetalte  

 erstatninger vedrørende ansvarsskader hidrørende fra biler, der  

 er afgiftspligtige med 50 pct. af præmien, eller såfremt afgiften  

 efter stk. 1, 3. pkt., for et kalenderår udgør mindre end  

 44 pct. af de udbetalte erstatninger vedrørende ansvarsskader  

 hidrørende fra biler, der er afgiftspligtige med 40 pct. af  

 præmien, indbetaler selskaberne eller repræsentanterne  

 forskelsbeløbet i afgift.
Ved opgørelsen af de i  

 kalenderåret udbetalte erstatninger kan udbetalinger hidrørende  

 fra en enkelt forsikringsbegivenhed højst indgå med en andel  

 på 5 pct. og udbetalinger hidrørende fra tre enkelte  

 forsikringsbegivenheder højst indgå med en andel på 10  

 pct. af de samlede erstatningsudbetalinger.
Ved opgørelsen af de  

 procentdele, der er nævnt i 2. pkt., indgår  

 erstatningsudbetalinger for den enkelte forsikringsbegivenhed med  

 højst 1 mio. kr.
 2. I § 3, stk. 2, ændres »55 pct.« til:  

 »47,2 pct.«, »50 pct.« til: »42,9 pct.«, »44 pct.« til: »37,8 pct.«, og »40  

 pct.« til : »34,4 pct.«.
Stk. 3. Selskaber eller repræsentanter kan for en  

 periode på 5 år vælge at opgøre eventuelle  

 forskelsbeløb på grundlag af de præmieindtægter  

 hidrørende fra biler som nævnt i stk. 2, som kan  

 henføres til kalenderåret, og erstatninger, der kan  

 henføres til skader sket i kalenderåret.
Valget skal senest  

 foretages den 1. april i det kalenderår, der følger seneste  

 5-års-periode.
Såfremt den henførte afgift beregnet som 50  

 pct. af de henførte præmieindtægter vedrørende  

 biler, der er afgiftspligtige med 50 pct. af præmien, udgør et  

 mindre beløb end 55 pct. af de således opgjorte erstatninger  

 vedrørende ansvarsskader hidrørende fra biler, der er  

 afgiftspligtige med 50 pct., eller såfremt den henførte afgift  

 beregnet som 40 pct. af de henførte præmieindtægter  

 vedrørende biler, der er afgiftspligtige med 40 pct. af præmien,  

 udgør et mindre beløb end 44 pct. af de således opgjorte  

 erstatninger vedrørende ansvarsskader hidrørende fra biler, der  

 er afgiftspligtige med 40 pct., indbetaler selskaberne eller  

 repræsentanterne forskelsbeløbet i afgift.
Ved opgørelsen  

 af de til kalenderåret henførte erstatninger kan erstatninger  

 hidrørende fra en enkelt forsikringsbegivenhed højst  

 indgå med en andel på 5 pct. og erstatninger hidrørende  

 fra tre enkelte forsikringsbegivenheder højst indgå med en andel  

 på 10 pct. af de samlede erstatninger.
Ved opgørelsen af de  

 procentdele, der er nævnt i 4. pkt., indgår  

 erstatningsudbetalinger for den enkelte forsikringsbegivenhed med  

 højst 1 mio. kr.
 3. I § 3, stk. 3, ændres »50 pct.« tre  

 steder til: »42,9 pct.«, »40 pct.« tre steder til: »34,4 pct.«, »55 pct.«  

 til: »47,2 pct.«, og »44 pct.« til: »37,8 pct.«.
Stk. 4. Såfremt et kalenderårs  

 forskelsbeløb beregnet efter stk. 2 overstiger 5 pct. af de  

 udbetalte erstatninger opgjort efter stk. 2, kan den overskydende del af  

 forskelsbeløbene fradrages i den afgiftsindbetaling efter stk. 1,  

 1. pkt., eller stk. 1, 3. pkt., der indgår i beregningsgrundlaget  

 for forskelsbeløbet efter stk. 2 i efterfølgende  

 kalenderår.
Fradraget kan kun foretages, såfremt og i det omfang  

 det efterfølgende kalenderårs afgiftsindbetaling efter  

 stk. 1, 1. pkt., overstiger 60 pct. af de udbetalte erstatninger  

 vedrørende ansvarsskader hidrørende fra biler, der er  

 afgiftspligtige med 50 pct. af præmien, eller såfremt afgiften  

 efter stk. 1, 3. pkt., overstiger 48 pct. af de udbetalte erstatninger  

 vedrørende ansvarsskader hidrørende fra biler, der er  

 afgiftspligtige med 40 pct. af præmien.
 4. I § 3, stk. 4 og 5, ændres »60  

 pct.« til: »51,5 pct.«, »50 pct.« til: »42,9 pct.«, »48 pct.« til: »41,3  

 pct.«, og »40 pct.« til: »34,4 pct.«.
 Stk. 5. Såfremt forskelsbeløb beregnet efter stk.  

 3 overstiger 5 pct. af erstatningerne opgjort efter stk. 3, kan den  

 overskydende del af forskelsbeløbene fradrages i de henførte  

 afgiftsbeløb, der indgår i beregningsgrundlaget for  

 forskelsbeløbet efter stk. 3 i efterfølgende kalenderår.  

 Fradraget kan kun foretages, såfremt og i det omfang de til det  

 efterfølgende kalenderår henførte afgiftsbeløb  

 overstiger 60 pct. af de henførte erstatninger vedrørende  

 ansvarsskader hidrørende fra biler, der er afgiftspligtige med 50 pct.  

 af præmien, eller såfremt de til det efterfølgende  

 kalenderår henførte afgiftsbeløb overstiger 48 pct. af de  

 henførte erstatninger vedrørende ansvarsskader  

 hidrørende fra biler, der er afgiftspligtige med 40 pct. af  

 præmien.
§ 4 Stk. 1. Loven træder i kraft den 1. juli 2002. Ved  

 ikrafttrædelsen reguleres erstatnings- og  

 godtgørelsesbeløbene i overensstemmelse med § 1, nr. 11,  

 pr. 1. januar 2002.
 Stk. 2. Lovens §§ 1 og 2 finder anvendelse på  

 erstatningsansvar for skader, der indtræder efter lovens  

 ikrafttræden.
 Stk. 3. De i lov om afgift af ansvarsforsikringer for  

 motorkøretøjer mv. § 3, stk. 2 og 3, fastsatte andele på  

 37,8 pct. og 47,2 pct. af de udbetalte eller henførte erstatninger,  

 jf. denne lovs § 3, nr. 2 og 3, udgør for kalenderåret 2002  

 henholdsvis 40,9 og 51,1 pct.
 Stk. 4. De i lov om afgift af ansvarsforsikringer for  

 motorkøretøjer mv. § 3, stk. 4 og 5, fastsatte andele på  

 41,3 pct. og 51,5 pct. af de udbetalte eller henførte erstatninger,  

 jf. denne lovs § 3, nr. 4, udgør for kalenderåret 2002  

 henholdsvis 44,6 og 55,7 pct.
§ 5 En forsikringstager kan ikke opsige en forsikringsaftale på grund af  

 en forhøjelse af præmien, som alene er begrundet med den  

 ændring af størrelsen af erstatning for personskade og tab af  

 forsørger, der er en følge af denne lov.
§ 6 Loven gælder ikke for Færøerne og Grønland, men  

 §§ 1, 2 og 5, kan ved kongelig anordning sættes i kraft for disse  

 landsdele med de afvigelser, som de særlige færøske og  

 grønlandske forhold tilsiger.
