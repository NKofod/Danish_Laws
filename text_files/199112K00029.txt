Nr LSF 29 Forslag til Lov om ændring af lov om arbejdsformidling og  

 arbejdsløshedsforsikring m.v. (Efterløn og overgangsydelse) Fremsat af arbejdsministeren (Kirkegaard) den 2. oktober 1991 Vedtaget ved tredjebehandling den 20. december 1991 Lov nr. 927 af 27/12/1991 § 1 I lov om arbejdsformidling og arbejdsløshedsforsikring m.v., jf.  

 lovbekendtgørelse nr. 632 af 2. september 1991, foretages følgende ændringer:
 1. § 43, stk. 4, affattes således:
»Stk. 4. Medlemmer, der modtager efterløn eller  

 overgangsydelse, bevarer medlemskab af kassen uanset bestemmelserne i stk. 1  

 og stk. 2.« 2. § 75 a affattes således:
» § 75 a.
Efterløn ydes efter ansøgning til ældre medlemmer,  

 der forlader arbejdslivet før det fyldte 67. år, hvad enten tilbagetrædelsen  

 sker fra beskæftigelse, overgangsydelse eller ledighed.
 Stk. 2. Et medlem, der driver selvstændig erhvervsvirksomhed, kan  

 først overgå til efterløn, når det personlige arbejde i virksomheden er  

 ophørt mere end midlertidigt, jf. § 57, stk. 3.
Stk. 3. Efterløn kan tidligst ydes fra det tidspunkt, hvor  

 arbejdsløshedskassen har modtaget medlemmets skriftlige ansøgning.« 3. § 75 b affattes således:
» § 75 b.
Ret til efterløn har medlemmer af anerkendte  

 arbejdsløshedskasser, 1) som er fyldt 60 år, 2) som har været medlem i mindst 20 år inden for de sidste 25 år, jf. dog  

 stk. 2, 3) som ved overgang til efterløn opfylder betingelserne for ret til  

 dagpenge eller modtager overgangsydelse, og 4) som har bopæl her i riget bortset fra Færøerne og Grønland.
Stk. 2. Medlemmer, der er født før den 1. marts 1952, kan tillige  

 opfylde kravet om medlemskab, jf. stk. 1, nr. 2, ved uafbrudt medlemskab fra  

 31. marts 1992 til overgangen til efterløn.
Medlemsperioden skal dog mindst  

 udgøre 10 år inden for de sidste 15 år.
Stk. 3. Direktøren for Arbejdsløshedsforsikringen kan  

 undtagelsesvis bestemme, at der ved afgørelsen af, om kravet om medlemskab  

 efter stk. 2, 1. pkt., er opfyldt, kan ses bort fra afbrydelser i  

 medlemskabet.
Indtil udgangen af 1992 kan direktøren undtagelsesvis bestemme,  

 at en person, der på grund af kortvarigt fravær fra arbejdsmarkedet har været  

 forhindret i at blive optaget i en kasse senest den 31. marts 1992, kan  

 stilles, som om optagelsen var sket den 31. marts 1992.
Stk. 4. Medlemmer, der ønsker at overgå til efterløn som  

 fuldtidsforsikrede, jf. § 75 d, stk. 2, fra delpension efter lov om  

 delpension, skal anmode herom inden delpensionens bortfald.
Nærmere regler om  

 overgangen fastsættes af direktøren for Arbejdsløshedsforsikringen.
 Stk. 5. Retten til efterløn ophører ved udgangen af den måned,  

 hvori medlemmet fylder 67 år.
Stk. 6. Medlemmer, der modtager ydelser efter lov om social  

 pension eller tilsvarende udenlandsk lovgivning, kan ikke samtidig modtage  

 efterløn.
Dog kan efterløn ydes til medlemmer, der 1) frasiger sig invaliditetsydelse eller 2) modtager invaliditetsydelse på grund af hørehandicap.
Stk. 7. Medlemmer, der er udtrådt af efterlønsordningen, kan ikke  

 på ny overgå til efterløn.
Dog kan et medlem, der udtræder af  

 efterlønsordningen på grund af tilbagevenden til arbejdslivet, een gang  

 genindtræde i efterlønsordningen.
Ved genindtrædelsen skal medlemmet opfylde  

 betingelserne for ret til dagpenge ved ledighed, dog bortset fra  

 arbejdskravet efter § 55, stk. 1, og § 72, stk. 1, samt have bopæl her i  

 riget bortset fra Færøerne og Grønland.
Stk. 8. Direktøren for Arbejdsløshedsforsikringen kan efter  

 forhandling med Landsarbejdsnævnet fastsætte nærmere regler om overgang til,  

 udtræden af og genindtræden i efterlønsordningen.« 4. I § 75 c indsættes efter stk. 1 som nyt stykke:
»Stk. 2. Erhvervsarbejdet må ikke udføres som vedvarende  

 selvstændig virksomhed eller som arbejde i en selvstændig virksomhed, der  

 ejes eller drives af medlemmets ægtefælle.
Begrænsningen gælder dog ikke  

 mindre jordbrug.« Stk. 2-5 bliver herefter stk. 3-6.
 5. I § 75 d indsættes efter stk. 3 som nye stykker:
» Stk. 4. Til et medlem, der ved overgangen til efterløn er  

 fyldt 63 år, og som på overgangstidspunktet ville være berettiget til  

 dagpenge i mindst 2 år, jf. § 55, stk. 1, ydes efterløn i hele  

 efterlønsperioden efter stk. 1.« Stk. 5. Ved beregning af tidspunktet for overgang til den i stk.  

 3, 1. pkt., nævnte periode ses der bort fra en periode, hvor medlemmet har  

 været udtrådt af efterlønsordningen, jf. § 75 b, stk. 7.
Stk. 6. Efterløn til medlemmer, der overgår fra overgangsydelse,  

 ydes med det i § 75 i, stk. 4, nævnte beløb.' Stk. 4 bliver herefter stk. 7.
 6. I § 75 e indsættes efter stk. 2 som nye stykker:
 Stk. 3. Til et medlem, der ved overgangen til efterløn er fyldt 63  

 år, og som på overgangstidspunktet ville være berettiget til dagpenge i  

 mindst 2 år, jf. § 72, stk. 1, ydes efterløn i hele efterlønsperioden efter  

 stk. 1.
 Stk. 4. Ved beregning af tidspunktet for overgang til den i stk.  

 2, 1. pkt., nævnte periode ses der bort fra en periode, hvor medlemmet har  

 været udtrådt af efterlønsordningen, jf. § 75 b, stk. 7.
Stk. 5. Efterløn til medlemmer, der overgår fra overgangsydelse,  

 ydes med det i § 75 i, stk. 4, nævnte beløb.' Stk. 3 bliver herefter stk. 6.
 7. Efter kapitel 11 b, Feriedagpenge, indsættes som nyt kapitel:
»Kapitel 11 c Overgangsydelse § 75 i.
Ret til at overgå til overgangsydelse har indtil udgangen  

 af 1995 medlemmer af anerkendte arbejdsløshedskasser, 1) som er i alderen 55-59 år, 2) som har ret til et arbejdstilbud efter lov om arbejdstilbud til ledige, 3) som ved et fortsat medlemskab ville kunne opfylde anciennitetskravet  

 for at kunne gå på efterløn ved det fyldte 60. år, og 4) som har bopæl her i riget bortset fra Færøerne og Grønland.
Stk. 2. Et medlem, der ønsker at overgå til overgangsydelse, skal  

 indgive en skriftlig ansøgning herom til arbejdsløshedskassen senest en måned  

 efter det tidspunkt, hvor arbejdsløshedskassen indberetter til  

 Arbejdsformidlingen, at medlemmet er berettiget til et arbejdstilbud.
Hvis  

 medlemmet ikke tilkendegiver et ønske om overgang til overgangsydelse, vil  

 medlemmet få et konkret arbejdstilbud.
Efter at der er afgivet et konkret  

 arbejdstilbud, kan medlemmet dog vælge at overgå til overgangsydelse, hvis  

 der skriftligt ansøges herom til arbejdsløshedskassen senest en måned efter,  

 at det konkrete arbejdstilbud er afgivet.
 Stk. 3. Indtil det tidspunkt, hvor medlemmets dagpengeret ville  

 være ophørt efter § 55, stk. 1, eller § 72, stk. 1, ydes overgangsydelsen med  

 et beløb, der svarer til medlemmets dagpenge beregnet efter § 51, stk. 1, jf.  

 § 47 eller § 70, eller udbetalt efter § 51, stk. 5. Arbejde i denne periode  

 medregnes ikke i arbejdsperioder efter § 55 og § 72.
 Stk. 4. Efter udløbet af den i stk. 3 nævnte periode udgør  

 overgangsydelsen et fast beløb på 80 pct. af højeste dagpenge efter § 47  

 eller § 70.
 Stk. 5. Overgangsydelse efter stk. 3 og stk. 4 afrundes til  

 nærmeste hele kronebeløb.
 Stk. 6. Retten til overgangsydelse ophører ved udgangen af den  

 måned, hvor medlemmet fylder 60 år, eller ved overgang til efterløn.
§ 75 j.
Arbejde og indtægter medfører fradrag i overgangsydelsen.
Stk. 2. Arbejde må ikke udføres som vedvarende selvstændig  

 virksomhed eller som arbejde i en selvstændig virksomhed, der ejes eller  

 drives af medlemmets ægtefælle.
Begrænsningen gælder dog ikke mindre  

 jordbrug.
§ 75 k.
Medlemmet bevarer ret til overgangsydelse, selv om  

 betingelserne for at generhverve retten til dagpenge, jf. § 55, stk. 4, eller  

 § 72, stk. 4, er opfyldt, medmindre medlemmet over for arbejdsløshedskassen  

 skriftligt tilkendegiver ønske om at udnytte sin dagpengeret.
§ 75 l.
Medlemmer, der modtager ydelser efter lov om social  

 pension eller tilsvarende udenlandsk lovgivning, kan ikke samtidig modtage  

 overgangsydelse.
Dog kan overgangsydelse ydes til medlemmer, der 1) frasiger sig invaliditetsydelse eller 2) modtager invaliditetsydelse på grund af hørehandicap.
§ 75 m.
Overgangsydelse udbetales bagud for 4 henholdsvis 5 uger,  

 således at hver udbetalingsperiode slutter næstsidste søndag i en måned.  

 Direktøren for Arbejdsløshedsforsikringen kan efter forhandling med  

 Landsarbejdsnævnet ændre en udbetalingsperiode, når særlige forhold taler  

 herfor.
 Stk. 2. Overgangsydelse kan ikke udbetales til medlemmer, der i  

 længere tid opholder sig i udlandet.
 Stk. 3. Overgangsydelse kan ikke udbetales til et medlem, som ved  

 domstols- eller administrativ afgørelse er berøvet sin frihed.
§ 75 n.
Nærmere regler om anvendelse af bestemmelserne i dette  

 kapitel fastsættes af direktøren for Arbejdsløshedsforsikringen efter  

 forhandling med Landsarbejdsnævnet.
Stk. 2. Direktøren for Arbejdsløshedsforsikringen kan efter  

 forhandling med Landsarbejdsnævnet fastsætte regler om retten til  

 overgangsydelse, hvis medlemmet er omfattet af strejke eller lockout  

 (konflikt).« 8. I § 76, stk. 6, 2. pkt., indsættes efter  

 »ledige,»: »overgangsydelse«.
 9. I § 79, stk. 1, ændres »kapitel 11 a og kapitel 11  

 b« til: »kapitel 11 a, kapitel 11 b og kapitel 11 c«.
 10. I § 81, stk. 1, nr. 3, ændres »kapitel 11 a og  

 kapitel 11 b« til: »kapitel 11 a, kapitel 11 b og kapitel 11  

 c«.
 11. I § 86, stk. 1 (2 gange), stk. 2, stk. 4 og  

stk. 9, ændres »dagpenge eller efterløn« til:  

 »dagpenge, overgangsydelse eller efterløn«.
 12. I § 86, stk. 1, ændres »dagpenge- eller  

 efterlønsbeløbet« til: »dagpenge-, overgangsydelses- eller  

 efterlønsbeløbet«.
 13. I § 86, stk. 3, stk. 4 og stk. 6, ændres  

 »dagpenge- eller efterlønsbeløb« til: »dagpenge-,  

 overgangsydelses- eller efterlønsbeløb«.
 14. I § 87, stk. 1, stk. 2 og stk. 3, indsættes  

 efter »dagpenge,»: »overgangsydelse,».
 15. I § 90 indsættes efter »dagpenge-»: »,  

 overgangsydelse-».
 16. I § 92 indsættes efter »om  

 arbejdsløshedsforsikringen«: », om overgangsydelse«.
 17. I § 95 indsættes efter »feriedagpenge«:  

 », ret til overgangsydelse«.
 18. I § 98, stk. 2, 1. pkt., indsættes efter  

 »dagpengeret,»: »ret til overgangsydelse,».
 19. I § 98, stk. 2, 1. pkt., indsættes efter  

 »dagpenge«: », overgangsydelse«.
§ 2 Loven træder i kraft den 1. marts 1992.
Oprindeligt fremsat forslag § 1.
 I lov om arbejdsformidling og arbejdsløshedsforsikring m.v., jf.  

 lovbekendtgørelse nr. 632 af 2. september 1991 foretages følgende ændringer:
 1. § 75 a affattes således:
» § 75 a.
Efterløn ydes efter ansøgning til ældre medlemmer,  

 der forlader arbejdslivet eller fremtidig højst vil arbejde 950 timer årligt  

 for fuldtidsforsikrede, 600 timer årligt for deltidsforsikrede, jf. § 75 c.
 Stk. 2. Et medlem, der driver selvstændig erhvervsvirksomhed kan  

 dog først overgå til efterløn, når det personlige arbejde i virksomheden er  

 ophørt mere end midlertidigt, jf. § 57, stk. 3.
Stk. 3. Efterløn kan tidligst ydes fra det tidspunkt, hvor  

 arbejdsløshedskassen har modtaget medlemmets skriftlige ansøgning.« 2. § 75 b affattes således:
» § 75 b.
Ret til at overgå til efterløn har medlemmer af  

 anerkendte arbejdsløshedskasser, 1) som er fyldt 62 år, jf. dog stk. 4 og 5, 2) som har været medlem i sammenlagt 20 år, heraf mindst 5 år inden for de  

 sidste 10 år inden overgangen til efterløn, jf. dog stk. 2, 3) som ved overgang til efterløn ville opfylde betingelserne for ret til  

 dagpenge i tilfælde af ledighed, og 4) som har bopæl her i riget bortset fra Færøerne og Grønland.
Stk. 2. Medlemmer, der er født før den 1. januar 1950, kan tillige  

 opfylde kravet om medlemskab, jf. stk. 1, nr. 2, ved uafbrudt medlemskab fra  

 1. januar 1992 til overgangen til efterløn.
Medlemsperioden skal dog mindst  

 udgøre 10 år inden for de sidste 15 år.
 Stk. 3. Direktøren for Arbejdsløshedsforsikringen kan  

 undtagelsesvis bestemme, at der ved afgørelsen af, om kravet om medlemskab  

 efter stk. 2, 1. pkt. er opfyldt, kan ses bort fra afbrydelser i  

 medlemskabet.
 Stk. 4. Medlemmer, der er fyldt 58 år den 1. oktober 1991, kan  

 overgå til efterløn, når de er fyldt 60 år.
 Stk. 5. Et medlem, der er fyldt 55 år og har ret til et  

 arbejdstilbud, kan, såfremt de øvrige betingelser i stk. 1-3 er opfyldt,  

 indtil den 1. januar 1996 overgå til efterløn, når retten til dagpenge  

 ophører, jf. § 55, stk. 1, eller § 72, stk. 1. Et medlem, som er fyldt 60 år,  

 kan, såfremt de almindelige betingelser i stk. 1-3 er opfyldt, overgå til  

 efterløn, når retten til dagpenge ophører, jf. § 55, stk. 1, eller § 72, stk.  

 1. Medlemmet skal indgive en skriftlig ansøgning om efterløn til sin  

 arbejdsløshedskasse, inden dagpengeretten ophører.
Stk. 6. Medlemmer, der ønsker at overgå til efterløn som  

 fuldtidsforsikrede, jf. § 75 d, stk. 2, fra delpension efter lov om  

 delpension, skal anmode herom inden delpensionens bortfald.
Nærmere regler om  

 overgangen fastsættes af direktøren for Arbejdsløshedsforsikringen.
 Stk. 7. Retten til efterløn ophører ved udgangen af den måned,  

 hvori medlemmet fylder 67 år.
Stk. 8. Medlemmer, der modtager ydelser efter lov om social  

 pension eller tilsvarende udenlandsk lovgivning, kan ikke samtidig modtage  

 efterløn.
Dog kan efterløn ydes til medlemmer, der 1) frasiger sig invaliditetssydelse eller 2) modtager invaliditetsydelse på grund af hørehandicap.
Stk. 9. Medlemmer, der er udtrådt af efterlønsordningen, kan ikke  

 på ny overgå til efterløn.
Dog kan et medlem, der udtræder af  

 efterlønsordningen på grund af tilbagevenden til arbejdsmarkedet, een gang  

 genindtræde i efterlønsordningen.
Ved genindtrædelsen skal medlemmet opfylde  

 betingelserne for ret til dagpenge i tilfælde af ledighed, dog bortset fra  

 arbejdskravet efter § 55, stk. 1 og § 72, stk. 1, samt have bopæl her i riget  

 bortset fra Færøerne og Grønland.
 3. § 75 c affattes således:
» § 75 c.
Det er en betingelse for at bevare retten til  

 efterløn, at medlemmet ikke har haft erhvervsarbejde, herunder  

 ikke-indtægtsgivende arbejde, i de første 5 uger efter overgangen til  

 efterløn.
I tilfælde, hvor medlemmet bevarer tilknytningen til sin hidtidige  

 arbejdsgiver, er det dog en betingelse, at den ugentlige arbejdstid i de  

 første 5 uger efter overgangen til efterløn højst udgør 18 timer.
Det er  

 herudover en betingelse for at bevare retten til efterløn, at medlemmet pr.  

 kalenderår ikke har haft erhvervsarbejde af større omfang end 950 timer for  

 fuldtidsforsikrede, 600 timer for deltidsforsikrede medlemmer.
Stk. 2. Erhvervsarbejdet må ikke udføres som vedvarende  

 selvstændig virksomhed eller som arbejde i en selvstændig virksomhed, der  

 ejes eller drives af medlemmets ægtefælle eller samlever.
Arbejde ud over 200  

 timer inden for et kalenderår medfører fradrag i efterlønnen.
Stk. 3. Perioder, i hvilke medlemmet modtager sygedagpenge efter  

 dagpengeloven, medregnes som arbejdsperioder efter forholdet mellem det  

 gennemsnitlige ugentlige timetal i den periode, der danner grundlaget for  

 fastsættelse af sygedagpengene efter dagpengeloven, og en arbejdsuge med fuld  

 sædvanlig arbejdstid.
Perioder med løn under sygdom medregnes tilsvarende.
 Stk. 4. Arbejde i efterlønsperioden medregnes ikke i  

 arbejdsperioderne efter § 55 og § 72.
 Stk. 5. Direktøren for Arbejdsløshedsforsikringen fastsætter efter  

 forhandling med Landsarbejdsnævnet regler om arbejde i efterlønsperioden,  

 samt regler om at der ved særlige omstændigheder kan gives tilladelse til, at  

 et medlem, der har overtrådt reglerne i stk. 1 eller regler udstedt i medfør  

 heraf, kan forblive i efterlønsordningen.
 Stk. 6. Til tilladelsen kan knyttes økonomiske vilkår.
 4. § 75 d, stk. 3, 2. og 3. pkt. affattes således:
»Perioder, hvor medlemmet har været udtrådt af efterlønsordningen,  

 jf. § 75 b, stk. 9, eller har modtaget delpension efter lov om delpension,  

 ligestilles med perioder med efterløn.
Arbejde i disse perioder forlænger  

 ikke den i 1. pkt. nævnte periode.« 5. I § 75 d indsættes efter stk. 3. som nyt stk.:
»Stk. 4. Til et medlem, der ved overgangen til efterløn er fyldt 63  

 år, og som på overgangstidspunktet ville være berettiget til dagpenge i  

 mindst 2 år, jf. § 55, stk. 1, ydes efterløn i hele efterlønsperioden efter  

 stk. 1.« Stk. 4 bliver herefter stk. 5.
 6. § 75 e, stk. 2, 2. og 3. pkt. affattes således:
»Perioder, hvor medlemmet har været udtrådt af efterlønsordningen,  

 jf. § 75 b, stk. 9, eller har modtaget delpension efter lov om delpension,  

 ligestilles med perioder med efterløn.
Arbejde i disse perioder forlænger  

 ikke den i 1. pkt. nævnte periode.« 7. I § 75 e indsættes efter stk. 2. som nyt stk.:
»Stk. 3. Til et medlem, der ved overgangen til efterløn er fyldt 63  

 år, og som på overgangstidspunktet ville være berettiget til dagpenge i  

 mindst 2 år, jf. § 72, stk. 1, ydes efterløn i hele efterlønsperioden efter  

 stk. 1.« Stk. 3 bliver herefter stk. 4.
 8. § 75 g, stk. 1, affattes således:
» § 75 g.
Direktøren for Arbejdsløshedsforsikringen fastsætter  

 efter forhandling med Landsarbejdsnævnet regler om, hvilken betydning arbejde  

 og indkomst i efterlønsperioden skal have for størrelsen af efterlønnen.  

 Endvidere fastsættes regler om betydningen af pensionsopsparings- og  

 pensionsforsikringsordninger, der kommer til udbetaling i efterlønsperioden  

 eller inden for det sidste år før overgangen til efterløn.« 9. § 76, stk. 1, sidste pkt. affattes således:
»For efterlønsmodtagere indbetales det beløb, som er fastsat i medfør  

 af 1. pkt., dog indbetales kun 80 pct. af dette beløb for efterlønsmodtagere,  

 der modtager efterløn efter §§ 75 d, stk. 3 og 75 e, stk. 2.« § 2.
 Loven træder i kraft den 1. januar 1992.
Bemærkninger til lovforslaget Almindelige bemærkninger Lov nr. 114 af 24. marts 1970 om arbejdsformidling og  

 arbejdsløshedsforsikring (Folketingstidende 1969-70, FF. sp. 3233, 3605, 4342  

 og 4473, tillæg A sp. 2369; tillæg B sp. 673; tillæg C sp. 321) er senest  

 bekendtgjort ved lovbek. nr. 632 af 2. september 1991.
 Efterlønsordningen trådte i kraft den 1. januar 1979 som en  

 arbejdsmarkedspolitisk foranstaltning, der blev gennemført som en udbygning  

 af den eksisterende arbejdsløshedsforsikring.
 Baggrunden for forslaget om efterløn var den vanskelige  

 beskæftigelsessituation, og især de mange yngre ledige.
Målet med ordningen var derfor en omfordeling af arbejdet, og ordningen  

 var først og fremmest tiltænkt ældre arbejdsløshedskassemedlemmer, der på  

 grund af hårdt fysisk eller psykisk arbejde var nedslidte.
Disse medlemmer  

 skulle have mulighed for at forlade arbejdsmarkedet nogle år før den normale  

 pensionsalder med en glidende indtægtsnedgang til folkepensionen som 67-årig.  

 Samtidig skulle ordningen medvirke til, at yngre ledige medlemmer kunne få  

 mulighed for at komme ind på arbejdsmarkedet.
Tilgangen til efterlønsordningen har været større end forventet, og der er  

 nu ca. 100.000 på efterløn.
Målsætningen om, at ældre ved at forlade  

 arbejdsmarkedet tidligere ville skabe plads for yngre ledige medlemmer, har  

 imidlertid vist sig ikke fuldt ud at kunne holde.
Ordningen har således i  

 højere grad fået karakter af en fratrædelsesordning.
 Der er ikke siden indførelsen af efterlønnen sket grundlæggende ændringer  

 i ordningen.
 Med udgangspunkt i de erfaringer, der er indhøstet siden 1979, tager  

 forslaget sigte på at gøre efterlønnen mere nutidig og øge fleksibiliteten.  

 Med ændringerne er det tilsigtet at skabe den størst mulige fleksibilitet i  

 forhold til det enkelte medlems ønsker og mål, og i forbindelse hermed også  

 skabe en større grad af differentiering med hensyn til aldersgrænser for  

 overgang til efterløn.
 På baggrund af den gældende 60 års grænse for overgang til efterløn kan  

 det konstateres, at der dels er en gruppe medlemmer mellem 55 og 60  

 år, som har haft et så langvarigt ledighedsforløb, at de ønsker efterløn  

 fremfor et nyt jobtilbud, dels en gruppe medlemmer, som er i  

 beskæftigelse, og som ønsker at fortsætte beskæftigelsen i nogle år endnu  

 efter det fyldte 60. år.
 Forslaget indeholder 8 elementer, der er rettet mod såvel udsatte grupper  

 på arbejdsmarkedet (element 3) som arbejdsmarkedets faste kerne (element 1 og  

 6) samt elementer, der øger fleksibiliteten (element 4, 5 og 8) og elementer,  

 der styrker forsikringselementet (element 2 og 7).
 Lovforslaget indeholder følgende 8 elementer:
 1. Den almindelige efterlønsalder hæves til 62 år.
 2. Kravene til medlemsanciennitet strammes.
 3. Medlemmer over 55 år, der mister dagpengeretten, får indtil 1. januar  

 1996 valget mellem efterløn og arbejdstilbud.
 4. Efterlønsmodtagere får mulighed for een gang at genindtræde i  

 efterlønsordningen.
 5. Retten til at arbejde i efterlønsperioden udvides.
 6. Forlængelse af perioden, hvor der ydes fuld efterløn, når overgang til  

 efterløn sker efter det fyldte 63. år.
 7. Ændring af medlemsbidraget.
 8. Hjemmel til administrativt at fastsætte regler om hvilken betydning  

 udbetaling fra pensionsopsparings- og pensionsforsikringsordninger i  

 efterlønsperioden skal have.
Ad 1 Tilgangen af yngre til arbejdsmarkedet vil i fremtiden blive formindsket  

 betydeligt.
Erfaringsmæssigt tager det lang tid for arbejdsmarkedet at  

 indrette sig på ændringer, og det betyder, at man allerede på nuværende  

 tidspunkt må søge at tage højde for, at der på det fremtidige arbejdsmarked i  

 højere grad vil blive behov for den ældre del af arbejdsstyrken.
 I en sådan situation er det ikke hensigtsmæssigt, at efterlønsordningen  

 lægger op til, at det almindelige tilbagetrækningstidspunkt fra  

 arbejdsmarkedet er 60 år.
 For at modvirke denne tendens til en generel sænkning af tidspunktet for  

 tilbagetrækningen fra arbejdsmarkedet - også set i lyset af at den  

 almindelige pensionsalder er 67 år - foreslås den almindelige efterlønsalder  

 sat op til 62 år.
 Ifølge efterlønsstatistikken for 1990 var 52 pct. af de medlemmer, der  

 overgik til efterløn i 1990 60 år, og de overgik således til efterløn i  

 umiddelbar tilknytning til, at muligheden forelå. 76 pct. af samtlige  

 medlemmer, der gik på efterløn i 1990, overgik til efterløn direkte fra  

 beskæftigelse, mens 24 pct. overgik fra ledighed.
Personer, som i dag er fyldt 58 år, kan have en berettiget forventning om  

 at kunne gå på efterløn som 60-årige og har måske allerede disponeret i  

 tillid hertil.
Det vil blive sikret, at denne gruppe fortsat kan gå på  

 efterløn som 60-årige, såfremt de opfylder de betingelser som er gældende i  

 dag.
Ad 2 Indførelsen af efterlønsordningen gav arbejdsløshedskassemedlemmer med en  

 rimelig og samtidig aktuel tilknytning til arbejdsmarkedet mulighed for at  

 forlade arbejdsstyrken før den normale pensionsalder.
Denne tilknytning til  

 arbejdsmarkedet blev ved ordningens gennemførelse sat til sammenlagt 5 års  

 medlemskab inden for de sidste 10 år og blev i 1980 strammet til 10 års  

 medlemskab inden for de sidste 15 år.
En undersøgelse foretaget af Direktoratet for Arbejdsløshedsforsikringen  

 på CRAM-registret i august måned viser, at godt 40 pct. af  

 efterlønsmodtagerne i gennemsnit venter med at melde sig ind i  

 forsikringsordningen til de er 50 år eller derover.
Undersøgelsen viser  

 endvidere, at der er stor spredning kasserne imellem.
I nogle  

 arbejdsløshedskasser venter over 90 pct. med at melde sig ind, mens det i  

 andre kasser kun er 14 pct. der venter.
 Kravene til medlemsanciennitet ønskes strammet yderligere, således at det  

 sikres, at efterlønsordningen kun kommer til at gælde for medlemmer med en  

 længerevarende tilknytning til arbejdsmarkedet.
 Det foreslås derfor, at kravet udvides til 20 års samlet medlemsskab,  

 heraf mindst 5 år inden for de sidste 10 år umiddelbart inden overgangen til  

 efterløn.
I forbindelse hermed indføres en glidende overgangsordning, som sikrer, at  

 ingen årgang udelukkes fra at gå på efterløn.
Dette sker ved et forslag om,  

 at personer, der er født før den 1. januar 1950, kan opfylde kravet om  

 medlemskab, ved uafbrudt medlemskab fra den 1. januar 1992 og indtil  

 overgangen til efterløn.
Det er dog en betingelse, at medlemskabet inden for  

 de sidste 15 år har varet mindst 10 år, svarende til den nugældende regel.  

 Bestemmelsen om, at direktøren for Arbejdsløshedsforsikringen undtagelsesvis  

 kan bestemme, at der bortses fra undskyldelige afbrydelser af medlemskabet  

 opretholdes.
 Overgangsordningen betyder, at nogle medlemmer vil kunne klare sig med 10  

 års medlemskab inden for de sidste 15 år, mens der for andre medlemmer kræves  

 en længere periode afhængig af, hvilken alder de har på tidspunktet for  

 indmeldelse i en arbejdsløshedskasse.
Ad 3 Mange ledige medlemmer over 55 år har haft et længerevarende  

 ledighedsforløb og eventuelt flere arbejdstilbud, uden at det er lykkedes dem  

 at fastholde beskæftigelse.
I 1990 var der godt 5.000 ledige på 55 år eller  

 derover, som modtog et arbejdstilbud.
 Modtagerne af arbejdstilbuddet fordelte sig med ca. 60 pct. kvinder og ca.  

 40 pct. mænd.
Det foreslås, at de medlemmer, der er fyldt 55 år og har ret til et  

 arbejdstilbud, får mulighed for i en periode indtil udgangen af 1995 at gå på  

 efterløn i stedet for at modtage et arbejdstilbud.
Overgangen til efterløn  

 vil ske, når medlemmet står overfor at miste dagpengeretten, dvs. at  

 medlemmet har været ledig i ca. 21/2 år.
Vælger medlemmet efterlønnen frem  

 for arbejdstilbuddet, vil den pågældende ved overgangen til efterløn, som  

 efter de gældende regler, modtage efterlønsbeløb på maksimalt 80 pct. af  

 maksimumbeløbet.
Medlemmer, som er fyldt 60 år, og som står for at miste  

 dagpengeretten, kan også efter 1995 vælge efterlønnen, da de ikke har krav på  

 et arbejdstilbud.
 Muligheden for at vælge efterløn fremfor arbejdstilbud bortfalder med  

 udgangen af 1995, idet beskæftigelsessituationen da forventes at være bedret  

 betydeligt.
Ad 4 Det må antages, at nogle medlemmer er overgået til efterløn, fordi de som  

 ældre ledige har haft vanskeligt ved at finde beskæftigelse.
Disse medlemmer  

 vil formentlig ønske at vende tilbage til arbejdsmarkedet, hvis der opstod en  

 mulighed herfor.
 Efter de gældende regler vil et sådant initiativ imidlertid indebære, at  

 medlemmet ved fornyet ledighed ikke kan genindtræde i efterlønsordningen.
I betragtning af at der nu i de næste fire år åbnes for efterløn allerede  

 fra det fyldte 55. år, bliver ønsket om en genindtrædelsesret større, og det  

 foreslås derfor, at der gives efterlønsmodtagere, der forlader ordningen for  

 at vende tilbage til arbejdsmarkedet, en »fortrydelsesret«.
Det  

 foreslås, at medlemmer een gang kan vende tilbage til efterlønsordningen.
Muligheden for at udtræde og genindtræde i efterlønsordningen foreslås at  

 skulle gælde alle efterlønsmodtagere og ikke kun de, der vælger efterløn på  

 et tidligere tidspunkt end ved den generelle aldersgrænse.
Forslaget åbner  

 mulighed for en større fleksibilitet i tilbagetrækningsmønstret.
Ad 5 Det forventes, at de ældre aldersgrupper i arbejdsstyrken i fremtiden i  

 stigende grad både evner og ønsker fortsat at have tilknytning til  

 arbejdsmarkedet, ligesom en del efterlønsmodtagere ønsker at bevare  

 tilknytningen til deres tidligere arbejdsgiver.
For at tilgodese fleksibiliteten i tilbagetrækningsmønstret foreslås det,  

 at efterlønsmodtagere får mulighed for at arbejde omkring halvdelen af  

 timetallet for fuldtidsarbejde svarende til 950 timer pr. kalenderår for  

 fuldtidsforsikrede medlemmer, 600 timer for deltidsforsikrede.
Det er  

 hensigten, at der ved opgørelsen af timetallet tages højde for feriebetaling  

 m.v.
Arbejdet kan være lønarbejde eller enkeltstående opgaver som  

 selvstændig.
Arbejde ud over 200 timer medfører fradrag efter samme regler,  

 som gælder på dagpengeområdet.
Bestemmelsen om at en efterlønsmodtager overhovedet ikke må arbejde i de  

 første 5 uger efter overgangen til efterløn videreføres med den modifikation,  

 at en efterlønsmodtager, der bevarer tilknytningen til sin hidtidige  

 arbejdsgiver, kan fortsætte sit arbejde uden ophør.
For at markere overgangen  

 til efterløn stilles der dog krav om, at medlemmet i 5-ugers perioden højst  

 må arbejde i 18 timer pr. uge.
Direktøren for Arbejdsløshedsforsikringen  

 fastsætter efter forhandling med Landsarbejdsnævnet nærmere regler herom.
 Det må påregnes, at forslaget om udvidet ret til at arbejde i  

 efterlønsperioden gør efterlønsordningen attraktiv for grupper, der ellers  

 ikke ville være gået på efterløn.
Ad 6 Efter de gældende regler kan et medlem, der overgår fra beskæftigelse til  

 efterløn, modtage efterløn med højeste sats op til i 21/2 år.
Herefter kan  

 efterlønnen højst udgøre 80 pct. af højeste sats for efterløn.
 Det må antages, at en del af de medlemmer, der er i beskæftigelse, gerne  

 ville udskyde overgangen til efterløn, hvis de til gengæld blev sikret  

 højeste sats i resten af efterlønsperioden.
 Det foreslås derfor, at medlemmer, der er i beskæftigelse, og som højst  

 har haft 26 ugers ledighed inden for de sidste tre år, sikres ret til en  

 ensartet højere sats i resten af efterlønsperioden, hvis de venter med at gå  

 på efterløn, til de fylder 63. år.
 Forslaget skal ses som et incitament til, at medlemmer, der er i  

 beskæftigelse som 60-årige, skal forblive længere på arbejdsmarkedet.
Ad 7 Ved efterlønnens indførelse betalte efterlønsmodtagere og  

 dagpengemodtagere samme kontingent.
Pr. 1. januar 1985 blev kontingentet for  

 efterlønsmodtagere nedsat til halvdelen af fuldt  

 arbejdsløshedskassekontingent.
 Efterlønnens karakter af en tilbagetrækningsordning fra arbejdsmarkedet  

 aktualiserer behovet for en større egenfinansiering også i efterlønsperioden.
 Det foreslås derfor, at der for efterlønsmodtagere på højeste sats  

 genindføres samme medlemskontingent, som det dagpengemodtagerne årligt  

 betaler, svarende til 8 gange dagpengenes størrelse.
 Det foreslås videre at differentiere medlemsbidragene efter ydelsens  

 størrelse således, at efterlønsmodtagere på 80 pct-satsen skal betale 80 pct.  

 af dette beløb.
Ad 8 Efter de gældende regler medfører løbende udbetaling af pension, der er  

 led i tidligere ansættelsesforhold, og som er af en sådan karakter, at det er  

 sædvanligt, at arbejdsgiveren bidrager, fradrag i efterlønnen.
For at skabe mulighed for fastsættelse af mere ensartede fradragsregler  

 for alle pensionsopsparings - og pensionsforsikringsordninger foreslås det,  

 at bemyndigelsen udvides til også at omfatte udbetalinger fra  

 pensionsopsparings- og pensionsforsikringsordninger, der finder sted i  

 efterlønsperioden eller i det sidste år inden overgangen til efterløn.
Der  

 skabes herved mulighed for inden for de samme økonomiske rammer at lette  

 nogle medlemsgrupper for fradrag i efterlønnen.
Administrative og økonomiske konsekvenser Forslaget vil medføre en administrativ merbelastning af  

 arbejdsløshedskasserne og Direktoratet for Arbejdsløshedsforsikringen.
Den  

 administrative merbelastning er især knyttet til forslaget om udvidet adgang  

 til arbejde i efterlønsperioden, hvor efterlønsmodtagere skal udfylde og  

 indsende et »efterlønskort« svarende til dagpengemodtagernes  

 dagpengekort.
Også forslaget om ret til genindtræden i efterlønsordningen og  

 stramningen af adgangsbetingelsen vil give øget administration.
De øvrige  

 forslag skønnes ikke at have nævneværdige administrative konsekvenser.
Samlet  

 vil den mere fleksible efterlønsordning gøre ordningen mindre overskuelig,  

 hvilket vil øge behovet for vejledning til medlemmerne fra kassernes side.
Forslagenes samlede økonomiske virkninger skønnes at medføre et årligt  

 provenu for det offentlige på i alt ca. 1,8 mia. kr.
Provenuet er sammensat  

 af mindreudgifter til dagpenge og efterløn, færre udgifter til arbejdstilbud  

 og større indtægter i form af medlemsbidrag.
Den fulde provenuvirkning opnås  

 først i det fjerde år efter regelændringernes gennemførelse.
I 1992 skønnes  

 provenuet at udgøre 700 mill. kr.
De økonomiske konsekvenser for det  

 offentlige i 1992 og 1995 skønnes til følgende beløb (PL = 1992):
 Forslaget om at hæve den generelle efterlønsalder til 62 år skønnes at  

 give en besparelse på 950 mill. kr. i 1995. Som følge af den foreslåede  

 overgangsordning vil der ikke være økonomiske konsekvenser forbundet med  

 forslaget i 1992.
 Forslaget om 20 års medlemskab af en arbejdsløshedskasse for at kunne gå  

 på efterløn skønnes at medføre en årlig merindtægt på 325 mill. kr.
 Forslaget om at 55 årige, der mister dagpengeretten, får valget mellem  

 efterløn og arbejdstilbud skønnes at give en samlet besparelse på 275 mill.  

 kr. i 1992 og 500 mill. kr. i 1995.
Forslaget om ret til efter udtræden af efterlønsordningen, een gang at  

 kunne vende tilbage, skønnes at ville medføre en besparelse på 10 mill. kr. i  

 1992 og 25 mill. kr. i 1995. Forslaget betyder, dels at nogle  

 efterlønsmodtagere for en periode vil forlade ordningen, dels en øget tilgang  

 til ordningen.
Forslaget om udvidet ret til arbejde i efterlønsperioden  

 skønnes at medføre merudgifter på 10 mill. kr. i 1992 og 150 mill. kr. i  

 1995.
Forslaget betyder, dels at nogle efterlønsmodtagere vil udvide antallet af  

 timer med arbejde, dels en øget tilgang til efterlønsordningen.
Forslaget om  

 at ændre reglen om, at man ikke de første 5 uger ved overgang til efterløn må  

 arbejde, til en regel om, at man kan fortsætte arbejde hos sin tidligere  

 arbejdsgiver, hvis arbejdstiden nedsættes til under halvdelen, skønnes at  

 medføre årlige merudgifter på 100 mill. kr.
 Forslaget om at medlemmer, der først går på efterløn som 63-årige,  

 modtager efterløn på 1. trin i hele efterlønsperioden, skønnes at medføre en  

 besparelse på 75 mill. kr. i 1992 og 125 mill. kr. i 1995.
 Forslaget om forhøjet medlemsbidrag for efterlønsmodtagere skønnes at  

 medføre en årligt merindtægt på 125 mill.kr.
For kommunerne vil forslaget betyde, at der skal tilvejebringes færre  

 arbejdstilbud til langtidsledige.
De kommunaløkonomiske konsekvenser heraf  

 vil være omfattet af den kommunale budgetgarantiordning.
Bemærkninger til lovforslagets enkelte bestemmelser Til § 1 Til nr. 1 Efter de gældende regler er det en betingelse for overgang til efterløn,  

 at medlemmet forlader arbejdslivet, og at medlemmet er dagpengeberettiget på  

 overgangstidspunktet.
Det foreslås, at der åbnes mulighed for at overgå til efterløn, hvis  

 arbejdstiden nedsættes til mindst ca. halvdelen af arbejdstiden ved  

 fuldtidsarbejde, svarende til 950 timer for fuldtidsforsikrede medlemmer og  

 600 timer for deltidsforsikrede medlemmer.
Dette gælder dog ikke drift af  

 selvstændig erhvervsvirksomhed.
Det vil således fortsat være en betingelse  

 for overgang til efterløn, at medlemmets personlige arbejde i den  

 selvstændige virksomhed er ophørt mere end midlertidigt.
Dette gælder, uanset  

 om den selvstændige virksomhed er medlemmets hoved- eller bibeskæftigelse.
 Der henvises til de almindelige bemærkninger ad 5.
Til nr. 2 Til stk. 1 og 4.
 Efter de gældende regler kan man gå på efterløn, når man er fyldt 60 år.
Det foreslås, at aldersgrænsen hæves til 62 år.
For at tilgodese de  

 medlemmer, der har haft en berettiget forventning om at kunne gå på efterløn  

 som 60-årige, foreslås det, at medlemmer, der ved lovforslagets fremsættelse  

 var fyldt 58 år, fortsat kan gå på efterløn, når de er fyldt 60 år.
 Forslagets stk. 1, nr. 3 indebærer, at det bliver muligt at fortsætte hos  

 samme arbedsgiver på nedsat tid, og det foreslås derfor præciseret, at  

 medlemmet ved overgangen til efterløn skal være berettiget til dagpenge i  

 tilfælde af ledighed.
 Efter de gældende regler er det en betingelse for at overgå til efterløn,  

 at man har været medlem af en arbejdsløshedskasse i 10 år inden for de sidste  

 15 år.
 For at styrke forsikringselementet bl.a. gennem at sikre, at  

 efterlønsmodtageren har bidraget til arbejdsløshedsforsikringen i en længere  

 periode, foreslås det, at betingelserne ændres til 20 års sammenlagt  

 medlemskab af en arbejdsløshedskasse, heraf mindst 5 år inden for de sidste  

 10 år umiddelbart inden overgangen til efterløn.
Til stk. 2 Der indføres en glidende overgangsordning, som sikrer, at ingen årgang  

 afskæres fra at kunne gå på efterløn.
Dette sker ved, at medlemmer, der er  

 født før den 1. januar 1950 kan opfylde kravet om medlemskab ved uafbrudt  

 medlemskab fra lovens ikrafttræden den 1. januar 1992 og indtil overgangen  

 til efterløn.
Medlemsperioden skal dog mindst være den nugældende på 10 år  

 inden for 15 år.
 Der henvises til de almindelige bemærkninger ad 2.
Til stk. 3 Uændret.
Der vil således fortsat være mulighed for, at direktøren for  

 Arbejdsløshedsforsikringen undtagelsesvis kan se bort fra afbrydelser i  

 medlemskabet, hvis der er en særlig arbejdsmæssig begrundelse for  

 afbrydelsen.
Til stk. 5 Det foreslås, at ledige medlemmer, der er fyldt 55 år, og som står over  

 for at miste retten til dagpenge på grund af, at de ikke længere opfylder  

 kravet om 26 ugers arbejde indenfor de sidste 3 år, får mulighed for at vælge  

 at overgå til efterløn i stedet for at få et arbejdstilbud.
Medlemmet skal  

 opfylde de almindelige betingelser for efterløn.
Der er tale om et frit valg for det enkelte medlem, der således fortsat  

 kan vælge at få et arbejdstilbud efter reglerne i arbejdstilbudsloven.  

 Reglerne i arbejdstilbudsloven berøres ikke af nærværende forslag.
Et medlem,  

 der er fyldt 60 år, har ikke krav på et arbejdstilbud og må vælge  

 efterlønnen.
 Da muligheden for overgang til efterløn fra det 55. til det 61. år  

 forudsætter, at medlemmet mister dagpengeretten, vil efterlønnen i hele  

 efterlønsperioden højst kunne udgøre 80 pct. af højeste efterløn.
 Medlemmer, der ønsker at overgå til efterløn som 55 - 61 årige skal  

 indgive ansøgning om efterløn til arbejdsløshedskassen, inden dagpengeretten  

 ophører.
 Der henvises til de almindelige bemærkninger ad 3.
Til stk. 6 Er uændret.
Bestemmelsen sikrer muligheden for at gå fra delpension til  

 efterløn som fuldtidsforsikret.
Til stk. 7 Uændret.
Til stk. 8 Uændret.
Til stk. 9 Efter de gældende regler er efterløn et »engangstilbud«.
For at  

 åbne muligheder for et mere fleksibelt tilbagetrækningsmønster på  

 arbejdsmarkedet foreslås det, at medlemmer, der forlader efterlønsordningen  

 for at vende tilbage på arbejdsmarkedet, får mulighed for een gang at  

 genindtræde i efterlønsordningen.
Forslaget indebærer, at et medlem, der ønsker at genindtræde i  

 efterlønsordningen, på genindtrædelsestidspunktet skal være  

 dagpengeberettiget - dog bortset fra arbejdskravet - og have bopæl her i  

 landet.
Medlemmet skal ved sin genindtræden kort sagt stå til rådighed for  

 arbejdsmarkedet.
 Der henvises til de almindelige bemærkninger ad 4.
Til nr. 3 Til stk. 1 Efter de gældende regler må en efterlønsmodtager have erhvervsarbejde i  

 sammenlagt 200 timer hvert kalenderår.
Såvel lønnet som ulønnet arbejde  

 medregnes.
Arbejdet medfører ikke fradrag i efterlønnen.
En efterlønsmodtager  

 må overhovedet ikke arbejde i de første 5 uger efter overgangen til efterløn.
Overskrider efterlønsmodtageren de 200 timer, må pågældende udtræde af  

 efterlønsordningen.
Der er dog mulighed for dispensation, således at  

 medlemmet kan få tilladelse til at blive i efterlønsordningen, oftest mod at  

 der sker modregning i efterlønnen for de timer, der ligger ud over de 200  

 timer.
Denne dispensationsadgang udnyttes i betydeligt omfang hos de, som  

 faktisk arbejder i efterlønsperioden, således at der i praksis kun gives  

 afslag på dispensation ved store overskridelser, hvor der ikke er  

 undskyldelige omstændigheder.
Der er endvidere mulighed for, at et medlem,  

 der ved overgangen til efterløn har bibeskæftigelse, der overstiger 200 timer  

 om året, kan få en forhåndstilladelse til at bevare denne beskæftigelse i  

 efterlønsperioden, oftest mod at der sker modregning i efterlønnen for de  

 timer, der ligger ud over 200.
Det foreslås, at fuldtidsforsikrede efterlønsmodtagere får mulighed for at  

 arbejde i 950 timer i hvert kalenderår, hvilket svarer til ca. halvdelen af  

 timetallet for fuldtidsarbejde.
Deltidsforsikrede efterlønsmodtagere får  

 mulighed for at arbejde i 600 timer hvert kalenderår.
Bestemmelsen om at  

 efterlønsmodtagere overhovedet ikke må arbejde i de første 5 uger efter  

 overgangen til efterløn opretholdes som hovedregel, men det foreslås, at den  

 modificeres i de situationer, hvor medlemmet ønsker at fortsætte sin  

 beskæftigelse hos sin hidtidige arbejdsgiver.
Det foreslås derfor,at  

 medlemmet i de første 5 uger efter overgangen til efterløn højst må arbejde  

 18 timer pr. uge hos sin hidtidige arbejdsgiver.
Til stk. 2 Det foreslås, at bestemmelsen om at en efterlønsmodtager ikke må udøve  

 vedvarende selvstændig virksomhed eller arbejde i en selvstændig virksomhed,  

 der ejes eller drives af efterlønsmodtagerens ægtefælle eller samlever,  

 videreføres.
Dette hænger sammen med, at det ikke er muligt at kontrollere  

 omfanget af selvstændig virksomhed.
Ligeledes vil etablering af vedvarende  

 selvstændig virksomhed i efterlønsperioden blive betragtet som genindtræden i  

 arbejdslivet, fordi arbejdstiden ikke kan kontrolleres.
Også begrænsningen af  

 retten til arbejdet i ægtefælles/samlevers virksomhed hænger sammen med  

 kontrolhensyn.
Det foreslås samtidig at fastholde reglen om, at der ikke skal ske fradrag  

 for de første 200 timers arbejde.
Det er tanken at fastsætte regler om, at  

 timer ud over 200 skal medføre fradrag i efterlønnen efter samme principper  

 som på dagpengeområdet.
Det er således tanken at indføre et  

 »efterlønskort« i lighed med dagpengekortet, hvor  

 efterlønsmodtageren skal påføre sine arbejdstimer.
Der vil herefter som  

 hovedregel blive udbetalt efterløn minus det antal timer, der er arbejdet ud  

 over de 200 timer.
Til stk. 3 Uændret.
Til stk. 4 Uændret.
Til stk. 5. og stk. 6 Det foreslås, at direktøren for Arbejdsløshedsforsikringen efter  

 forhandling med Landsarbejdsnævnet fastsætter de nærmere regler om arbejde i  

 efterlønsperioden, samt at der sker en videreførelse af den adgang direktøren  

 har til efter forhandling med Landsarbejdsnævnet at fastsætte regler om, at  

 der ved særlige omstændigheder kan gives tilladelse til, at en  

 efterlønsmodtager, der har arbejdet i større omfang end tilladt, kan forblive  

 i efterlønsordningen.
Endelig foreslås det, at muligheden for at give  

 forhåndstilsagn til bibeskæftigelse i efterlønsperioden ud over 200 timer om  

 året ophæves, da denne regel efter en udvidelse af adgangen til at arbejde  

 ikke længere vil have nogen praktisk betydning.
 Der henvises til de almindelige bemærkninger ad 5.
Til nr. 4 og 6 Det foreslås, at nedgangen til 80 pct. af højeste dagpengebeløb ikke  

 udskydes på grund af en arbejdsperiode.
Denne regel svarer til den gældende  

 regel, hvorefter perioder med delpension efter lov om delpension sidestilles  

 med perioder med efterløn.
Det er således alene tidspunktet for den første  

 overgang til efterløn, der er afgørende for, hvornår efterlønnen ydes med 80  

 pct. af højeste dagpenge.
Til nr. 5 og 7 Efter de gældende regler kan et medlem, der overgår til efterløn, modtage  

 efterløn med et beløb, der svarer til medlemmets dagpengesats, lige så længe  

 medlemmet ville have været berettiget til dagpenge i tilfælde af ledighed.
Det betyder f. eks., at et medlem, der som 60-årig går på efterløn fra  

 beskæftigelse, vil kunne få efterløn svarende til den individuelle  

 dagpengesats i op til 21/2 år.
Herefter udbetales efterlønnen med højst 80  

 pct. af højeste dagpenge.
Det foreslås, at medlemmer, der venter med at gå på efterløn, til de er  

 fyldt 63 år, og som på overgangstidspunktet ville være berettiget til  

 dagpenge i mindst 2 år, får udbetalt efterløn i hele efterlønsperioden  

 svarende til deres individuelle dagpengesats.
Et medlem kan således få  

 efterløn på højeste trin i op til 2 år længere end efter de gældende regler.
 Forslaget tager sigte på de medlemmer, der stort set er i fuld  

 beskæftigelse før overgangen til efterløn, og er tænkt som et incitament til,  

 at de bliver længere på arbejdsmarkedet.
 Forslaget får kun virkning for de medlemmer, der overgår til efterløn  

 efter lovens ikrafttræden.
 Der henvises til de almindelige bemærkninger ad 6.
Til nr. 8 Efter de gældende regler fastsætter arbejdsministeren regler om arbejdes  

 og indtægters betydning for efterlønnens størrelse.
Det foreslås, at bemyndigelsen tillægges direktøren for  

 Arbejdsløshedsforsikringen, og at den udvides til også at omfatte  

 udbetalinger fra pensionsopsparings- og pensionsforsikringsordninger, der  

 finder sted i efterlønsperioden eller inden for det sidste år inden overgang  

 til efterløn.
Der åbnes herigennem mulighed for at fastsætte ensartede  

 fradragsregler for alle pensionsopsparings- og pensionsforsikringsordninger.
 Der henvises til de almindelige bemærkninger ad 8.
Til nr. 9 Efter de gældende regler betaler arbejdsløshedskassen 1/2 medlemsbidrag  

 til staten for efterlønsmodtagere svarende til 4 gange højeste dagpenge.
Det  

 betyder i praksis, at efterlønsmodtagere betaler et mindre  

 arbejdsløshedskassekontingent end andre medlemmer.
Det foreslås, at der for efterlønsmodtagere, der modtager efterløn på  

 højeste sats, indbetales samme medlemsbidrag som for andre medlemmer,  

 herunder også medlemmer, der modtager dagpenge.
Det betyder, at  

 medlemsbidraget for efterlønsmodtagere efter forslaget vil udgøre 8 gange  

 dagpengenes højeste beløb.
 Det foreslås endvidere, at der for efterlønsmodtagere på 80 pctsatsen skal  

 betales medlemsbidrag på 80 pct. af højeste dagpenge.
 Der henvises til de almindelige bemærkninger ad 7.
Til § 2 Det foreslås, at lovforslaget træder i kraft den 1. januar 1992.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget 1. § 75 a affattes således:
» § 75 a.
Efterløn ydes efter ansøgning til ældre medlemmer,  

 der forlader arbejdslivet eller fremtidig højst vil arbejde 950 timer årligt  

 for fuldtidsforsikrede, 600 timer årligt for deltidsforsikrede, jf. § 75 c.
 Stk. 2. Et medlem, der driver selvstændig erhvervsvirksomhed kan  

 dog først overgå til efterløn, når det personlige arbejde i virksomheden er  

 ophørt mere end midlertidigt, jf. § 57, stk. 3.
Stk. 3. Efterløn kan tidligst ydes fra det tidspunkt, hvor  

 arbejdsløshedskassen har modtaget medlemmets skriftlige ansøgning.« § 75 a.
Efterløn ydes efter begæring til ældre medlemmer, der  

 forlader arbejdslivet før det 67. år, hvad enten tilbagetrædelse sker fra  

 beskæftigelse eller ledighed.
 2. § 75 b, affattes således:
» § 75 b.
Ret til at overgå til efterløn har medlemmer af  

 anerkendte arbejdsløshedskasser, 1) som er fyldt 62 år, jf. dog stk. 4 og 5, 2) som har været medlem i sammenlagt 20 år, heraf mindst 5 år inden for de  

 sidste 10 år inden overgangen til efterløn, jf. dog stk. 2, 3) som ved overgang til efterløn ville opfylde betingelserne for ret til  

 dagpenge i tilfælde af ledighed, og 4) som har bopæl her i riget, bortset fra Færøerne og Grønland.
Stk. 2. Medlemmer, der er født før den 1. januar 1950 kan tillige  

 opfylde kravet om medlemskab, jf. stk. 1, nr. 2 ved uafbrudt medlemskab fra  

 1. januar 1992 til overgangen til efterløn.
Medlemsperioden skal dog mindst  

 udgøre 10 år inden for de sidste 15 år.
 Stk. 3. Direktøren for Arbejdsløshedsforsikringen kan  

 undtagelsesvis bestemme, at der ved afgørelsen af, om kravet om medlemskab  

 efter stk. 2, 1. pkt. er opfyldt, kan ses fra afbrydelser i medlemskabet.
 Stk. 4. Medlemmer, der er fyldt 58 år den 1. oktober 1991, kan  

 overgå til efterløn, når de er fyldt 60 år.
 Stk. 5. Et medlem, der er fyldt 55 år og har ret til et  

 arbejdstilbud, kan, såfremt de øvrige betingelser i stk. 1-3 er opfyldt,  

 indtil den 1. januar 1996 overgå til efterløn, når retten til dagpenge  

 ophører, jf. § 55, stk. 1, eller § 72, stk. 1. Et medlem, som er fyldt 60 år,  

 kan, såfremt de almindelige betingelser i stk. 1-3 er opfyldt, overgå til  

 efterløn, når retten til dagpenge ophører, jf. § 55, stk. 1, eller § 72, stk.  

 1. Medlemmet skal indgive en skriftlig ansøgning om efterløn til sin  

 arbejdsløshedskasse, inden dagpengeretten ophører.
Stk. 6. Medlemmer, der ønsker at overgå til efterløn som  

 fuldtidsforsikrede, jf. § 75 d, stk. 2, fra delpension efter lov om  

 delpension, skal anmode herom inden delpensionens bortfald.
Nærmere regler om  

 overgangen fastsættes af direktøren for arbejdsløshedsforsikringen.
 Stk. 7. Retten til efterløn ophører ved udgangen af den måned,  

 hvori medlemmet fylder 67 år.
Stk. 8. Medlemmer, der modtager ydelser efter lov om social  

 pension eller tilsvarende udenlandsk lovgivning kan ikke samtidig modtage  

 efterløn.
Dog kan efterløn ydes til medlemmer, der 1) frasiger sig invaliditetssydelse eller 2) modtager invaliditetsydelse på grund af hørehandicap.
Stk. 9. Medlemmer, der er udtrådt af efterlønsordningen, kan ikke  

 på ny overgå til efterløn.
Dog kan et medlem, der udtræder af  

 efterlønsordningen på grund af tilbagevenden til arbejdsmarkedet, een gang  

 genindtræde i efterlønsordningen.
Ved genindtrædelsen skal medlemmet opfylde  

 betingelserne for ret til dagpenge i tilfælde af ledighed, dog bortset fra  

 arbejdskravet efter § 55, stk. 1 og § 72, stk. 1, samt have bopæl her i riget  

 bortset fra Færøerne og Grønland.
§ 75 b.
Ret til efterløn har medlemmer af anerkendte  

 arbejdsløshedskasser, 1) som er fyldt 60 år, 2) som inden for de sidste 15 år sammenlagt har været medlem i mindst 10  

 år, jf. dog stk. 2, 3) som ved overgang til efterløn opfylder betingelserne for ret til  

 dagpenge, og 4) som har bopæl her i riget, bortset fra Færøerne og Grønland.
Stk. 2. Medlemmer, der inden den 6. maj 1980 er fyldt 50 år, kan  

 tillige opfylde kravet om medlemskab, jf. stk. 1, nr. 2, ved medlemskab fra  

 den 6. maj 1980 til overgangen til efterløn.
Medlemsperioden skal dog mindst  

 udgøre 5 år inden for de sidste 10 år.
 Stk. 3. Direktøren for arbejdsløshedsforsikringen kan  

 undtagelsesvis bestemme, at der ved afgørelsen af, om kravet om medlemskab  

 efter stk. 2, 1. pkt., er opfyldt, ses bort fra afbrydelser i medlemskabet.
Stk. 4. Medlemmer, der ønsker at overgå til efterløn som  

 fuldtidsforsikrede, jf. § 75 d, stk. 2, fra delpension efter lov om  

 delpension, skal anmode herom inden delpensionens bortfald.
Nærmere regler om  

 overgangen fastsættes af direktøren for arbejdsløshedsforsikringen.
 Stk. 5. Retten til efterløn ophører ved udgangen af den måned,  

 hvori medlemmet fylder 67 år.
Stk. 6. Medlemmer, der modtager ydelser efter lov om social  

 pension eller tilsvarende udenlandsk lovgivning, kan ikke samtidig modtage  

 efterløn.
Dog kan efterløn ydes til medlemmer, der 1) frasiger sig invaliditetsydelse eller 2) modtager invaliditetsydelse på grund af hørehandicap.
 Stk. 7. Medlemmer, der er udtrådt af efterlønsordningen, kan ikke  

 på ny overgå til efterløn.
 3. § 75 c affattes således:
» § 75 c.
Det er en betingelse for at bevare retten til  

 efterløn, at medlemmet ikke har haft erhvervsarbejde, herunder  

 ikke-indtægtsgivende arbejde, i de første 5 uger efter overgangen til  

 efterløn.
I tilfælde, hvor medlemmet bevarer tilknytningen til sin hidtidige  

 arbejdsgiver, er det dog en betingelse, at den ugentlige arbejdstid i de  

 første 5 uger efter overgangen til efterløn højst udgør 18 timer.
Det er  

 herudover en betingelse for at bevare retten til efterløn, at medlemmet pr.  

 kalenderår ikke har haft erhvervsarbejde af større omfang end 950 timer for  

 fuldtidsforsikrede, 600 timer for deltidsforsikrede medlemmer.
Stk. 2. Erhvervsarbejdet må ikke udføres som vedvarende  

 selvstændig virksomhed eller som arbejde i en selvstændig virksomhed, der  

 ejes eller drives af medlemmets ægtefælle eller samlever.
Arbejde ud over 200  

 timer inden for et kalenderår medfører fradrag i efterlønnen.
Stk. 3. Perioder, i hvilke medlemmet modtager sygedagpenge efter  

 dagpengeloven, medregnes som arbejdsperioder efter forholdet mellem det  

 gennemsnitlige ugentlige timetal i den periode, der danner grundlaget for  

 fastsættelse af sygedagpengene efter dagpengeloven, og en arbejdsuge med fuld  

 sædvanlig arbejdstid.
Perioder med løn under sygdom medregnes tilsvarende.
 Stk. 4. Arbejde i efterlønsperioden medregnes ikke i  

 arbejdsperioderne efter § 55 og § 72.
 Stk. 5. Direktøren for Arbejdsløshedsforsikringen fastsætter efter  

 forhandling med Landsarbejdsnævnet regler om arbejde i efterlønsperioden,  

 samt regler om at der ved særlige omstændigheder kan gives tilladelse til, at  

 et medlem, der har overtrådt reglerne i stk. 1 eller regler udstedt i medfør  

 heraf, kan forblive i efterlønsordningen.
 Stk. 6. Til tilladelsen kan knyttes økonomiske vilkår.
§ 75 c.
Det er en betingelse for at bevare ret til efterløn, at  

 medlemmet ikke har haft erhvervsarbejde de første 5 uger efter overgangen til  

 efterløn, og at medlemmet i efterlønsperioden i øvrigt ikke har haft  

 erhvervsarbejde, herunder ikke-indtægtsgivende arbejde, af større omfang end  

 sammenlagt 200 timer inden for et kalenderår.
Direktøren for  

 arbejdsløshedsforsikringen fastsætter nærmere regler herom efter forhandling  

 med landsarbejdsnævnet.
Stk. 2. Perioder, i hvilke medlemmet modtager sygedagpenge efter  

 dagpengeloven, medregnes som arbejdsperioder efter forholdet mellem det  

 gennemsnitlige ugentlige timetal i den periode, der danner grundlag for  

 fastsættelsen af sygedagpengene efter dagpengeloven, og en arbejdsuge med  

 fuld sædvanlig arbejdstid.
Perioder med løn under sygdom medregnes Stk. 3. Arbejde i efterlønsperioden medregnes ikke i  

 arbejdsperioderne efter § 55 og § 72.
Stk. 4. Direktøren for Arbejdsløshedsforsikringen kan efter  

 forhandling med Landsarbejdsnævnet fastsætte regler om, at der ved særlige  

 omstændigheder kan meddeles tilladelse til, 1) at et medlem, der har overtrådt reglerne i stk. 1 eller regler  

 udfærdiget i medfør heraf, kan forblive i efterlønsordningen, 2) at et medlem, der ved overgangen til efterløn har bibeskæftigelse, kan  

 bevare denne beskæftigelse efter overgangen til efterløn, selv om arbejdets  

 omfang i mindre grad må antages at overstige det efter stk. 1 tilladte.
 Stk. 5. Til tilladelserne kan knyttes økonomiske vilkår.
 4. § 75 d, stk. 3, 2. og 3 pkt., affattes således:
»Perioder, hvor medlemmet har været udtrådt af efterlønsordningen,  

 jf. § 75 b, stk. 9, eller har modtaget delpension efter lov om delpension,  

 ligestilles med perioder med efterløn.
Arbejde i disse perioder forlænger  

 ikke den i 1. pkt. nævnte periode.« § 75 d. - - - Stk. 3. Fra det tidspunkt, da medlemmets dagpenge vil være ophørt  

 efter § 5r, stk. 1, kan efterlønnen dog højst udgøre 80 pct. af højeste  

 dagpenge efter § 47. Perioder med delpension efter lov om delpension  

 ligestilles med perioder med efterløn.
Arbejde i perioder med delpension  

 forlænger ikke den i 1. pkt. nævnte periode.
 5. I § 75 d indsættes efter stk. 3 som nyt stk.:
» Stk. 4. Til et medlem der ved overgangen til efterløn er  

 fyldt 63 år, og som på overgangstidspunktet ville være berettiget til  

 dagpenge i mindst 2 år jf. § 55, stk. 1, ydes efterløn i hele  

 efterlønsperioden efter stk. 1.« Stk. 4 bliver herefter stk. 5.
 6. § 75 e, stk. 2, 2. og 3. pkt. affattes således:
»Perioder, hvor medlemmet har været udtrådt af efterlønsordningen,  

 jf. § 75 b, stk. 9, eller har modtaget delpension efter lov om delpension,  

 ligestilles med perioder med efterløn.
Arbejde i disse perioder forlænger  

 ikke den i 1. pkt. nævnte periode.« § 75 e. - - - Stk. 2. Fra det tidspunkt, da medlemmets dagpengeret vil være  

 ophørt efter § 72, stk. 1, kan efterlønnen dog højst udgøre 80 pct. af  

 højeste dagpenge efter § 70. Perioder med delpension efter lov om delpension  

 ligestilles med perioder med efterløn.
Arbejde i perioder med delpension  

 forlænger ikke den i 1. pkt. nævnte periode.
 7. I § 75 e indsættes efter stk. 2 som nyt stk.:
» Stk. 3. Til et medlem, der ved overgangen til efterløn er  

 fyldt 63 år, og som på overgangstidspunktet ville være berettiget til  

 dagpenge i mindst 2 år, jf. § 72, stk. 1, ydes efterløn i hele  

 efterlønsperioden efter stk. 1.« Stk. 3 bliver herefter stk. 4.
 8. § 75 g, stk. 1, affattes således:
» § 75 a.
Direktøren for Arbejdsløshedsforsikringen fastsætter  

 efter forhandling med Landsarbejdsnævnet regler om, hvilken betydning arbejde  

 og indkomst i efterlønsperioden skal have for størrelsen af efterlønnen.  

 Endvidere fastsættes regler om betydningen af pensionsopsparings- og  

 pensionsforsikringsordninger, der kommer til udbetaling i efterlønsperioden  

 eller inden for det sidste år før overgangen til efterløn.« § 75 g.
Arbejdsministeren fastsætter efter indstilling fra  

 direktøren for arbejdsløshedsforsikringen, der har forhandlet med  

 landsarbejdsnævnet, regler om, hvilken betydning arbejde og indtægt i  

 efterlønsperioden skal have for størrelsen af efterlønnen.
 9. § 76, stk. 1, sidste pkt. affattes således:
»For efterlønsmodtagere indbetales det beløb, som er fastsat i medfør  

 af 1. pkt., dog indbetales kun 80 pct. af dette beløb for efterlønsmodtagere,  

 der modtager efterløn efter §§ 75 d, stk. 3 og 75 e, stk. 2.« § 76. Kassen indbetaler for hvert medlem, bortset fra medlemmer,  

 der ikke kan pålægges bidrag efter stk. 6 og 7, et beløb til staten, der på  

 årsbasis svarer til 8 gange dagpengenes størrelse pr. 1. juli det foregående  

 år, hvis dette er en mandag og ellers dagpengenes størrelse den mandag der  

 ligger nærmest den. 1. juli jf. § 46, stk. 2. For medlemmer af en  

 arbejdsløshedskasse for selvstændigt erhvervsdrivende indbetaler kassen dog  

 et beløb til staten, der på årsbasis svarer til 9,3 gange dagpengenes  

 størrelse pr. 1. juli, hvis dette er en mandag og ellers dagpengenes  

 størrelse den mandag der ligger nærmest den 1. juli.
For efterlønsmodtagere  

 indbetales kun halvdelen af det beløb, som er fastsat i medfør af 1. pkt.
Efter 2. behandling den 18. december 1991 § 1 I lov om arbejdsformidling og arbejdsløshedsforsikring m.v., jf.  

 lovbekendtgørelse nr. 632 af 2. september 1991, foretages følgende ændringer:
 1. § 43, stk. 4, affattes således:
»Stk. 4. Medlemmer, der modtager efterløn eller  

 overgangsydelse, bevarer medlemskab af kassen uanset bestemmelserne i stk. 1  

 og stk. 2.« 2. § 75 a affattes således:
» § 75 a.
Efterløn ydes efter ansøgning til ældre medlemmer,  

 der forlader arbejdslivet før det fyldte 67. år, hvad enten tilbagetrædelsen  

 sker fra beskæftigelse, overgangsydelse eller ledighed.
 Stk. 2. Et medlem, der driver selvstændig erhvervsvirksomhed, kan  

 først overgå til efterløn, når det personlige arbejde i virksomheden er  

 ophørt mere end midlertidigt, jf. § 57, stk. 3.
Stk. 3. Efterløn kan tidligst ydes fra det tidspunkt, hvor  

 arbejdsløshedskassen har modtaget medlemmets skriftlige ansøgning.« 3. § 75 b affattes således:
» § 75 b.
Ret til efterløn har medlemmer af anerkendte  

 arbejdsløshedskasser, 1) som er fyldt 60 år, 2) som har været medlem i mindst 20 år inden for de sidste 25 år, jf. dog  

 stk. 2, 3) som ved overgang til efterløn opfylder betingelserne for ret til  

 dagpenge eller modtager overgangsydelse, og 4) som har bopæl her i riget bortset fra Færøerne og Grønland.
Stk. 2. Medlemmer, der er født før den 1. marts 1952, kan tillige  

 opfylde kravet om medlemskab, jf. stk. 1, nr. 2, ved uafbrudt medlemskab fra  

 31. marts 1992 til overgangen til efterløn.
Medlemsperioden skal dog mindst  

 udgøre 10 år inden for de sidste 15 år.
Stk. 3. Direktøren for Arbejdsløshedsforsikringen kan  

 undtagelsesvis bestemme, at der ved afgørelsen af, om kravet om medlemskab  

 efter stk. 2, 1. pkt., er opfyldt, kan ses bort fra afbrydelser i  

 medlemskabet.
Indtil udgangen af 1992 kan direktøren undtagelsesvis bestemme,  

 at en person, der på grund af kortvarigt fravær fra arbejdsmarkedet har været  

 forhindret i at blive optaget i en kasse senest den 31. marts 1992, kan  

 stilles, som om optagelsen var sket den 31. marts 1992.
Stk. 4. Medlemmer, der ønsker at overgå til efterløn som  

 fuldtidsforsikrede, jf. § 75 d, stk. 2, fra delpension efter lov om  

 delpension, skal anmode herom inden delpensionens bortfald.
Nærmere regler om  

 overgangen fastsættes af direktøren for Arbejdsløshedsforsikringen.
 Stk. 5. Retten til efterløn ophører ved udgangen af den måned,  

 hvori medlemmet fylder 67 år.
Stk. 6. Medlemmer, der modtager ydelser efter lov om social  

 pension eller tilsvarende udenlandsk lovgivning, kan ikke samtidig modtage  

 efterløn.
Dog kan efterløn ydes til medlemmer, der 1) frasiger sig invaliditetsydelse eller 2) modtager invaliditetsydelse på grund af hørehandicap.
Stk. 7. Medlemmer, der er udtrådt af efterlønsordningen, kan ikke  

 på ny overgå til efterløn.
Dog kan et medlem, der udtræder af  

 efterlønsordningen på grund af tilbagevenden til arbejdslivet, een gang  

 genindtræde i efterlønsordningen.
Ved genindtrædelsen skal medlemmet opfylde  

 betingelserne for ret til dagpenge ved ledighed, dog bortset fra  

 arbejdskravet efter § 55, stk. 1, og § 72, stk. 1, samt have bopæl her i  

 riget bortset fra Færøerne og Grønland.
Stk. 8. Direktøren for Arbejdsløshedsforsikringen kan efter  

 forhandling med Landsarbejdsnævnet fastsætte nærmere regler om overgang til,  

 udtræden af og genindtræden i efterlønsordningen.« 4. I § 75 c indsættes efter stk. 1 som nyt stykke:
»Stk. 2. Erhvervsarbejdet må ikke udføres som vedvarende  

 selvstændig virksomhed eller som arbejde i en selvstændig virksomhed, der  

 ejes eller drives af medlemmets ægtefælle.
Begrænsningen gælder dog ikke  

 mindre jordbrug.« Stk. 2-5 bliver herefter stk. 3-6.
 5. I § 75 d indsættes efter stk. 3 som nye stykker:
» Stk. 4. Til et medlem, der ved overgangen til efterløn er  

 fyldt 63 år, og som på overgangstidspunktet ville være berettiget til  

 dagpenge i mindst 2 år, jf. § 55, stk. 1, ydes efterløn i hele  

 efterlønsperioden efter stk. 1.« Stk. 5. Ved beregning af tidspunktet for overgang til den i stk.  

 3, 1. pkt., nævnte periode ses der bort fra en periode, hvor medlemmet har  

 været udtrådt af efterlønsordningen, jf. § 75 b, stk. 7.
Stk. 6. Efterløn til medlemmer, der overgår fra overgangsydelse,  

 ydes med det i § 75 i, stk. 4, nævnte beløb.' Stk. 4 bliver herefter stk. 7.
 6. I § 75 e indsættes efter stk. 2 som nye stykker:
 Stk. 3. Til et medlem, der ved overgangen til efterløn er fyldt 63  

 år, og som på overgangstidspunktet ville være berettiget til dagpenge i  

 mindst 2 år, jf. § 72, stk. 1, ydes efterløn i hele efterlønsperioden efter  

 stk. 1.
 Stk. 4. Ved beregning af tidspunktet for overgang til den i stk.  

 2, 1. pkt., nævnte periode ses der bort fra en periode, hvor medlemmet har  

 været udtrådt af efterlønsordningen, jf. § 75 b, stk. 7.
Stk. 5. Efterløn til medlemmer, der overgår fra overgangsydelse,  

 ydes med det i § 75 i, stk. 4, nævnte beløb.' Stk. 3 bliver herefter stk. 6.
 7. Efter kapitel 11 b, Feriedagpenge, indsættes som nyt kapitel:
»Kapitel 11 c Overgangsydelse § 75 i.
Ret til at overgå til overgangsydelse har indtil udgangen  

 af 1995 medlemmer af anerkendte arbejdsløshedskasser, 1) som er i alderen 55-59 år, 2) som har ret til et arbejdstilbud efter lov om arbejdstilbud til ledige, 3) som ved et fortsat medlemskab ville kunne opfylde anciennitetskravet  

 for at kunne gå på efterløn ved det fyldte 60. år, og 4) som har bopæl her i riget bortset fra Færøerne og Grønland.
Stk. 2. Et medlem, der ønsker at overgå til overgangsydelse, skal  

 indgive en skriftlig ansøgning herom til arbejdsløshedskassen senest en måned  

 efter det tidspunkt, hvor arbejdsløshedskassen indberetter til  

 Arbejdsformidlingen, at medlemmet er berettiget til et arbejdstilbud.
Hvis  

 medlemmet ikke tilkendegiver et ønske om overgang til overgangsydelse, vil  

 medlemmet få et konkret arbejdstilbud.
Efter at der er afgivet et konkret  

 arbejdstilbud, kan medlemmet dog vælge at overgå til overgangsydelse, hvis  

 der skriftligt ansøges herom til arbejdsløshedskassen senest en måned efter,  

 at det konkrete arbejdstilbud er afgivet.
 Stk. 3. Indtil det tidspunkt, hvor medlemmets dagpengeret ville  

 være ophørt efter § 55, stk. 1, eller § 72, stk. 1, ydes overgangsydelsen med  

 et beløb, der svarer til medlemmets dagpenge beregnet efter § 51, stk. 1, jf.  

 § 47 eller § 70, eller udbetalt efter § 51, stk. 5. Arbejde i denne periode  

 medregnes ikke i arbejdsperioder efter § 55 og § 72.
 Stk. 4. Efter udløbet af den i stk. 3 nævnte periode udgør  

 overgangsydelsen et fast beløb på 80 pct. af højeste dagpenge efter § 47  

 eller § 70.
 Stk. 5. Overgangsydelse efter stk. 3 og stk. 4 afrundes til  

 nærmeste hele kronebeløb.
 Stk. 6. Retten til overgangsydelse ophører ved udgangen af den  

 måned, hvor medlemmet fylder 60 år, eller ved overgang til efterløn.
§ 75 j.
Arbejde og indtægter medfører fradrag i overgangsydelsen.
Stk. 2. Arbejde må ikke udføres som vedvarende selvstændig  

 virksomhed eller som arbejde i en selvstændig virksomhed, der ejes eller  

 drives af medlemmets ægtefælle.
Begrænsningen gælder dog ikke mindre  

 jordbrug.
§ 75 k.
Medlemmet bevarer ret til overgangsydelse, selv om  

 betingelserne for at generhverve retten til dagpenge, jf. § 55, stk. 4, eller  

 § 72, stk. 4, er opfyldt, medmindre medlemmet over for arbejdsløshedskassen  

 skriftligt tilkendegiver ønske om at udnytte sin dagpengeret.
§ 75 l.
Medlemmer, der modtager ydelser efter lov om social  

 pension eller tilsvarende udenlandsk lovgivning, kan ikke samtidig modtage  

 overgangsydelse.
Dog kan overgangsydelse ydes til medlemmer, der 1) frasiger sig invaliditetsydelse eller 2) modtager invaliditetsydelse på grund af hørehandicap.
§ 75 m.
Overgangsydelse udbetales bagud for 4 henholdsvis 5 uger,  

 således at hver udbetalingsperiode slutter næstsidste søndag i en måned.  

 Direktøren for Arbejdsløshedsforsikringen kan efter forhandling med  

 Landsarbejdsnævnet ændre en udbetalingsperiode, når særlige forhold taler  

 herfor.
 Stk. 2. Overgangsydelse kan ikke udbetales til medlemmer, der i  

 længere tid opholder sig i udlandet.
 Stk. 3. Overgangsydelse kan ikke udbetales til et medlem, som ved  

 domstols- eller administrativ afgørelse er berøvet sin frihed.
§ 75 n.
Nærmere regler om anvendelse af bestemmelserne i dette  

 kapitel fastsættes af direktøren for Arbejdsløshedsforsikringen efter  

 forhandling med Landsarbejdsnævnet.
Stk. 2. Direktøren for Arbejdsløshedsforsikringen kan efter  

 forhandling med Landsarbejdsnævnet fastsætte regler om retten til  

 overgangsydelse, hvis medlemmet er omfattet af strejke eller lockout  

 (konflikt).« 8. I § 76, stk. 6, 2. pkt., indsættes efter  

 »ledige,»: »overgangsydelse«.
 9. I § 79, stk. 1, ændres »kapitel 11 a og kapitel 11  

 b« til: »kapitel 11 a, kapitel 11 b og kapitel 11 c«.
 10. I § 81, stk. 1, nr. 3, ændres »kapitel 11 a og  

 kapitel 11 b« til: »kapitel 11 a, kapitel 11 b og kapitel 11  

 c«.
 11. I § 86, stk. 1 (2 gange), stk. 2, stk. 4 og  

stk. 9, ændres »dagpenge eller efterløn« til:  

 »dagpenge, overgangsydelse eller efterløn«.
 12. I § 86, stk. 1, ændres »dagpenge- eller  

 efterlønsbeløbet« til: »dagpenge-, overgangsydelses- eller  

 efterlønsbeløbet«.
 13. I § 86, stk. 3, stk. 4 og stk. 6, ændres  

 »dagpenge- eller efterlønsbeløb« til: »dagpenge-,  

 overgangsydelses- eller efterlønsbeløb«.
 14. I § 87, stk. 1, stk. 2 og stk. 3, indsættes  

 efter »dagpenge,»: »overgangsydelse,».
 15. I § 90 indsættes efter »dagpenge-»: »,  

 overgangsydelse-».
 16. I § 92 indsættes efter »om  

 arbejdsløshedsforsikringen«: », om overgangsydelse«.
 17. I § 95 indsættes efter »feriedagpenge«:  

 », ret til overgangsydelse«.
 18. I § 98, stk. 2, 1. pkt., indsættes efter  

 »dagpengeret,»: »ret til overgangsydelse,».
 19. I § 98, stk. 2, 1. pkt., indsættes efter  

 »dagpenge«: », overgangsydelse«.
§ 2 Loven træder i kraft den 1. marts 1992.
