Vejledning for diagnose og behandling af  

 seksuelt overførbare sygdomme Indholdsfortegnelse FORORD KAPITEL 1.
INDLEDNING KAPITEL 2.
LÆGERS PLIGT OG PATIENTERS RET VED  

 BEKÆMPELSE AF SMITSOMME SYGDOMME 2.1 TAVSHEDSPLIGT OG VIDEREGIVELSE AF  

 HELBREDSOPLYSNINGER 2.2 INFORMATION OG SAMTYKKE 2.3 UNGE UNDER 18 ÅR KAPITEL 3.
FOREBYGGELSE KAPITEL 4.
SMITTEBEKÆMPELSE 4.1 RÅDGIVNING, VEJLEDNING OG PRAKTISK  

 UDFØRELSE KAPITEL 5.
SUNDHEDSSTYRELSENS MELDESYSTEM FOR  

 SMITSOMME SYGDOMME 5.1 INDIVIDUEL ANMELDELSE AF AIDS OG  

 HEPATITIS B 5.2 ANONYM INDIVIDUEL ANMELDELSE AF  

 GONORÉ OG SYFILIS 5.3 HIV-INFEKTION 5.4 LABORATORIEANMELDELSE AF OKULO-GENITAL  

 KLAMYDIA OG GONORÉ SPECIELLE DEL KAPITEL 6.
KLAMYDIA 6.1 ÆTIOLOGI, EPIDEMIOLOGI 6.2 SYMPTOMER 6.3 DIAGNOSE 6.4 BEHANDLING 6.4.1 Ukompliceret  

 klamydia 6.4.2 Kompliceret klamydia 6.4.3 Klamydia hos  

 nyfødte 6.5 KONTROL EFTER BEHANDLING KAPITEL 7.
GONORÉ 7.1 ÆTIOLOGI, EPIDEMIOLOGI 7.2 SYMPTOMER 7.3 DIAGNOSE 7.4 BEHANDLING 7.4.1 Ukompliceret  

 gonoré 7.4.2 Kompliceret gonoré  

 (salpingitis/epididymitis) 7.4.3  

 Svælggonoré 7.4.4 Gonokoksepsis (dissemineret  

 gonokokinfektion) 7.4.5 Gonoroisk konjunktivit hos  

 nyfødte 7.5 KONTROL EFTER BEHANDLING KAPITEL 8.
SYFILIS, VENERISK LYMFEKNUDESVULST OG  

 VENERISKE SÅR 8.1 SYFILIS 8.1.1 Ætiologi,  

 epidemiologi 8.1.2 Symptomer 8.1.3 Diagnose 8.1.4 Behandling 8.1.4.1 Tidlig syfilis af mindre end et  

 års varighed (primær syfilis, sekundær syfilis og latent  

 syfilis) 8.1.4.2 Sværere tilfælde af  

 sekundær syfilis (affektion af meninges, iridocyclitis, hepatitis  

 etc.) 8.1.4.3 Syfilis af mere end et års  

 varighed (latent syfilis af mere end et års varighed, latent syfilis af  

 ukendt varighed og tertiær syfilis med undtagelse af  

 neurosyfilis) 8.1.4.4 Neurosyfilis 8.1.4.5 Kongenit syfilis 8.1.5 Lumbalpunktur 8.1.6 Herxheimer-reaktion 8.1.7 Syfilis i  

 graviditeten 8.1.8 Syfilis og  

 hiv-infektion 8.1.9 Kontrol efter  

 behandling 8.2 ANDRE SYGDOMME MED  

 GENITALSÅR 8.2.1 Venerisk lymfeknudesvulst  

 (lymphogranuloma venereum) 8.2.2 Venerisk sår (ulcus molle,  

 soft chancre, chancroid) 8.2.3 Herpes genitalis KAPITEL 9.
GENITAL CANDIDOSE  

 (GÆRSVAMP) 9.1 ÆTIOLOGI, EPIDEMIOLOGI,  

 SYMPTOMER 9.2 DIAGNOSE 9.3 BEHANDLING KAPITEL 10.
TRICHOMONIASIS 10.1 ÆTIOLOGI, EPIDEMIOLOGI,  

 SYMPTOMER 10.2 DIAGNOSE 10.3 BEHANDLING KAPITEL 11.
GENITO-ANAL HUMAN PAPILLOMA VIRUS  

 (HPV)-INFEKTION (KONDYLOMER) 11.1 ÆTIOLOGI, EPIDEMIOLOGI,  

 SYMPTOMER 11.2 DIAGNOSE 11.3 BEHANDLING KAPITEL 12.
GENITAL HERPES SIMPLEX VIRUS  

 (HSV)-INFEKTION 12.1 ÆTIOLOGI, EPIDEMIOLOGI 12.2 SYMPTOMER 12.3 BEHANDLING 12.3.1 Primært  

 udbrud 12.3.2 Recidivudbrud 12.3.3 Behandlingsstrategi 12.3.4 Behandling af  

 gravide KAPITEL 13.
HUMAN IMMUNDEFEKT VIRUS  

 (HIV)-INFEKTION/ERHVERVET IMMUNDEFEKT SYNDROM (AIDS) KAPITEL 14.
HEPATITIS B VIRUS  

 INFEKTION KAPITEL 15.
BAKTERIEL VAGINOSE 15.1 ÆTIOLOGI, SYMPTOMER 15.2 DIAGNOSE 15.3 BEHANDLING KAPITEL 16.
USPECIFIK URETHRITIS OG  

 CERVICITIS KAPITEL 17.
ADNEKSINFLAMMATION 17.1 ÆTIOLOGI, EPIDEMIOLOGI,  

 SYMPTOMER 17.2 DIAGNOSE 17.3 BEHANDLING KAPITEL 18.
EPIDIDYMITIS 18.1 ÆTIOLOGI, EPIDEMIOLOGI,  

 SYMPTOMER 18.2 BEHANDLING KAPITEL 19.
SCABIES OG PEDICULOSIS  

 PUBIS 19.1 SCABIES 19.1.1 Ætiologi,  

 epidemiologi 19.1.2 Smitteveje 19.1.3 Symptomer 19.1.4 Diagnose 19.1.5 Behandling 19.2 PEDICULOSIS PUBIS (FLADLUS) 19.2.1 Ætiologi,  

 symptomer 19.2.2 Behandling KAPITEL 20.
NEONATAL  

 ØJENINFEKTION 20.1 ÆTIOLOGI, EPIDEMIOLOGI,  

 SYMPTOMER 20.2 DIAGNOSE 20.3 BEHANDLING 20.4 FOREBYGGELSE KAPITEL 21.
KLINISK UNDERSØGELSE OG  

 PRØVETAGNING 21.1 UNDERSØGELSE 21.2 PRØVETAGNING 21.2.1 Chlamydia  

 trachomatis 21.2.1.1 Dyrkning 21.2.1.2 DNA-baserede analyser (fx PCR,  

 LCR) 21.2.1.3 ELISA 21.2.1.4 Mikroskopi 21.2.2 Neisseria  

 gonorrhoeae 21.2.2.1 Dyrkning 21.2.2.2 Mikroskopi 21.2.3 Treponema pallidum 21.2.3.1 Mikroskopi 21.2.3.2 Serologisk  

 undersøgelse 21.2.4 Trichomonas  

 vaginalis 21.2.4.1 Dyrkning 21.2.4.2 Mikroskopi 21.2.5 Candidose og bakteriel  

 vaginose/fluor vaginalis 21.2.6 Uspecifik urethritis og  

 cervicitis 21.2.7 Mycoplasma hominis, Ureaplasma  

 urealyticum, Haemophilus ducreyi, Herpes simplex virus, Hepatitis B virus og  

 hiv 21.2.8 Papanicolaou  

 (Pap)-smear BILAG 1.
STANDARDBREV TIL ANVENDELSE VED  

 KONTAKTOPSPORING BILAG 2.
SUNDHEDSMINISTERIETS RETNINGSLINIER FOR DEN ADMINISTRATIVE  

 ORGANISERING AF FOREBYGGELSE OG BEHANDLING AF  

 KØNSSYGDOMME BAGGRUND OG FAGLIGE RETNINGSLINIER MODELLER FOR DEN FREMTIDIGE TILRETTELÆGGELSE AF  

 BEHANDLINGSINDSATSEN BEHANDLING EFTER SYGEHUSLOVEN BEHANDLING EFTER SYGESIKRINGSLOVGIVNINGEN BILAG 3 MEDLEMMER I SUNDHEDSSTYRELSENS  

 VENEREAUDVALG Forord Sundhedsstyrelsens venereaudvalg1) har i  

 samarbejde med andre sagkyndige udarbejdet denne vejledning om forebyggelse,  

 diagnose og behandling af de seksuelt overførbare infektionssygdomme.
Vejledningen er i forhold til den seneste udgave (oktober  

 1992) revideret på en række områder, fx på  

 behandlingsområdet.
Herudover er forebyggelses- og  

 sundhedsfremmeperspektivet understreget.
Seksuelt overførbare sygdomme  

 diagnosticeres og behandles i vidt omfang i almen praksis.
Den alment  

 praktiserende læge har ved sin nære kontakt med befolkningen en  

 enestående mulighed for individuel vejledning, rådgivning og  

 undervisning i primær forebyggelse, fx i forbindelse med konsultationer  

 vedrørende antikonception, abort og gynækologiske  

 spørgsmål.
Herudover er det Sundhedsstyrelsens håb, at  

 også praktiserende speciallæger og sygehuslæger samt  

 sundhedspersoner tilknyttet undervisningsinstitutioner vil bruge  

 vejledningen.
Oplysning, tidlig diagnose og behandling og omhyggelig  

 smitteopsporing er vigtige midler i forebyggelsen af alle seksuelt  

 overførbare sygdomme.
Den fortsat høje forekomst af fx klamydia  

 og alvorlige følgetilstande som ekstrauterin graviditet og  

 infertilitet ved urogenital klamydia medfører store personlige  

 omkostninger og en ikke uvæsentlig økonomisk belastning af  

 sundhedsvæsenet og dermed af samfundet.
En målrettet indsats er  

 stadig nødvendig.
 Sundhedsstyrelsen finder det fortsat meget  

 væsentligt, at den alment praktiserende læges og den  

 praktiserende speciallæges rolle i den primære forebyggelse og  

 smittebekæmpelse understreges og opprioriteres.
Sundhedsstyrelsen, den 1. april 1999 Einar Krag /Lene Skak-Iversen Bilag Kapitel 1.
Indledning Loven om bekæmpelse af kønssygdomme blev  

 ophævet med virkning fra den 1. juni 1988.
 Efterfølgende bestemte Sundhedsministeriet, at  

 forebyggelse og behandling af de pågældende sygdomme fremover  

 måtte ske inden for rammerne af sygehus- eller sygesikringsloven eller  

 som en kombination heraf (bilag 1). Det understreges, at det smitteopsporende  

 arbejde og rådgivnings- og vejledningsindsatsen må fastholdes i  

 samme omfang, som da loven var gældende, uanset hvilken administrativ  

 løsning amtskommunen/kommunen vælger.
 Sundhedsministeriet anbefaler, at amtskommunen/kommunen  

 sikrer de praktiserende læger bistand med fastholdelse af arbejdet med  

 smitteopsporing.
 Vælges behandling efter sygehusloven, dvs. med  

 bibeholdelse af klinikker og ambulatorier, kan forebyggelses- og  

 behandlingssystemet videreføres uændret i forhold til tidligere.  

 Det indebærer, at undersøgelse og behandling kan tilbydes  

 anonymt i samme omfang som tidligere, og smitteopsporing vil kunne varetages  

 i samme omfang og på samme måde, som da loven var  

 gældende.
Vælges behandling efter sygesikringslovgivningen,  

 indebærer dette, at gruppe1-sikrede undersøges og behandles af  

 egen læge, og vederlagsfri speciallægebehandling sker efter  

 henvisning fra denne.
Vedrørende undersøgelse for hiv-infektion  

 gælder de særlige regler om adgang til frit at søge anden  

 læge fortsat.
 Medicinsk behandling er efter lovens ophævelse ikke  

 længere gratis for patienten.
GENERELLE DEL Kapitel 2.  

 Lægers pligt og patienters ret ved bekæmpelse af smitsomme  

 sygdomme 2.1 Tavshedspligt og videregivelse af helbredsoplysninger Alle offentligt ansatte, herunder også personer i  

 sundhedsvæsenet, har tavshedspligt vedrørende oplysninger, de  

 har erhvervet i forbindelse med deres arbejde.
De nærmere bestemmelser  

 fremgår af straffelovens § 152, forvaltningslovens §§ 27-28 og lov om  

 offentlige myndigheders registre § 16a og § 21. For læger,  

 sygeplejersker med flere er tavshedspligten særligt indskærpet i  

 lovgivningen.
Tavshedspligten har grundlæggende betydning for  

 tilliden mellem befolkningen og sundhedsvæsenet.
Dette gælder  

 også i sammenhæng med seksuelt overførbare sygdomme,  

 herunder hiv-infektion og aids, hvor der er tale om meget følsomme  

 personoplysninger.
Tavshedspligten kan dog undtagelsesvis fraviges, hvis man  

 handler i berettiget varetagelse af åbenbar almeninteresse eller af  

 egen eller andres tarv.
Fravigelse af tavshedspligten kan kun ske efter en  

 konkret vurdering i det enkelte tilfælde.
Der kan være tale om tilfælde, hvor en person  

 med en seksuelt overførbar sygdom ikke vil fortælle sin  

 ægtefælle/samlever om sin smittestatus.
Her vil lægen,  

 efter at have forsøgt at motivere personen til selv at informere,  

 efter Sundhedsstyrelsens opfattelse kunne være berettiget til af hensyn  

 til andres tarv at orientere den anden part pga. en nærliggende  

 alvorlig smitterisiko.
Også hensynet til et barns tarv kan begrunde en  

 fravigelse af tavshedspligten eller ligefrem en pligt til at udtale sig, jf.  

 bistandslovens §§ 19 og 20 (fra 1. juli 1998 lov nr. 454 af 10. juni 1997 om  

 social service, §§ 35 og 36).
 Det er efter Sundhedsstyrelsens opfattelse ikke berettiget  

 at videregive oplysninger om en patients smittestatus til andet  

 sundhedspersonale med henblik på at begrænse risikoen for  

 erhvervsmæssig hiv-eksposition, da der ikke er tale om en  

 nærliggende smitterisiko.
Såfremt lægen eller andet sundhedspersonale i  

 en konkret situation er i tvivl om, hvorvidt det kan være berettiget at  

 fravige tavshedspligten, kan det anbefales at søge vejledning hos  

 embedslægeinstitutionen eller i Sundhedsstyrelsen.
Det skal dog  

 understreges, at fortolkning af tavshedspligtsbestemmelserne i sidste instans  

 er et domstolsanliggende.
 Hvis en praktiserende speciallæge eller  

 sygehusafdeling ønsker at videregive resultater af  

 undersøgelser og evt. behandling til henvisende læge, skal  

 speciallægen eller sygehusafdelingen indhente personens samtykke  

 forinden.
Hvis personen henvender sig direkte til en offentlig  

 klinik, et ambulatorium eller en praktiserende speciallæge, må  

 egen læge kun orienteres, når der foreligger samtykke.
Denne  

 fremgangsmåde har i øvrigt altid været almindelig praksis  

 på klinikker for kønssygdomme.
 Ved kontakt til sundhedsvæsenet bør en  

 smittet person af hensyn til sig selv opfordres til at oplyse om sin  

 smittestatus, da information herom kan have afgørende betydning for  

 tolkning af symptomer.
2.2 Information og samtykke Der påhviler lægen en pligt til at informere  

 personen om undersøgelse og behandling, herunder at indhente dennes  

 samtykke hertil.
Omfanget og karakteren af denne information afhænger  

 af undersøgelsens/behandlingens omfang og personens ønske om  

 information.
 I Sundhedsstyrelsens cirkulære nr. 163 af 22.  

 september 1992 om information og samtykke anføres, at voksne habile  

 personer har krav på information om deres sygdom, herunder om  

 undersøgelse, behandling og indgreb samt om risikoen for eventuelle  

 komplikationer og bivirkninger i det omfang, de ønsker det.  

 Informationen skal gives løbende og være en forståelig  

 fremstilling af sygdommen og den påtænkte behandling.
 Ønsker personen ikke undersøgelse for  

 seksuelt overførbare sygdomme, selv om der er risiko for, at personen  

 kan være smittet, må lægen om nødvendigt gennem  

 gentagne rådgivninger søge at motivere personen for en  

 adfærd, der forhindrer spredning af smitte.
2.3 Unge under 18 år Efter loven om svangerskabshygiejne og  

 fødselshjælp § 11, stk. 3, kan gratis vejledning om anvendelse  

 af svangerskabsforebyggende metoder tilbydes og ydes til mindreårige  

 (dvs. børn og unge under 18 år) uden samtykke fra  

 forældremyndighedsindehaveren.
 Hvis den mindreårige ikke ønsker at involvere  

 sine forældre, har lægen derfor tavshedspligt over for  

 forældrene om vejledningen.
 Er der tale om undersøgelse og behandling af den  

 unge i relation til seksuallivet, bør lægen informere den  

 mindreårige om undersøgelsens og behandlingens karakter og  

 konsekvenser i samme udstrækning som voksne habile patienter, jf.  

 Sundhedsstyrelsens cirkulære nr. 163 af 22. september 1992 om  

 information og samtykke: "Lægers pligt og patienters ret".
 Da der er tale om lægelig behandling mv. af  

 mindreårige i relation til seksuallivet, vil lægens tavshedspligt  

 kunne indebære, at forældremyndighedsindehaveren ikke skal  

 informeres og give samtykke, men dette skal afgøres konkret og  

 på baggrund af undersøgelsens art og resultatet og behandlingens  

 karakter og konsekvenser.
Ifølge Sundhedsministeriets vejledning nr. 193 af  

 7. december 1993 om aktindsigt i helbredsoplysninger, pkt. 7, vil aktindsigt  

 kunne nægtes over for forældremyndighedsindehaveren til en  

 mindreårig under omstændigheder, hvor forældrenes interesse  

 i aktindsigt bør vige for afgørende hensyn til den  

 mindreårige.
Det kan fx være tilfældet, hvis  journalen  

 indeholder oplysninger om anvendelse af prævention, om abortindgreb  

 eller om behandling for seksuelt overførbare sygdomme, som er sket  

 uden forældremyndighedsindehaverens vidende.
 Sundhedsministeriet har udarbejdet Vejledning nr. 173 af  

 20. september 1994 vedrørende oplysningsvirksomhed om  

 svangerskabsforebyggende metoder.
 Kapitel 3.
Forebyggelse Forebyggelse er en aktivitet med det formål at beskytte en eller  

 flere personer mod erhvervelse af en sygdom og mod den skade, sygdommen kan  

 medføre.
Rationalet bag forebyggelse og sundhedsfremme er, at det er  

 bedre at forebygge end behandle - både for den enkelte og for  

 samfundet.
Det skal således fremhæves, at det ikke er alle  

 sygdomme, der kan kureres.
Her har forebyggelse en særlig plads i  

 sygdomsbekæmpelsen.
Forebyggelsen bør være baseret  

 på viden og dokumenteret erfaring.
Forebyggelse kan og bør  

 derfor foregå på flere niveauer i samfundet.
I sundhedsvæsenet har den praktiserende læge en central  

 placering i det forebyggende arbejde vedrørende seksuelt  

 overførbare sygdomme, specielt i tilslutning til gynækologisk  

 konsultationer, ved antikonceptionsvejledning og abortrådgivning.  

 Klinikker for kønssygdomme, antikonceptionsklinikker, skoler,  

 skolesundhedstjenester og frivillige interessegrupper er også  

 væsentlige led i det forebyggende arbejde.
Jo tidligere oplysning  

 gives, des større er chancen for at påvirke  

 adfærdsmønstret og derved forebygge smittespredning.
De fleste tilfælde af seksuelt overførbare sygdomme kan  

 forebygges ved konsekvent og korrekt anvendelse af en barrieremetode.  

 Kondomet er en accepteret barrieremetode med veldokumenteret forebyggende  

 effekt.
Kondomet er impermeabelt for virus, bakterier og andre  

 mikroorganismer og yder dermed god beskyttelse af de  

 hud-/slimhindeområder, der dækkes.
 Vaginale mikrobicide stoffer, der kan anvendes af kvinden efter eget valg,  

 afventer yderligere klinisk afprøvning.
Oplysning om forebyggelse kan for eksempel omfatte orientering om "sikker  

 sex", herunder kondomanvendelse, anvendelse af glidecreme og seksuelle  

 samværsformer uden slimhindekontakt.
Endvidere orientering om at der  

 kan være en særlig øget risiko ved kondombrist ved analt  

 samleje, samt at der er risiko ved et ubeskyttet oralt samleje.
 Der bør orienteres om, hvilke symptomer der straks bør  

 foranledige undersøgelse for seksuelt overførbare sygdomme, og  

 at seksuel kontakt bør undlades, indtil der ifølge  

 lægeundersøgelse og rådgivning ikke foreligger  

 smitterisiko.
Mange seksuelt overførbare sygdomme er ikke symptomgivende.  

 Information herom er et vigtigt led i forebyggelsen.
Ubeskyttet seksuel  

 kontakt med ny partner bør føre til overvejelse om mulig  

 smitterisiko.
Symptomer hos partneren bør altid føre til  

 undersøgelse.
Antallet af gonoré- og syfilistilfælde er i Danmark faldet  

 betydeligt de senere år, hvilket kan medføre mindre  

 agtpågivenhed.
Som led i forebyggelsen bør der derfor orienteres  

 om, at man i mange europæiske lande (specielt i Syd- og  

 Østeuropa) har set en stigende udbredelse af stort set alle seksuelt  

 overførbare sygdomme, samt at disse sygdomme er udbredt i Asien og  

 Afrika.
 Kapitel 4.
Smittebekæmpelse Kontaktopsporing er et væsentligt led i  

 bekæmpelsen af seksuelt overførbare sygdomme.
Ved  

 kontaktopsporing etableres der kontakt til den (de) person(er), der  

 ifølge indekspatienten kan være smittede.
En kontakt kan  

 således være indekspatientens smittekilde, en person der er  

 smittet af indekspatienten, eller en person der har været udsat, men  

 ikke er blevet smittet af indekspatienten.
 Formålet med kontaktopsporing er at begrænse  

 den pågældende sygdoms udbredelse i samfundet samt at  

 diagnosticere og om muligt behandle personer, som ikke er sig sygdommen  

 bevidst og derfor ikke har tænkt på at søge  

 læge.
For hver indekspatient kan flere personer være  

 eksponerede: den (de) person(er) der måske er blevet smittet af  

 indekspatienten, samt den person der smittede indekspatienten.
Ofte er  

 situationen kompliceret, idet indekspatienten kan have haft flere kontakter  

 efter selv at være blevet smittet.
Derfor er hurtig intervention  

 væsentlig, idet et af hovedformålene i smittebekæmpelsen er  

 at bryde smittekæden.
Smittekæden kan brydes, såfremt det er muligt  

 at opspore og behandle smittede personer effektivt, idet antallet af  

 smittekilder derved reduceres.
Det er dog også muligt at bryde  

 smittekæden, såfremt smittede personer ændrer adfærd  

 og derved hindrer smitten i at blive ført videre.
 Ressourceforbruget ved kontaktopsporing bør derfor relateres til  

 costbenefit for såvel samfundet som for patienterne.
For de bakterielle seksuelt overførbare sygdomme er de diagnostiske  

 muligheder til stede overalt i landet, ligesom en effektiv behandling er  

 mulig.
Risici ved ubehandlede infektioner er betydelige, såvel for de  

 enkelte personer som for samfundet, hvilket gør det væsentligt  

 at diagnosticere og behandle disse infektioner.
Visse bakterielle seksuelt overførbare sygdomme  

 (gonoré og syfilis) er i dag så sjældne, at udbyttet ved  

 screening - selv af udvalgte grupper - er yderst begrænset, hvorimod  

 udbyttet ved kontaktopsporing kan være stort.
Klamydia er fortsat  

 udbredt specielt blandt unge.
Hvad angår klamydia, bør  

 kontaktopsporing derfor suppleres med tilbud om undersøgelse af  

 grupper med forventet høj prævalens af klamydia (se side  

 21).
 Bakterielle seksuelt overførbare sygdomme er ofte til stede uden at  

 være symptomgivende, men med de samme risici og sequelae som hvis der  

 var symptomer.
 For de virale seksuelt overførbare sygdomme er de  

 diagnostiske muligheder kun delvis til stede, og effektiv behandling er  

 sjældent mulig.
Visse virale infektioner, fx med herpes simplex  

 virus (HSV) og human papillomavirus (HPV), er langt mere udbredte  

 i befolkningen end svarende til de symptomgivende tilfælde af genital  

 herpes og kondylomer.
Langt de fleste tilfælde af smitte  

 overføres formentlig fra symptomfri HSV- og HPV-bærere.
De  

 samfundsmæssige og personlige risici og følger ved disse  

 infektioner må generelt betegnes som mindre alvorlige og til dels med  

 mulighed for forebyggelse på anden vis (fx cervixcancerscreening).  

 Kontakt-opsporing vil næppe være et middel til at begrænse  

 disse infektioner, og det er næppe muligt at ændre alle de HSV-  

 og HPV-smittede personers adfærd i en grad, der vil kunne hindre  

 smittespredning.
Hepatitis B-virus (HBV) er i dag den eneste seksuelt  

 overførbare sygdom, for hvilken der findes en forebyggende behandling  

 i form af en effektiv beskyttende vaccine.
De personlige og  

 samfundsmæssige konsekvenser af HBV-infektion er betydelige.  

 Kontaktopsporing samt overvejelser om vaccination af ikke-smittede partnere  

 til HBV-smittebærere er derfor et vigtigt led i  

 HBV-smittebekæmpelsen, jf.
Sundhedsstyrelsens vejledning om  

 forebyggelse mod hepatitis, 1996, side 27.
Diagnostik af hiv-infektion er mulig overalt i landet.
Et negativt  

 hiv-testsvar udelukker med stor sikkerhed infektionen, hvis prøven er  

 taget et vist tidsinterval efter smitteudsættelse (se side 46). Selv om  

 behandling i dag har en såvel livsforlængende som livsforbedrende  

 effekt, kan hiv-infektionen endnu ikke kureres.
At bryde smittekæden  

 ved behandling er derfor ikke mulig, og en vaccine til kurativ eller  

 forebyggende behandling er endnu ikke udviklet.
Kontaktopsporing samt  

 rådgivning om forebyggelse er således væsentlige led i  

 hiv-smittebekæmpelsen.
4.1 Rådgivning, vejledning og praktisk udførelse Når der foreligger en sikker diagnose på en  

 seksuelt overført sygdom, skal patienten:
- informeres om den/de aktuelle infektioner, - oplyses om inkubationstid samt om betydningen af at  

 undersøge for andre seksuelt overførte infektioner, herunder  

 hiv-infektion, - motiveres for at medvirke til begrænsning af  

 smitten.
Dette gør man ved at understrege nødvendigheden af at  

 tage ansvar for sig selv og andre og ved at understrege, at  

 undersøgelse og behandling af kontakter vil kunne bryde  

 smittekæder og forebygge komplikationer, - orienteres om forebyggelse, således at  

 patienten opnår tilstrækkelig forståelse og viden om  

 "sikker sex" til at kunne undgå at udsætte sig selv og andre for  

 smitte i fremtiden.
På baggrund af de givne informationer og motivation  

 foregår kontaktopsporing efter informeret samtykke.
Regler for  

 tavshedspligt er omtalt side 8.
 Kontaktopsporing kan udføres efter to principper,  

 som kan kombineres:
1. patienten informerer selv sine kontakter, 2. lægen informerer navngivne kontakter.
 Ad. 1.
De fleste patienter ønsker selv at informere deres  

 kontakter.
Det er vigtigt, at indekspatienten får grundig  

 rådgivning og vejledning om den aktuelle infektion og om formålet  

 med kontaktopsporing, således at den videre formidling bliver så  

 fyldestgørende som muligt, og kontakten derved forstår, hvorfor  

 han/hun bør henvende sig til en læge med henblik på  

 yderligere rådgivning og undersøgelse.
 Ad. 2.
I visse tilfælde ønsker indekspatienten ikke  

 at informere en (ofte tidligere) kontakt, men anmoder lægen om at  

 formidle informationen om mulig smitte.
Såfremt indekspatienten er i  

 besiddelse af nøjagtige data vedrørende partneren, kan der  

 benyttes et standardbrev (se bilag 2). Lægen bør primært  

 forsøge at motivere patienten til at lade egne data fremgå af  

 brevet.
Modsætter patienten sig dette, må dennes egne data ikke  

 fremgå af brevet til en kontakt.
Der bør anvendes en neutral og  

 almindeligt frankeret kuvert uden afsenderadresse.
Foreligger der kun  

 få oplysninger, fx adresse og et fornavn, kan man ofte få  

 hjælp via Folkeregistret i den pågældende kommune.  

 Kontaktes en smittekilde på baggrund af et navn og et telefonnummer,  

 må der udvises særlig diskretion.
Den enkelte læges erfaring med og holdning til  

 kontaktopsporing har stor betydning, idet succesen af et  

 kontaktopsporingsforløb primært afhænger af en åben  

 og tillidsfuld kommunikation mellem læge og patient.
Dette  

 forudsætter, at de læger, der under-søger og behandler  

 patienter med seksuelt overførbare sygdomme, ud over kendskab til  

 symptomatologi og behandling også har en tilstrækkelig viden om  

 smitteveje og dermed om forebyggelse.
Den mulige smitteperiode afhænger af, hvilken  

 seksuelt overført sygdom det drejer sig om, og af individuelle  

 forhold.
Det er vigtigt at forsøge at få fastlagt det  

 sandsynlige smittetidspunkt, idet kontaktopsporingsperioden da kan  

 begrænses.
Oplysninger som fx symptomer, nye seksuelle kontakter,  

 herunder kontakt med prostituerede og svigt i brug af kondom, kan være  

 vejledende.
Ved hiv-infektion kan dato fra tidligere negativ test  

 afgrænse kontaktopsporingsperioden.
 Hvis anamnesen ikke giver støtte for noget sikkert  

 smittetidspunkt, kan den formodede maksimale inkubationstid anvendes som  

 vejledning.
 Klamydia:
op til 6 måneder Symptomgivende gonoré:
4 uger Symptomfri gonoré:
3 måneder Primær syfilis:
3 måneder Sekundær syfilis:
24 måneder Hiv-infektion:
år Akut HBV-infektion:
6 måneder Den læge, der stiller diagnosen seksuelt  

 overførbar sygdom, bør iværksætte den  

 nødvendige kontaktopsporing.
Kontaktopsporing kan være meget  

 tids-/ressource-krævende.
Klinikkerne for kønssygdomme kan som  

 hidtil assistere i kontaktopsporing.
Patienten kan således henvises til  

 en af disse klinikker med henblik på undersøgelse og behandling  

 eller udelukkende til kontaktopsporing.
 Udredning af smitteforholdene ved mistanke om seksuelt  

 misbrug af børn er en opgave, som bør henvises til kommunen  

 (bistandslovens §§ 19 og 20. Fra 1. juli 1998 lov nr. 454 af 10. juni 1997 om  

 social service, §§ 35 og 36). Embedslægeinstitutionen kan rådgive  

 i tvivlstilfælde.
 Kapitel 5.
Sundhedsstyrelsens meldesystem for smitsomme sygdomme Sundhedsstyrelsens bekendtgørelse nr. 1012 af 14.  

 december 1993 om lægers anmeldelse af smitsomme sygdomme mv. omfatter  

 såvel individuelt anmeldelsespligtige sygdomme som  

 laboratorieanmeldelser.
I henhold til bekendtgørelsen er  

 følgende seksuelt overførbare sygdomme individuelt  

 anmeldelsespligtige på specielle blanketter:  Hepatitis B, aids,  

 hiv-infektion, gonoré og syphilis acquisita recens.
Resultaterne af  

 undersøgelser for følgende seksuelt overførbare sygdomme  

 skal indberettes kvartalsvis fra de diagnosticerende laboratorier til Statens  

 Serum Institut: Okulogenital klamydia og gonoré. Lymfogranuloma  

 venereum og ulcus molle er ikke længere anmeldelsespligtige.
 Endelig skal laboratorier, der udfører de  

 indledende undersøgelser for hiv-antistof, foretage månedlige  

 indberetninger af antal positive og negative  

 undersøgelsesresultater.
5.1 Individuel anmeldelse af aids og hepatitis B Enhver læge, der får en patient med en af  

 disse to sygdomme til behandling, skal anmelde dette 1) til  

 embedslægeinstitutionen på patientens opholdssted og 2) til  

 Statens Serum Institut, epidemiologisk afdeling.
Der må kun anmeldes  

 ét sygdomstilfælde på hver blanket.
Til anmeldelse  

 anvendes Sundhedsstyrelsens formular nr. 1507, der ud over blanket til den  

 anmeldende læge selv indeholder fortrykte blanketter til de to  

 anmeldelsessteder.
Blanketten rekvireres fra firmaet Barfod & I.
Chr.  

 Pedersen, Fabriksparken 56, Postboks 1332, 2600 Glostrup, tlf. 43 45 15 16,  

 lokal 293/294, mellem 9.00-13.00.
5.2 Anonym individuel anmeldelse af gonoré og syfilis Enhver læge, der får en patient med en af disse to sygdomme  

 til behandling, skal anmelde tilfældet til Statens Serum Institut,  

 epidemiologisk afdeling.
Til anmeldelse anvendes Sundhedsstyrelsens formular  

 nr. 1510, der ud over blanket til den anmeldende læge selv indeholder  

 en fortrykt blanket til anmeldelsesstedet.
Blanketten rekvireres fra firmaet  

 Barfod & I.
Chr.
Pedersen, Fabriksparken 56, Postboks 1332, 2600  

 Glostrup, tlf. 43 45 15 16, lokal 293/294, mellem 9.00-13.00.
5.3 Hiv-infektion Laboratorier, der udfører konfirmatoriske  

 hiv-antistofundersøgelser, skal ved positive fund af hiv-antistof  

 sende et indberetningsskema, der har fortrykt kodenummer (Sundhedsstyrelsens  

 formular nr. 4001-3), til den læge, der skal give den undersøgte  

 person resultatet af hiv-antistofundersøgelsen.
Som kontrol sender  

 laboratoriet samtidig en kopi af skemaet med et fortrykt kodenummer og den  

 diagnosticerende læges navn til epidemiologisk afdeling, Statens Serum  

 Institut.
Lægen skal udfylde blanketten med oplysning om køn,  

 alder, bopælsamt, risikoadfærd og tidligere fund af  

 hiv-antistoffer og fremsende blanketten til Statens Serum Institut,  

 epidemiologisk afdeling.
Ud over den blanket, der skal fremsendes, indeholder  

 formularen to fortrykte blanketter til den anmeldende læge selv (en til  

 patientens journal og en til lægens arkiv).
 Endvidere skal laboratorier, der udfører de indledende  

 hiv-antistofanalyser, i summarisk form hver måned indberette det totale  

 antal hiv-antistofundersøgelser samt antallet af positive  

 hiv-antistofundersøgelser (Sundhedsstyrelsens formular nr. 4001-1) til  

 Statens Serum Institut, epidemiologisk afdeling.
5.4 Laboratorieanmeldelse af okulo-genital klamydia og  

 gonoré Laboratorier, der udfører undersøgelser for  

 klamydia og gonoré, skal kvartalsvis indberette  

 undersøgelsesresultaterne til Statens Serum Institut.
Indberetningen  

 skal indeholde oplysning om antal udførte analyser og antal positive  

 fund.
Ved positive fund skal der gives oplysninger om patientens køn,  

 alder, prøvens art, prøvetagningsdato og rekvirent, dvs.  

 hospitalsafdeling, praksis.
Specielle del I de følgende afsnit er ætiologi,  

 epidemiologi, symptomer, diagnostik, behandling og kontrol beskrevet.  

 Anbefalede præparater og doseringer bør opfattes som  

 vejledende.
 Kapitel 6.
Klamydia 6.1 Ætiologi, epidemiologi Urogenital klamydia er forårsaget af en bakterie,  

Chlamydia trachomatis.  Siden 1. januar 1994 er alle  

 laboratoriepåviste klamydiatilfælde ifølge  

 Sundhedsstyrelsens meldesystem for smitsomme sygdomme registreret i  

 neisseriaafdelingen, Statens Serum Institut.
Der påvises ca. 13.000  

 tilfælde om året.
I gennemsnit var sygdomshyppigheden 267, 250 og  

 255 pr. 100.000 i årene 1994, 1995 og 1996. Det anslås, at den  

 aktuelle forekomst er mindst 50% højere, svarende til mindst 25.000  

 tilfælde om året.
Ca. 90% af tilfældene bliver  

 diagnosticeret i praksissektoren.
Figur 1. Oculogenital klamydia i Danmark  

 (aldersfordelingen 1996) I Figur 1 er vist den aldersspecifikke forekomst blandt  

 mænd og kvinder i 1996; 75% af de påviste tilfælde forekom  

 hos kvinder; heraf forekom henholdsvis 30 og 40% hos de 15-19- og  

 20-24-årige kvinder svarende til en incidens på mindst 2% per  

 år.
Hos mænd i tilsvarende aldersgrupper er incidensen af  

 laboratoriepåviste tilfælde 3-6 gange lavere.
Hos unge, seksuelt  

 aktive mænd (sessionssøgende) er forekomsten af klamydia for  

 nylig vist at være 6-9%, hvilket tyder på, at symptomfri  

 infektion hos unge mænd udgør et ikke ubetydeligt  

 smittereservoir.
Ved p-pillebrug bør unge kvinder instrueres  

 nøje i, at p-piller ikke forebygger smitte med seksuelt  

 overførbare sygdomme.
Forud for indgreb som oplægning af spiral,  

 abortus provocatus og hysterosalpingografi anbefales alle unge kvinder  

 undersøgt og eventuelt behandlet for klamydia.
Samtidig bør en  

 eventuel fast partner undersøges og behandles.
Det skønnes, at  

 der årligt forekommer mindst 1.000-2.000 tilfælde af  

 klamydiabetinget adnexinflammation, hvoraf en stor del forløber uden  

 symptomer.
Risikoen for følgetilstande i form af infertilitet, evt. i  

 form af ekstrauterin graviditet, er høj.
Lokale aftaler mellem den  

 henvisende praktiserende læge og den sygehusafdeling, der  

 udfører indgrebet/undersøgelsen, kan sikre, at kvinden  

 undersøges og eventuelt behandles forud for indgrebet.
Herved mindskes  

 risikoen for postoperativ komplikation.
6.2 Symptomer Inkubationstiden er ca. to uger.
Det er ikke muligt med  

 sikkerhed på grundlag af subjektive og/eller objektive symptomer at  

 skelne mellem den gonoroiske og den non-gonoroiske cervicit, som i omkring  

 halvdelen af tilfældene er forårsaget af Chlamydia  

 trachomatis.
Pletblødninger og kontaktblødninger,  

 urethritis, øget udflåd og conjunctivitis hos et nyfødt  

 barn kan være symptomer på smitte med  Chlamydia  

 trachomatis.
Asymptomatiske infektioner er hyppigt forekommende, kan  

 være langvarige og give anledning til de samme komplikationer som  

 symptomatiske infektioner.
6.3 Diagnose Vedrørende prøvetagning henvises til side  

 63.
Påvisning af Chlamydia trachomatis-infektion  

 sker ved direkte påvisning af klamydier i sekret eller ved dyrkning.  

 Den voksende erkendelse af sygdommens hyppighed og omfanget af alvorlige  

 følgetilstande har skabt grundlag for markedsføring af  

 kommercielt producerede diagnostiske kits.
Enhver læge bør  

 orientere sig om, på hvilket grundlag laboratoriet har meddelt sit  

 resultat, positivt eller negativt.
Dyrkning for klamydier har en sensitivitet på 80-90%  

 og per definition en specificitet på 100%. De nyeste DNA-baserede  

 metoder (PCR og LCR) har en sensitivitet på 95-100% og en specificitet  

 på >99% sammenlignet med dyrkning.
Herudover har disse metoder den  

 fordel, at de kan anvendes på urinprøver, formentlig med et  

 meget ringe tab i sensitivitet sammenlignet med dyrkning fra  

 urethrapodninger.
De bedste af de kommercielle kits til direkte  

 antigenpåvisning ved immunologiske metoder (ELISA) har sammenlignet med  

 dyrkningen en sensitivitet på 80% og en specificitet, der varierer  

 mellem 80 og 95%.
Den diagnostiske værdi (pålideligheden) af det  

 positive og det negative testresultat vil afhænge af sygdomshyppigheden  

 i den befolkningsgruppe, hvor testen anvendes.
Ved lav sygdomshyppighed, fx  

 5%, vil anvendelse af en diagnostisk test med en sensitivitet på 80% og  

 specificiteterne 90, 95 og 99% give henholdsvis 70, 54 og 20% falsk positive  

 resultater.
Ved højere sygdomsforekomst (30-50%) er den forholdsvis  

 lave sensitivitet et større problem, idet mange patienter med  

 behandlingskrævende infektion vil udvise falsk negativt testresultat.  

 Hos børn og ved (mistanke om) seksuelt misbrug bør diagnosen  

 indtil videre kun stilles efter påvisning af klamydier ved  

 dyrkning.
6.4 Behandling Klamydia behandles med tetracycliner eller makrolider.
Der  

 er ikke enighed om behandlingen.
I litteraturen er azithromycin og  

 tetracyclin imidlertid de eneste, der i tilstrækkelig overbevisende  

 grad kan dokumenteres at have en helbredelsesprocent på over 90 i den  

 angivne dosering.
6.4.1 Ukompliceret klamydia i Azithromycin 1 g oralt som engangsdosis, eller i Tetracyclin 500 mg oralt 4 gange dagligt i 7 dage, eller i Doxycyclin 100 mg oralt 2 gange dagligt i 7 dage, eller i Lymecyclin 300 mg oralt 2 gange dagligt i 7 dage, eller i Erythromycin 500 mg oralt 4 gange dagligt i 7 dage (ved  

 gastrointestinale gener kan behandling med 250 mg oralt 4 gange dagligt i 14  

 dage forsøges), eller i Roxithromycin 150 mg oralt 2 gange dagligt i 7-10  

 dage.
Behandling af gravide: Azithromycin anbefales ikke til  

 gravide, da erfaringsgrundlaget er ringe.
Tetracyclin er kontraindiceret.  

 Amoxicillin 500 mg oralt 3 gange dagligt i 7 dage er vist at have samme eller  

 bedre effekt end makrolider.
6.4.2 Kompliceret klamydia Behandling af kompliceret klamydia, fx epididymitis eller  

 salpingitis, se side 54 (salpingitis) og side 55 (epididymitis).
6.4.3 Klamydia hos nyfødte Børn, der smittes under fødslen, kan  

 få konjunktivit (inkubationstid 2-3 uger) og/eller pneumoni  

 (inkubationstionstid 1-6 måneder). Til nyfødte med konjunktivit  

 gives erythromycin mikstur, 50 mg/kg per dag fordelt på 4 doser i 2  

 uger.
Ved pneumoni gives samme behandling i tre uger.
Erythromycin mikstur  

 (erythromycinethylsuccinat) kan give tilfælde af lette og  

 forbigående gastrointestinale gener.
Ved recidiv gentages behandlingen.  

 Der er ingen indikation for lokal behandling.
Azithromycin er endnu ikke  

 evalueret til behandling af nyfødte.
Samtidig undersøges og  

 behandles moderen og dennes partner(e). Behandling af gravide kvinder, hos  

 hvem klamydia er påvist, forebygger de fleste tilfælde af  

 klamydia hos nyfødte.
6.5 Kontrol efter behandling Patienter med urethritis, cervicitis og  

 underlivsbetændelse vurderes klinisk med en uges mellemrum, indtil  

 symptomer på infektion er forsvundet.
Dyrkning for klamydier er uegnet  

 som kontrol for behandlingseffekt, idet dyrkning kan give falsk negative  

 resultater i op til 4 (6) uger efter behandlingens afslutning, og metoder til  

 direkte antigenpåvisning, inklusive DNA-baserede metoder, kan give  

 "falsk" positive resultater i op til 2 uger efter vellykket behandling.
 Kapitel 7.
Gonoré 7.1 Ætiologi, epidemiologi Den gonoroiske infektion er forårsaget af en  

 bakterie, Neisseria gonorrhoeae (gonokok), som udelukkende er patogen  

 for mennesket, og som fortrinsvis angriber slimhinderne i urethra og cervix  

 uteri.
Gonokokker forekommer herudover i svælget (tonsillerne) og  

 på analslimhinden; ved dissemineret gonokokinfektion kan bakterien  

 påvises i fx blod og ledvæske.
 Siden 1. januar 1994 har gonoré været  

 individuelt, anonymt anmeldelsespligtig til epidemiologisk afdeling, Statens  

 Serum Institut (Sundhedsstyrelsens formular nr. 1510). Samtidig blev det  

 pålagt alle laboratorier, der udfører undersøgelser for  

 gonoré, at indberette alle positive fund til Statens Serum Institut  

 (neisseriaafdelingen). Dette materiale giver mulighed for et rimeligt sikkert  

 skøn over forekomsten af gonoré med forskellig anatomisk  

 lokalisation hos mænd og kvinder i forskellige aldersgrupper.
Figur 2. Gonoré i Danmark 1957 - 1996 (laboratoriepåviste  

 tilfælde) Som det fremgår af Figur 2, har der i de sidste 30  

 år været betydelige svingninger i forekomsten af gonoré  

 med et maksimum på 17.000 tilfælde (mænd og kvinder) i 1972  

 og et minimum i 1996 på 178 tilfælde (142 mænd og 36  

 kvinder). Gonoré forekommer hyppigst hos personer i alderen 15-24  

 år.
Den aldersspecifikke incidens (antal gonorétilfælde  

 pr. 100.000 i den pågældende aldersgruppe) har i hele perioden  

 været højest for 15-19-årige kvinder og 20-24-årige  

 mænd.
Mand/kvinde-ratio for gonorétilfælde lå indtil  

 1990 på 1,2-1,5, men steg herefter markant til 3,9 i 1996. Stigningen  

 skyldes udelukkende en stigning i ratio hos patienter over 25 år;  

 patienter i disse aldersgrupper er oftest mænd, der enten er smittet  

 ved heteroseksuel kontakt i udlandet eller ved homoseksuel kontakt.
Blandt  

 10-30% af patienter med gonoré, som bliver undersøgt for  

 infektion i svælget, bliver gonokokker påvist hos 10-15%. Blandt  

 25-40% af mænd med gonoré, der bliver undersøgt for  

 infektion i rectum, blev gonokokker tidligere (før 1985) påvist  

 hos 12-14%, i perioden 1986-1989 hos 3-5%, hvorefter hyppigheden igen steg og  

 nåede op på 21% i 1995. I 1994 og 1995 havde ca. 10% af anmeldte  

 gonorépatienter kendt hiv-infektion, og hovedparten af disse var  

 mænd smittet af en mandlig kontakt i Danmark.
7.2 Symptomer Gonoré er oftest en slimhindeaffektion.  

 Inkubationstiden er 2-7 dage, og de første symptomer er svie ved  

 vandladning og udflåd.
Omkring halvdelen af alle infektioner er  

 asymptomatiske og bliver først erkendt i forbindelse med  

 kontaktopsporing, eller hvis der optræder komplikationer som tegn  

 på, at infektionen har spredt sig til øvre genitalorganer, led  

 eller hud.
Infektion af rectum og svælg er næsten altid  

 asymptomatisk.
7.3 Diagnose Vedrørende prøvetagning henvises til side  

 65. Alle kvinder, der mener, at de har været udsat for smitte,  

 bør podes fra både urethra, cervix, rectum og svælg, og  

 alle mænd fra urethra, rectum og svælg.
Diagnosen kan stilles ved direkte påvisning af  

 gonokokker i sekret og ved dyrkning af gonokokker.
Hos mænd med uretrit  

 har den direkte mikroskopi en sensitivitet på 90-95% og hos kvinder en  

 sensitivitet på 30-60% (sekret fra cervix og urethra). Ved et positivt  

 mikroskopiresultat bør behandling iværksættes umiddelbart.  

 På grund af den stigende forekomst af resistente gonokokker og  

 gonokokkernes stadig skiftende resistensmønster anbefales det altid at  

 påvise gonokokker ved dyrkning.
Resultatet af resistensbestemmelserne  

 er dels vejledende for valg af behandling efter behandlingssvigt, dels  

 grundlaget for anbefaling af standardbehandlingen.
Under forudsætning  

 af korrekt prøvetagning og forsendelse er sensitiviteten af dyrkning  

 for en enkelt podning fra urethra hos mænd 95-100%, for en enkelt  

 cervixpodning fra kvinder ca. 80%, for et enkelt sæt podninger (urethra  

 plus cervix) 90-95%. Undersøgelser af en enkelt podning fra rectum  

 eller svælg er mindre sikker.
Specificiteten af dyrkning er per  

 definition 100%.
 Partneren/partnerne undersøges og behandles i  

 overensstemmelse med undersøgelsesresultatet.
Hvis diagnosen ikke kan bekræftes ved bakteriologisk  

 undersøgelse, fx hos patienter, der har fået antibiotisk  

 behandling efter det formodede smittetidspunkt, eller ved fx ledsymptomer der  

 kan være komplikation ved seksuelt overførbar sygdom, kan  

 påvisning af gonokokantistoffer overvejes.
Gonokokantistoftest (GAT) er  

 ofte forhøjet ved eller efter infektion med gonokokker.
GAT bliver  

 positiv hos 47-62% af patienter, der har gonoré for første  

 gang, og hos 78-92% af patienter der har haft gonoré en eller flere  

 gange tidligere.
Forhøjet titer (40=10.000) optræder i  

 løbet af anden sygdomsuge.
GAT vil hos ca. halvdelen af patienter med  

 gonoré forblive let forhøjet (40-160) resten af livet.
Titer  

 =320 forekommer sjældent (0-2%) hos raske personer og bør i alle  

 aldersklasser give mistanke om aktuel, behandlingskrævende  

 gonoré, dvs. der bør om muligt tages podninger til dyrkning for  

 gonokokker (se Statens Serum Instituts håndbog 1999).
7.4 Behandling Gonokokkens følsomhed for antibiotika ændrer  

 sig til stadighed, og der er stor variation i resistensmønstret for  

 gonokokker isoleret fra forskellige geografiske områder.
I 1996 var 43%  

 af alle gonokokstammer isoleret i Danmark penicillinresistente, og heraf var  

 ca. halvdelen penicillinasedannende gonokokker; 7% var resistente over for  

 fluor-quinoloner.
I mange afrikanske og østasiatiske lande er 80-100%  

 af gonokokkerne resistente for penicillin og en række andre antibiotika  

 inkl. fluorquinoloner.
Den optimale behandling kan defineres som behandling  

 med et antibiotikum, der givet som en enkelt dosis er mindst 95% effektivt og  

 uden bivirkninger, og den gonokok, der er årsag til infektionen,  

 betegnes som følsom for det pågældende antibiotikum i den  

 angivne dosis.
Gonokokker betegnes som nedsat følsomme for et  

 antibiotikum i den angivne dosis, hvis behandlingen kun er effektiv i 90-95%  

 af tilfældene, og som resistent hvis behandlingseffekten er  

 <90%.
 Der bør aldrig gives mindre end den anbefalede  

 dosis.
7.4.1 Ukompliceret gonoré Ved ukompliceret gonoré anbefales:
i Ceftriaxon (cum lidocain) 250 mg i. m. som  

 engangsdosis, eller i Fluorquinoloner oralt som engangsdosis:
i ciprofloxacin 500 mg, i Ofloxacin 400 mg, eller i Fleroxacin 400 mg.
 Fluorquinoloner bør ikke anvendes hos gravide.
NB: Alle makrolider inkl. azithromycin er uegnede til  

 gonorébehandling.
I visse lande (Østen) er  

 fluorquinolonresistente gonokokker almindeligt forekommende.
7.4.2 Kompliceret gonoré (salpingitis/epididymitis) Behandling som ved ukompliceret gonoré, men i 3-5  

 dage.
7.4.3 Svælggonoré Ved svælggonoré anbefales:
i Ceftriaxon (cum lidocain) 250 mg i. m. som  

 engangsdosis, eller i Sulfamethoxaxol (400 mg)/trimethoprim (80 mg) 10 tabletter  

 dagligt i 3 dage, eller i Fluorquinoloner oralt 1 gang dagligt i 2 dage (dosis se  

 7.4.1).
7.4.4 Gonokoksepsis (dissemineret gonokokinfektion) Ceftriaxon (cum lidocain) 250 mg i. m. 1 gang dagligt i 7  

 dage.
7.4.5 Gonoroisk konjunktivit hos nyfødte Ceftriaxon (cum lidocain) 30-40 mg per kg (maksimalt 125  

 mg) i. m. som engangsdosis.
Evt. cefotaxim 100 mg i. m. som engangsdosis.  

 Øjet renses hver time med fysiologisk saltvand, indtil pussekretion er  

 ophørt.
Moderen og dennes partner(e) undersøges og  

 behandles.
Det skal bemærkes, at man efter ophævelse af  

 Credés profylakse i 1985 har erfaret, dels at gonoroisk konjunktivit  

 hos nyfødte i dag har et mildt forløb og kan optræde  

 inden for de første fire leveuger, dels at øjeninfektioner med  

 andre gonokoklignende bakterier (Moraxella catarrhalis) inden for  

 samme tidsrum optræder ti gange så hyppigt som gonoroisk  

 øjeninfektion.
7.5 Kontrol efter behandling Podninger til dyrkning for gonokokker tages fra urethra,  

 rectum og svælg hos mænd og fra urethra, cervix, rectum og  

 svælg hos kvinder snarest muligt efter afsluttet behandling, dog  

 tidligst efter tre dage.
Hos patienter med ukompliceret urogenital  

 gonoré, som nu er symptomfri, vil ét sæt podninger uden  

 fund af gonokokker være tilstrækkeligt.
 Kapitel 8.
Syfilis, venerisk lymfeknudesvulst og veneriske sår 8.1 Syfilis 8.1.1 Ætiologi, epidemiologi Syfilis er en sjældent forekommende sygdom.  

 Behandling og kontrol efter behandling må anses for en  

 speciallægeopgave.
 Syfilis er forårsaget af bakterien Treponema  

 pallidum.
Figur 3. Tidlig erhvervet syfilis i Danmark (syphilis acquisita) 1957 -  

 1996 Som det ses af Figur 3, følges ændringen i  

 sygdomshyppighed hos kvinder og mænd ikke ad, og forekomsten af syfilis  

 hos mænd har ligget væsentligt højere end hos kvinder,  

 siden registreringen blev indført i 1877.
Smitte med syfilis i Danmark er blevet sjælden, og  

 siden 1990 har over halvdelen af de diagnosticerede tilfælde  

 været erhvervet udenlands.
Medfødt syfilis har længe  

 været ekstremt sjælden hos børn født i Danmark, men  

 1-2 tilfælde diagnosticeres næsten hvert år hos børn  

 født udenlands.
WR er således ikke længere en  

 rutineundersøgelse hos gravide kvinde (se Svangreomsorg.  

 Retningslinier og redegørelse. 1998).
8.1.2 Symptomer Klinisk inddeles sygdommen traditionelt i tre stadier:  

 primær, sekundær og tertiær syfilis, samt et latent  

 stadium, hvor man skelner mellem det tidlige af mindre end ca. to års  

 varighed og det sene af mere end ca. to års varighed regnet fra  

 smittetidspunktet.
Når det gælder behandling, sættes  

 grænsen mellem tidlig og sen syfilis dog ved et år.
I praksis er  

 bestemmelsen af smittetidspunktet ofte usikker.
Den primære syfilis viser sig som et  

 sår, chankeren, på det sted, hvor bakterien er trængt ind i  

 organismen.
Inkubationstiden afhænger af inoculums størrelse og  

 kan svinge mellem ti dage og tre måneder, og man bør derfor ved  

 smitteopsporing gå mindst tre måneder tilbage.
Sekundær syfilis, der har forskellige  

 manifestationer i hud og slimhinder samt centralnervesystemet og evt. andre  

 organer, viser sig oftest ca. otte uger efter smittetids-punktet.
De  

 sekundære syfilitiske manifestationer kan optræde i flere  

 adskilte perioder.
Mellem disse perioder befinder patienten sig i det tidlige  

 latente stadium.
Ca. to år efter smittetidspunktet går sygdommen  

 over i det sene latente stadium, hvor der ikke er tegn på sygdom.
Ved  

 smitteopsporing bør man gå 24 måneder tilbage.
Tertiær syfilis kan optræde mange  

 år efter smittetidspunktet, først og fremmest i form af  

 neurologiske symptomer eller svære forvirringstilstande.
Kardiale  

 manifestationer eller manifestationer fra hud og knoglehinder diagnosticeres  

 i dag uhyre sjældent.
Gennem mange år er der blevet  

 diagnosticeret ca. fem tilfælde af neurosyfilis årligt i  

 Danmark.
8.1.3 Diagnose Vedrørende prøvetagning til mikroskopi henvises til side 66.  

 Mørkefelt- og fluorescens-mikroskopisk påvisning af Treponema  

 pallidum kan udføres i speciallaboratorium, hvis afskrab fra  

 såret forsendes til Statens Serum Institut på kulpodepind i  

 Stuarts transportmedium og ankommer inden for få timer efter udtagelsen  

 (se Statens Serum Instituts håndbog 1999).
I det primære stadium påvises T.  

 pallidum ved mikroskopi (mørkefelt-mikroskopi) af afskrab fra  

 såret (chankeren). Ved sekundær syfilis og kongenit syfilis kan  

T. pallidum påvises ved mikroskopi af materiale fra fugtige  

 hudlæsioner og slimhindelæsioner.
Hvis patienten har anvendt  

 lokalbehandling af såret, kan mikroskopien give falsk negativt  

 resultat, og mikroskopi for T. pallidum bør i så fald  

 gentages 1-2 dage senere.
Dette gælder i øvrigt altid ved et  

 suspekt sår, hvis den første undersøgelse er negativ.  

 Serologisk undersøgelse bør foretages, før behandlingen  

 startes, men de serologiske analyser begynder først at give positive  

 resultater ca. to uger efter sårets fremkomst (4-6 uger efter smitte).
Ved formodning om syfilis tages blodprøver tidligst  

 muligt og eventuelt gentaget med 1-2 ugers mellemrum indtil diagnostisk  

 afklaring.
Ved kontrol efter antisyfilitisk behandling gentages den  

 serologiske undersøgelse med en til flere måneders mellemrum.  

 Vedrørende indikation for prøvetagning hos gravide henvises til  

 Svangreomsorg.
Retningslinier og redegørelse, 1998. Hvis der  

 påvises reaktivitet, som formodes at være ikke-syfilitisk, vil  

 gentagelse efter en  måned oftest være rimeligt (se i  

 øvrigt Statens Serum Instituts håndbog 1999).
 Ved sekundær og tertiær syfilis stilles  

 diagnosen på grundlag af kliniske fund og serologiske  

 undersøgelser.
Ved latent syfilis kan diagnosen kun stilles serologisk,  

 evt. med støtte i anamnesen.
Da den syfilitiske chanker ikke  

 gør ondt og nemt overses og sekundærsyfilitiske manifestationer  

 kan være så svage, at patienten heller ikke opdager dem, kan  

 patienten være uvidende om at have været i primær- og  

 sekundærstadierne.
8.1.4 Behandling Penicilliner er første valg ved behandling af  

 syfilis.
8.1.4.1 Tidlig syfilis af mindre end et års  

 varighed (primær syfilis, sekundær syfilis og latent syfilis) Benzylpenicillinprocain 600.000 IE i. m. dagligt i 10 dage Ved penicillinallergi:
Tetracyclin 500 mg oralt 4 gange dagligt i 15 dage eller  

 doxycyclin 100 mg oralt 2 gange dagligt i 15 dage.
Tetracyclin er  

 kontraindiceret hos gravide.
Benzathin-benzylpenicillin er standardbehandling i USA.  

 Behandlingen er især velegnet til primær syfilis hos rejsende  

 personer, hvor det anbefales at give 2,4 mill.
IE i. m. to gange med en uges  

 interval.
Imidlertid har der været vanskeligheder med levering af  

 præparatet i Danmark i de sidste par år.
8.1.4.2 Sværere tilfælde af sekundær  

 syfilis (affektion af meninges, iridocyclitis, hepatitis etc.) Ved sværere tilfælde af sekundær  

 syfilis, hvor der ud over affektion af hud og slimhinder er tegn på  

 affektion af meninges, iridocyclitis, hepatitis eller andet, behandles som  

 ved neurosyfilis.
 Der bør foretages lumbalpunktur, se 8.5.
 Vedrørende Herxheimer-reaktion, se 8.6.
8.1.4.3 Syfilis af mere end et års varighed  

 (latent syfilis af mere end et års varighed, latent syfilis af ukendt  

 varighed og tertiær syfilis med undtagelse af neurosyfilis) Benzylpenicillinprocain 600.000 IE i. m. dagligt i 15  

 dage.
 Ved penicillinallergi:
Tetracyclin 500 mg oralt 4 gange dagligt i 30 dage eller  

 doxycyclin 100 mg oralt 2 gange dagligt i 30 dage.
Tetracyclin er  

 kontraindiceret hos gravide.
8.1.4.4 Neurosyfilis Benzylpenicillin 6-8 mill.
IE i. v. 3 gange dagligt (hver  

 8. time) i 15 dage eller benzylpenicillinprocain 2.4 mill.
IE i. m. dagligt i  

 20 dage.
 Vedrørende Herxheimer-reaktion, se 8.6.
 Ved penicillinallergi:
Tetracyclin 500 mg oralt 4 gange dagligt i 30 dage eller  

 doxycyclin 200 mg oralt 2 gange dagligt i 30 dage.
Tetracyclin er  

 kontraindiceret hos gravide.
8.1.4.5 Kongenit syfilis Benzylpenicillinprocain 50.000 IE/kg i. m. dagligt som  

 engangsdosis i 10 dage eller benzylpenicillin 50.000 IE/kg i. v. eller i. m.  

 dagligt fordelt på 2 doser i 10 dage.
 Ved penicillinallergi:
 Erythromycin 7.5-12.5 mg/kg 4 gange dagligt i 30 dage.
8.1.5 Lumbalpunktur Lumbalpunktur med henblik på serologisk  

 undersøgelse af spinalvæske foretages til sikring af diagnosen  

 og til vejledning ved valg af behandling.
Lumbalpunktur bør foretages  

 ved syfilis af mere end et års varighed, eller hvis smittetidspunktet  

 er ukendt.
Desuden tilrådes lumbalpunktur ved sværere  

 tilfælde af sekundær syfilis, hvor der ud over affektion af hud  

 og slimhinder er tegn på affektion af meninges, iridocyclitis,  

 hepatitis eller andet.
Desuden foretages lumbalpunktur til vejledning ved  

 kontrol af behandlingseffekten.
8.1.6 Herxheimer-reaktion 6-12 timer efter påbegyndt behandling ses  

 influenzalignende symptomer med temperaturstigning og accentuering af det  

 syfilitiske hududslæt hos mere end 50% af patienterne.
Reaktionen, hvis  

 årsag ikke kendes med sikkerhed, er uden risiko for i øvrigt  

 raske personer.
Patienten bør orienteres om denne reaktion, da den  

 ellers kan opfattes som allergi over for det givne antibiotikum.
Ved  

 patienter med sværere tilfælde af sekundær syfilis,  

 neurosyfilis, kardiovaskulær syfilis eller svækket almentilstand  

 kan reaktionen dæmpes ved indgift af 40-60 mg prednison dagen  

 før behandlingen og på første behandlingsdag.
8.1.7 Syfilis i graviditeten Såfremt en kvinde smittes før eller under graviditeten, kan  

 man behandle med standardbehandling og dermed helbrede både patienten  

 og fosteret.
Hos gravide med penicillinallergi anvendes  

 erythromycinbehandling med 500 mg oralt fire gange dagligt i 15 dage.  

 Tetracyclin er kontraindiceret.
Desuden behandles barnet efter fødslen  

 med penicillin som anført i afsnit 8.4.5. Såfremt patienten  

 tidligere er sufficient behandlet for syfilis, er der ingen grund til at  

 behandle, selv om patienten stadig er seropositiv, forudsat at reinfektion  

 kan udelukkes.
Er der tvivl om, hvorvidt en gravid kvinde er sufficient  

 behandlet for en tidligere syfilis, gives standardbehandling.
Maternelle  

 IgG-antistoffer, men ikke maternelle IgM-antistoffer overføres passivt  

 til barnet og vil genfindes i navlesnorsblod.
Maternelle antistoffer vil  

 forsvinde fra barnets blod i løbet af det første halve  

 leveår.
8.1.8 Syfilis og hiv-infektion Hos patienter med hiv-infektion er tilfælde af behandlingssvigt samt  

 hurtig progression til neurosyfilis beskrevet.
De kliniske symptomer kan  

 være atypiske, og desuden er enkelte tilfælde af syfilis med  

 negative serologiske fund beskrevet.
Patienter med hiv-infektion, som har  

 eller mistænkes for at have syfilis, bør derfor  

 undersøges grundigt og følges nøje.
Det tilrådes  

 at være liberal med hensyn til at foretage lumbalpunktur.
Behandling  

 med penicililin i dobbelt dosering tilrådes.
8.1.9 Kontrol efter behandling Patienter med primær syfilis (chanker) og sekundær syfilis  

 bør vurderes klinisk én gang ugentligt, indtil læsionerne  

 er ophelede.
Alle patienter bør følges med serologiske  

 undersøgelser en, tre og seks måneder efter behandling.
Derefter  

 med 6-12 måneders interval til serologiske fund er negative eller i  

 næsten konstant niveau med meget langsomt yderligere fald gennem  

 år.
 Kontrollen er særlig vigtig efter behandling med  

 erythromycin, idet behandlingen undertiden følges af recidiv.
8.2 Andre sygdomme med genitalsår 8.2.1 Venerisk lymfeknudesvulst (lymphogranuloma venereum) Infektionen er forårsaget af Chlamydia  

 trachomatis serotype L1, L2 og L3 og forekommer i Danmark kun som  

 solitære, importerede tilfælde.
Der henvises til  

 lærebøger i venerologi.
Behandles med tetracyclin 500 mg oralt 4  

 gange dagligt i 3 uger eller doxycyclin 100 mg oralt 2 gange dagligt i 3  

 uger.
Tetracyclin er kontraindiceret hos gravide.
Alternativt erythromycin  

 500 mg oralt 4 gange dagligt i 3 uger.
8.2.2 Venerisk sår (ulcus molle, soft chancre, chancroid) Infektionen er forårsaget af en bakterie,  

Haemophilus ducreyi, og den forekommer sjældent i Danmark og da  

 kun som solitære, importerede tilfælde.
Vedrørende  

 symptomer og diagnose henvises til lærebøger i venerologi.  

 Vedrørende mikroskopi og dyrkning for Haemophilus ducreyi (se  

 Statens Serum Instituts håndbog 1999). Behandles med azithromycin 1 g  

 oralt eller ceftriaxon 250 mg i. m. eller erythromycin 500 mg oralt 4 gange  

 dagligt i 7 dage eller ciprofloxacin 500 mg oralt 2 gange dagligt i 3 dage.  

  Ciprofloxacin er kontraindiceret hos gravide og ammende kvinder.
8.2.3 Herpes genitalis Der henvises til side 43.
 Kapitel 9.
Genital candidose (gærsvamp) 9.1 Ætiologi, epidemiologi, symptomer Genital candidose er forårsaget af en  

 gærsvamp, Candida albicans.
Genital candidose er almindeligt  

 forekommende hos kvinder, men sjældent som seksuelt overført  

 infektion.
Hos mænd er infektionen mindre hyppigt forekommende og da  

 oftest i form af balanitis, der viser sig som millimeterstore hvidlige  

 pustler; urethritis ses sjældent.
Hos kvinder er symptomerne  

 først og fremmest kløe og brændende fornemmelse i  

 vulva-området og let øget hvidligt, grynet udflåd.
 Ved gynækologisk inspektion findes i karakteristiske  

 tilfælde rødme af vulvaområdet og kradsningsmærker.  

 Vaginalslimhinden er hyperæmisk og med ret fastsiddende hvidlige  

 belægninger.  Candida kan påvises i vaginalsekret hos  

 5-30% af kvinder uden symptomer, og dette fund er ikke  

 behandlingskrævende.
 En række faktorer disponerer til  

candida-infektion: graviditet, diabetes mellitus, svækket  

 immunforsvar samt behandling med antibiotika, kortikosteroider eller  

 immunosuppressiva.
9.2 Diagnose Vedrørende prøvetagning henvises til side  

 68.
 Candida albicans kan påvises ved direkte  

 mikroskopi af vaginalsekret i saltvand eller i 10% kaliumhydroxid.
9.3 Behandling De kliniske fund må sammenholdes med patientens  

 symptomer, og behandling bør kun institueres ved symptomer.
 Forslag til lokalbehandling:
i Miconazol 1 vaginalkapsel 1,2 g ved sengetid som  

 engangsdosis eller i Miconazol 1 vaginalkapsel 400 mg ved sengetid 3 dage i  

 træk eller i Econazol (depot) 1 vagitorie 150 mg ved sengetid som  

 engangsdosis eller i Econazol 1 vagitorie 150 mg ved sengetid 3 dage i  

 træk eller i Clotrimazol 1 vagitorie 500 mg ved sengetid som  

 engangsdosis.
 Balanitis behandles lokalt med antimykotisk creme.
 Forslag til systemisk behandling:
 Fluconazol 1 tablet 150 mg som engangsdosis eller  

 itraconazol 200 mg oralt 2 gange med 12 timers interval.
En del patienter har tendens til recidiverende  

 svampeinfektion.
Længerevarende antimykotisk behandling kan helbrede en  

 del af disse patienter.
Ved ønske om resistensbestemmelse henvises til  

 Serum Instituts håndbog 1999.
 Som hovedregel er genital svampeinfektion ikke seksuelt  

 overført og behandling af mandlig partner ikke indiceret, medmindre  

 der foreligger balanitis.
 Kapitel 10.
Trichomoniasis 10.1 Ætiologi, epidemiologi, symptomer Trichomoniasis er forårsaget af en flagellat,  

Trichomonas vaginalis.
Sygdommen er ledsaget af rigeligt skummende  

 udflåd.
Trichomoniasis forekommer for tiden med en hyppighed  

 på 1-2% hos kvinder, der undersøges for seksuelt  

 overførbare infektioner.
Trichomoniasis giver sjældent symptomer  

 hos mænd.
Klinisk er et rigeligt, grønligt fluor karakteristisk  

 for vaginal Trichomonas-infektion.
Slimhinden er rød og kan  

 have et karakteristisk småprikket udseende.
T.vaginalis kan  

 findes i vaginalsekret hos patienter uden symptomer eller objektive tegn  

 på infektion.
10.2 Diagnose Vedrørende prøvetagning henvises til side  

 67.
Den bevægelige flagellat har et karakteristisk  

 udseende og kan påvises ved direkte mikroskopi af sekret udrørt  

 i fysiologisk saltvand.
Metoden er hurtig og billig og har en  

 følsomhed på ca. 60% i forhold til dyrkning af  

T.vaginalis.
10.3 Behandling Metronidazol 2,0 g oralt som engangsdosis eller  

 metronidazol 250 mg oralt 3 gange dagligt i 7 dage.
Partneren bør  

 behandles samtidig.
Indtagelse af alkohol bør undgås, idet  

 metronidazol kan fremkalde en disulfiramlignende reaktion.
Under graviditet  

 er metronidazol kontraindiceret i første trimester.
 Kapitel 11.
Genito-anal human papilloma virus (HPV)-infektion  

 (kondylomer) 11.1 Ætiologi, epidemiologi, symptomer Human papilloma virus (HPV) er en hyppig  

 årsag til genital infektion, især hos seksuelt aktive unge.
Kun en mindre del af HPV-infektionerne (især de med  

 HPV type 6 og 11) viser sig klinisk som kondylomer.
Der er en sikker  

 association mellem visse HPV-typer og cervix-cancer, men hvilke faktorer der  

 i øvrigt er afgørende, er kun delvist belyst.
Patienter med  

 kondylomer bør tilrådes undersøgelse for cervikale  

 celleforandringer.
Når kondylomerne er svundet, er det næppe  

 nødvendigt at screene hyppigere, end man generelt anbefaler.
 Genital HPV-infektion er oftest seksuelt overført.  

 Andre smitteveje kan dog forekomme.
 Inkubationstiden fra smitte til symptomgivende infektion  

 kan være lang, formentlig fra måneder til år.  

 Symptomgivende infektion i form af kondylomer er oftest lokaliseret til  

 genitalia externa, meatus urethrae, perianalt, intraanalt og på  

 cervix.
 Kondylomer hos børn kan i enkelte tilfælde  

 være udtryk for seksuelt misbrug, men oftest er smitten hos børn  

 ikke overført seksuelt.
11.2 Diagnose Større kondylomer er oftest lette at diagnosticere,  

 hvorimod mindre kondylomer,  kondylomer lokaliseret intrauretralt og  

 intraanalt samt kondylomer på cervix kan være vanskelige at  

 diagnosticere.
11.3 Behandling Behandling bør begrænses til makroskopisk  

 synlige kondylomer, som patienten ønsker fjernet, idet de  

 forhåndenværende behandlingsmidler og metoder kun er delvis  

 effektive.
Svind af kondylomer efter behandling er sjældent  

 ensbetydende med svind af HPV-infektion.
 Podophyllotoxin appliceres 2 gange dagligt 3 dage i  

 træk, gentages med en uges interval til helbredelse eller i op til 2-3  

 måneder.
Podophyllin (10-20%), som tidligere var  

 hovedbehandlingsmidlet, som nu kun ordineres magistralt, appliceres 1-2 gange  

 ugentlig.
Området afvaskes efter 2 timer (kan lades stige til  

 højst 8 timer).
 Såfremt lokalbehandling ikke har effekt, bør  

 der tilbydes kirurgisk behandling, frysning, kaustik eller laserbehandling.
 Podophyllin og podophyllotoxin kan give fosterskader.  

 Disse midler må derfor ikke anvendes til behandling af gravide.
 Kapitel 12.
Genital herpes simplex virus (HSV)-infektion 12.1 Ætiologi, epidemiologi Herpes genitalis er forårsaget af herpes simplex  

 virus (HSV).
HSV kan klassificeres som type 1 og type 2. Begge  

 HSV-typer kan manifestere sig som genital herpes, type 1 er dog hyppigere  

 årsag til herpes labialis (forkølelsessår). HSV  

 overføres ved seksuel eller anden fysisk kontakt.
Orogenital kontakt  

 med en partner med type 1 herpes labialis kan være årsag til  

 herpes genitalis.
 Symptomgivende genital HSV-infektion forekommer hos 2-5%  

 af den voksne befolkning.
12.2 Symptomer Inkubationstiden for HSV-infektioner er 4-7 dage.
Kun hos  

 et mindretal er primærinfektionen symptomgivende.
Hovedparten går  

 direkte over i den latente fase, hvor virus er hvilende i ganglierne og med  

 mellemrum giver anledning til recidiverende herpes genitalis.
Det  

 primære udbrud har ubehandlet en varighed på 1-3 uger, og  

 symptomerne er ofte almensymptomer, regional glandelsvulst samt svie og  

 smerte i udbrudsstedet, efterfulgt af vesikler og senere sår der heler  

 op uden ardannelse.
Recidiverende udbrud er som oftest mildere og af kortere  

 varighed (ca. en uge) end det primære udbrud.
Genital HSV-infektion kan  

 overføres såvel fra personer med symptomatisk virusudskillelse  

 som fra personer med asymptomatisk virusudskillelse.
Ved primært udbrud  

 i graviditeten er der risiko for HSV-infektion hos fostret.
Neonatal herpes  

 er dog en sjælden infektion, der typisk er associeret med smitte af  

 moderen sent i graviditeten.
Recidiverende herpes genitalis frembyder ingen  

 fare for smitte af fostret under graviditet.
Hos gravide med tidligere  

 konstateret HSV-infektion eller med serumantistoffer mod HSV er det  

 således ikke indiceret at foretage kontrolpodninger gennem  

 graviditeten.
Risikoen for neonatal herpes er stor hos børn  

 født af kvinder med primært udbrud.
Hos børn født  

 af kvinder med recidivudbrud er risikoen for smitte derimod meget lille, idet  

 barnet er passivt beskyttet af moderens antistoffer.
Genital herpes med  

 erosioner på fødselstidspunktet bør dog som hovedregel  

 medføre sectio.
12.3 Behandling Mange tilfælde af recidiverende herpes genitalis er  

 så lette, at systemisk behandling ikke er indiceret.  

 Behandlingsindikation er således det primære udbrud samt  

 svære og/eller hyppige recidivudbrud.
Herpes genitalis er en livslang infektion, hvor en kurativ  

 behandling ikke er mulig.
Derimod afkorter systemisk antiviral behandling med  

 såvel aciclovir, famciclovir som valaciclovir såvel primært  

 som recidivudbrud, samt supprimerer recidivudbrud ved kontinuerlig  

 behandling.
Lokal antiviral behandling har derimod ikke overbevisende effekt  

 ved herpes genitalis.
12.3.1 Primært udbrud i Aciclovir 250 mg oralt 5 gange dagligt i 5 dage, eller i Famciclovir 250 mg oralt 3 gange dagligt i 5 dage, eller i Valaciclovir 500 mg oralt 2 gange dagligt i 5 dage.
12.3.2 Recidivudbrud Aciclovir- og valaciclovirbehandling som ved primært  

 udbrud.
Famciclovir 125 mg oralt 2 gange dagligt i 5 dage.
 Suppressionsbehandling kan administreres på  

 følgende måde:
i Aciclovir 800 mg dagligt fordelt på 2-4 doser,  

 dosisreduktion til 400 mg dagligt kan forsøges, eller i Famciclovir 250 mg oralt 2 gange dagligt, eller i Valaciclovir 500 mg oralt 2 gange dagligt, dosisreduktion  

 til 500 mg dagligt kan forsøges.
12.3.3 Behandlingsstrategi Udbrudsbehandling (såvel primært som ved  

 recidiv) bør initieres så tidligt som muligt i  

 forløbet.
 Suppressionsbehandling bør afhænge af  

 såvel sværhedsgraden af de enkelte udbrud som af udbrudshyppighed  

 (mindst 6-8 udbrud årligt).
 Suppressionsbehandling kan fortsætte i år, men  

 pause efter 1-2 år må tilrådes med efterfølgende  

 vurdering af behovet for fortsat behandling.
12.3.4 Behandling af gravide Erfaring savnes.
 Kapitel 13.
Human immundefekt virus (hiv)-infektion/erhvervet  

 immundefekt syndrom (aids) Human immundefekt virus (hiv)  er et retrovirus,  

 som findes i to kendte former: hiv-1 og hiv-2. Syndromet aids er  

 forårsaget af hiv.
Såvel de kliniske manifestationer af  

 hiv-infektion, sygdommen aids samt diagnostik, behandling og forholdsregler  

 mod hiv-smitte er detaljeret beskrevet i Sundhedsstyrelsens Vejledning om  

 Human Immundefekt Virus, hiv og forebyggelse af blodbåren smitte,  

 1992.
Aids-diagnosen stilles i henhold til de til enhver tid  

 gældende kriterier.
Der eksisterer således en lang liste over  

 alvorlige infektioner, kræftformer og følgetilstande til  

 hiv-infektion, der er aids-definerende.
Overlevelsen for danske  

 aids-patienter, efter at dia-gnosen er stillet, har hidtil været kort,  

 gennemsnitligt omkring halvandet år.
Aktuelt sker der meget på  

 den behandlingsmæssige side, idet flerstofsbehandling med 2-3  

 antivirale midler synes at kunne dels forlænge den symptomfrie periode,  

 dels forbedre overlevelsen.
Langtidseffekten af denne behandling samt  

 hyppigheden af resistensudvikling blandt behandlede er fortsat ukendt.  

 Endelig forskes der fortsat i udvikling af en effektiv vaccine, men en  

 sådan foreligger endnu ikke.
 Forløbet af hiv-infektion er karakteriseret ved et  

 bredt spektrum af kliniske manifestationer; fra en forbigående akut  

 febril mononukleoselignende episode i forbindelse med primærinfektionen  

 (akut hiv-infektion) over et typisk flerårigt symptomfrit stadium til  

 en tilstand med svær immundefekt, der er karakteristisk for aids.
Antistoffer mod hiv kan sædvanligvis påvises  

 6-12 uger efter smittetidspunktet.
Undertiden kan der dog gå op til  

 seks måneder.
Det må antages, at infektionen hos alle er  

 livslang, og at antistofferne persisterer under hele forløbet.  

 Virusspecifikke antistoffer kan måles bl.a. ved hjælp af ELISA.  

 Ved et positivt ELISA-resultat bør prøven sendes videre til  

 konfirmation i andre testsystemer for at udelukke en falsk positiv reaktion.  

 Hvis en blodprøve findes positiv i en konfirmatorisk test, bør  

 resultatet bekræftes ved undersøgelse af en ny blodprøve,  

 for at man derved bl.a. kan sikre mod fejldiagnostik som følge af  

 forbytning af prøver.
I Danmark - og globalt - er hiv-infektionen primært  

 seksuelt overført.
Forekomsten af hiv-infektion er i Danmark hyppigst  

 blandt mænd, der har sex med mænd, samt blandt intravenøse  

 stofmisbrugere der smitter hinanden enten ved brug af fælles  

 sprøjter og kanyler eller ved seksuel kontakt.
Gennem de seneste  

 år er et stigende antal hiv-infektioner påvist blandt  

 heteroseksuelt smittede, hvoraf en stor del er smittet i udlandet, og hvoraf  

 mange er af udenlandsk herkomst.
Den seksuelle smitte med hiv-infektion  

 forebygges på samme måde som andre seksuelt overførbare  

 sygdomme (se de generelle afsnit).
Risikoen for overførsel af hiv-smitte ved et enkelt  

 ubeskyttet samleje med en hiv-smittet person er beregnet til 0,1%-1%, men  

 risikoen for seksuelt overført smitte med hiv-infektion er i nogen  

 grad afhængig af de anvendte praktikker.
Smitterisikoen er  

 størst ved det receptive anale samleje.
Ved vaginalt samleje kan  

 smitten overføres såvel fra mand til kvinde som fra kvinde til  

 mand, og undersøgelser tyder på, at risikoen for  

 smitteoverførsel er lidt større fra mand til kvinde end fra  

 kvinde til mand.
Smitterisikoen ved oral/genital og oral/anal kontakt synes  

 at være væsentligt mindre end de to nævnte samlejeformer.  

 Andre forhold af betydning for smitteoverførslen er  

 tilstedeværelse af anden seksuelt overførbar sygdom, især  

 hvis der er genitale sår, samt hvis den hiv-smittede part er  

 højviræmisk.
Der er ikke risiko for smitte ved almindelige  

 sociale kys, og smitterisikoen ved dybe erotiske kys må anses for at  

 være uden praktisk betydning, men kan teoretisk ikke udelukkes.
 Kapitel 14.
Hepatitis B virus infektion Forebyggelse, smittemåder, infektionsforløb  

 og serodiagnostiske muligheder er beskrevet i Sundhedsstyrelsens Vejledning  

 om forebyggelse mod hepatitis, 1996. Hepatitis A- og hepatitis C-smitte ved  

 seksuel kontakt er sjælden, og der er ikke grundlag for at anbefale  

 særlige forholdsregler for at forebygge seksuel smitte ved disse former  

 for hepatitis.
I Danmark er der i de senere år anmeldt ca. 100  

 tilfælde af akut hepatitis B.
De anmeldte tilfælde er  

 minimumstal, og de reelle tal kendes ikke.
Forekomsten i Nord- og Vesteuropa,  

 Nordamerika og Australien er lav.
I Syd- og Østeuropa er forekomsten  

 noget højere, og der er en høj forekomst i Grønland og i  

 dele af Asien, Afrika og Sydamerika.
Af de anmeldte tilfælde i Danmark er den hyppigste  

 smittemåde fælles brug af urene kanyler og sprøjter i  

 forbindelse med intravenøst stofmisbrug.
Smitteoverførsel sker  

 endvidere ved seksuel kontakt og fra mor til barn i forbindelse med  

 fødslen.
Efter smitte udvikles klinisk akut hepatitis hos ca. 50%  

 af voksne, mens sygdomsudvikling er sjældnere hos børn og  

 immundefekte.
Blandt smittede personer udvikles kronisk hepatitis B-infektion  

 hos 5-10% af voksne og op mod 90% i forbindelse med perinatal smitte.
Kronisk  

 infektion er oftest livsvarig og medfører stor risiko for udvikling af  

 kronisk leversygdom.
Ved kronisk hepatitis B-infektion kan HBsAg påvises  

 i serum.
I nogle tilfælde er den kroniske tilstand karakteriseret af  

 betydelig virusreplikation, hvilket påvises ved positiv HBeAg.  

 HbeAg-positive anses for at være betydelig mere smitsomme end dem, der  

 alene er HbsAg-positive.
 Både personer med akut og kronisk hepatitis  

 B-infektion bør oplyses om, hvordan de undgår at smitte andre.  

 Rådgivningen er identisk med den, der gives til hiv-smittede.
Man anbefaler vaccination af personer, der tilhører  

 visse risikogrupper, herunder husstandsmedlemmer og seksualpartnere til  

 personer med kronisk hepatitis B.
Hepatitis B-vaccination bør tillige  

 overvejes hos homoseksuelle mænd samt personer med gentagne  

 tilfælde af seksuelt overførbare sygdomme.
Der henvises i  

 øvrigt til Sundhedsstyrelsens Vejledning om forebyggelse mod  

 hepatitis, 1996.
 Kapitel 15.
Bakteriel vaginose 15.1 Ætiologi, symptomer Bakteriel vaginose er betegnelsen for en tilstand med  

 øget mængde ildelugtende vaginalsekret uden samtidige tegn  

 på inflammation af vaginalslimhinden eller endocervix. Årsagen  

 til bakteriel vaginose er ikke kendt, men man finder oftest en ændring  

 af vaginalfloraen fra den normale, der er domineret af laktobaciller, til en  

 flora der er domineret af Gardnerella vaginalis og forskellige anaërobe  

 bakteriearter.
Disse bakterier har den egenskab, at de hæfter sig i et  

 tæt lag på epitelceller, som ved direkte mikroskopi  

 fremtræder med et meget karakteristisk udseende (clue  

 cells).
15.2 Diagnose Bakteriel vaginose er en klinisk diagnose, som ikke  

 inkluderer mikrobiologisk udredning.
Påvisning af Gardnerella vaginalis  

 indicerer således ikke i sig selv antibiotisk behandling.
Diagnosen  

 bakteriel vaginose stilles, når mindst tre ud af fire af  

 følgende kriterier er opfyldt:
1. karakteristisk tyndt, homogent, ildelugtende  

 vaginalsekret, 2. vaginalsekret med pH > 4.5, 3. påvisning af clue cells ved mikroskopi, 4. positiv amintest (se side 68).
 Vedrørende prøvetagning henvises til side  

 68.
15.3 Behandling Metronidazol 2,0 g oralt som engangsdosis, gentaget efter  

 et døgns pause, eller metronidazol 250 mg oralt 3 gange dagligt i 7  

 dage.
 Indtagelse af alkohol bør undgås, idet  

 metronidazol kan fremkalde en disulfiramlignende reaktion.
Under graviditet er metronidazol kontraindiceret i  

 første trimester.
Der kan da gives behandling med clindamycin  

 vaginalcreme 2% 1 gang dagligt i 7 dage.
 Partnerbehandling er ikke indiceret.
 Kapitel 16.
Uspecifik urethritis og cervicitis Non-specifik urethritis og cervicitis er betegnelsen for  

 alle former for urethritis og cervicitis, hvor hverken gonokokker eller  

 klamydier kan påvises. Ætiologien ved uspecifik urethritis er  

 ikke klarlagt; hos mænd spiller Ureaplasma urealyticum og/eller  

 Myco-plasma genitalium formentlig en rolle i 20-30% af tilfældene.  

 Nogle anaërobe bakterier kan muligvis være af ætiologisk  

 betydning.
Hovedparten af infektionerne, især hos kvinder, er  

 symptomsvage.
Diagnosen stilles, når mikroskopi af sekret viser tegn  

 på inflammation (5-7 polymorfnukleære leukocytter pr. synsfelt  

 ved 1.000 x forstørrelse) hos en patient, hos hvem gonoré  

 og/eller klamydia ikke kan påvises.
Undersøgelse for mykoplasmer bør kun  

 anvendes på snæver indikation, da Ureaplasma urealyticum  

 hos voksne kvinder forekommer i cervixprøver fra 50 til 70% af alle  

 undersøgte.
Hos mænd kan Ureaplasma urealyticum  

 påvises i 15-20% af alle prøver.
Hos personer uden tegn på  

 urogenital infektion er Mycoplasma genitalium sjældent  

 forekommende.
Dens patogene rolle er endnu ikke afklaret.
Eventuel  

 påvisning kan ske ved en PCR-analyse.
Vedrørende  

 prøvetagning henvises til side 69.
 Uspecifik urethritis og cervicitis behandles som klamydia.  

 Der tilrådes samtidig partnerbehandling efter forudgående  

 undersøgelse.
 Kapitel 17.
Adneksinflammation Adneksinflammation (pelvic inflammatory disease,  

 PID) er en fælles betegnelse for endometritis, salpingitis, oophoritis  

 og parametritis.
17.1 Ætiologi, epidemiologi, symptomer Adneksinflammation er forårsaget af seksuelt  

 overførte mikroorganismer, først og fremmest klamydier og  

 gonokokker.
Patienterne har ofte samtidig cervicitis.
Hos 20-50% af  

 patienterne er adneksinflammation forårsaget af klamydier, hvorimod  

 gonokok -infektion er sjældent forekommende i Danmark i dag.  

 Mykoplasmer (M.hominis og M.genitalium) er muligvis involveret i et  

 antal tilfælde.
Bakterier som Escherichia coli, Haemophilus  

 influenzae, bacteroides, actinomyces, streptokokker og stafylokokker  

 forårsager sjældent øvre genital infektion.
Hyppigheden af  

 adneksinflammation er ukendt.
 Langt de fleste tilfælde behandles i  

 primærsektoren.
17.2 Diagnose Diagnosen er baseret på en række uspecifikke  

 kliniske symptomer: smerter nedadtil i abdomen, øget udflåd,  

 blødningsforstyrrelser (eventuelt i form af pletblødninger),  

 temperaturforhøjelse, dyspareuni og dysuri.
Ved den  

 gynækologiske undersøgelse findes hyppigt tegn på  

 cervicitis, pussekretion fra orificium og øget vaginalt fluor.  

 Patienten har ofte rokkeømhed af uterus samt udfyldning og  

 ømhed svarende til parametrier.
Den kliniske undersøgelse kan  

 suppleres med prøver til mikrobiologisk undersøgelse,  

 laparoskopi, ultralydscanning og endometriebiopsi.
17.3 Behandling Der findes ingen alment accepteret standardbehandling af  

 adneksinflammation.
De undersøgelser, der foreligger om effekten ved  

 behandling med forskellige antibiotika eller forskellige kombinationer af  

 antibiotika, er koncentreret om forløbet af den akutte infektion.  

 Risikoen for senkomplikationer i form af kroniske underlivssmerter, nedsat  

 fertilitet, sterilitet og øget forekomst af tubar graviditet er ikke  

 tilstrækkeligt belyst for de forskellige behandlingsregimer.
 Da Chlamydia trachomatis er den hyppigste kendte  

 årsag til adneksinflammation, synes tetracyclin mest velegnet som  

 førstevalgspræparat fx:
i Tetracyclin 500 mg oralt 4 gange dagligt i minimum 10  

 dage i Doxycyclin, 100 mg oralt 2 gange dagligt i minimum 10  

 dage eller i Lymecyclin 300 mg oralt 2 gange dagligt i minimum 10  

 dage.
Ved svære tilfælde er  

 hospitalsindlæggelse ofte påkrævet.
Ved abscesdannelse  

 bør ovennævnte behandling suppleres med metronidazol 500 mg tre  

 gange dagligt i minimum 10 dage.
 Tetracyclin og metronidazol er kontraindiceret hos  

 gravide.
 Ved positiv gonokokdyrkning bør behandlingen  

 suppleres med ceftriaxon (cum lidocain) 250 mg i. m. som engangsdosis.
 Partneren bør undersøges og behandles.
 Kapitel 18.
Epididymitis 18.1 Ætiologi, epidemiologi, symptomer Epididymitis forårsaget af seksuelt  

 overførbare mikroorganismer ses i dag relativt sjældent.  

 Kliniske symptomer er ensidig, øm hævelse af scrotum uden  

 forudgående traume hos yngre raske mænd, ofte ledsaget af  

 urethritis.
Differentialdiagnoser er testistorsion, testistumor samt virale  

 infektioner, der afficerer testes.
 Ved epididymitis bør der specielt hos yngre  

 mænd altid undersøges for gonoré og klamydia ved podning  

 samt (om muligt) ved mikroskopi af uretralt sekret.
18.2 Behandling Undersøgelse for klamydia og gonoré  

 bør foretages, inden der påbegyndes behandling.
Såfremt  

 diagnosen gonoré er sandsynliggjort på baggrund af mikroskopi  

 og/eller verificeret ved dyrkning, er behandling som ved kompliceret  

 gonoré (side 29).
 Påvises klamydia eller foreligger der ikke en  

 ætiologisk diagnose, kan der gives klamydiabehandling som ved  

 adneksinflammation (side 54).
 Kapitel 19.
Scabies og pediculosis pubis 19.1 Scabies 19.1.1 Ætiologi, epidemiologi Scabies skyldes den humane fnatmide Sarcoptes scabiei  

 hominis.
Den voksne mide måler 0,15-0,25 mm og kan således  

 netop ses med det menneskelige øje.
Infestationen overføres fra  

 menneske til menneske ved en drægtig hun.
Denne lever i gange i den  

 øverste del af epidermis, især på hænderne,  

 kønsdelene og fødderne.
Gangene viser sig som  

 sytrådslignende, 1-2 cm lange, mørke, snoede elementer.
Midernes  

 forplantning finder sted i gangene, hvorfor de også kaldes tunnels  

 of love, hvor æggene lægges og udklækkes.
Hver person  

 har i reglen kun 5-10 hunmider på sig.
Scabiesmiden indeholder potente allergener, som er i stand  

 til at udløse både type 1, 3 og 4 immunologiske reaktioner.
Det  

 er den immunologiske reaktion, der er ansvarlig for symptomet kløe,  

 det universelle udslæt samt blæredannelse på fingrene.
Der  

 er en latenstid på 2-3 uger, fra smittetidspunktet, til kløen  

 begynder.
Udslættet ved scabies har en overordentlig varierende  

 morfologi, afhængig af individets immunapparat.
I den periode, hvor scabies var anmeldelsespligtig i  

 Danmark, varierede antallet mellem 3.000 og 8.000 tilfælde  

 årligt.
Scabies er for tiden almindelig.
Det eksakte antal er ukendt.
I  

 Afrika og Indien forekommer scabies epidemisk, især blandt  

 børn.
19.1.2 Smitteveje Scabiesmiden og æg kan ved stuetemperatur leve uden  

 for den menneskelige organisme i 1-2 døgn.
Human scabies kan ikke  

 overføres via dyr.
Scabies smitter typisk ved sengekontakt.
Ved  

 skorpet fnat (se senere) kan der ses institutionsepidemier, hvor der sker  

 smitte til såvel medpatienter (beboere) som personale.
19.1.3 Symptomer Hovedsymptomet ved scabies er en svær hudkløe, især om  

 aftenen og natten.
Hos enhver patient med nyopstået kløe skal  

 scabies mistænkes og udelukkes.
Det kliniske billede varierer med  

 alderen og status af personens immunapparat.
Scabies er hyppigst blandt yngre  

 voksne med skiftende seksualpartnere.
Scabies viser sig i denne aldersgruppe  

 ved scabiesgange på hænder, genitalia og fødder.
Der er i  

 reglen et symmetrisk papulo-vesikuløst udslæt på  

 hænder, abdomen og indersiden af lår.
Dette er en følge af  

 det immunologiske respons på miden og varierer betydeligt.
Det er  

 typisk, at ansigtet ikke er involveret hos større børn og  

 voksne, men kan være det hos spædbørn.
Pga. krads vil der  

 ofte være sekundær infektion, forårsaget af såvel  

 stafylokokker som af hæmolytiske streptokokker.
Hos  

 spædbørn (op til to år) kan gange omgivet af inflammation  

 ses på kroppen og i ansigtet.
Blandt de 50-70-årige ses en  

 variant af scabies, der især er kendetegnet ved papler på nates  

 og i genitalregionen.
For hver papel kan der ses en scabiesgang.
Ved scabies  

 hos gamle er der beskeden inflammation, men udtalt kløe.
Diagnosen  

 scabies kan være vanskelig, især blandt midaldrende og  

 ældre, hvor mistanken er mindre og det kliniske billede afviger fra det  

 klassisk kendte.
Blandt patienter med svækket immunapparat pga.  

 medikamentel behandling, hiv-infektion eller alkoholisme kan infektionen med  

 scabiesmiden få et andet forløb, kaldet skorpet fnat.
Ved denne  

 variant behøver kløen ikke at være udtalt, og der ses  

 ikke gange eller kradsmærker.
De dominerende elementer er tørt  

 skællende, cm-store områder, som kan forveksles med psoriasis  

 eller eksem.
Disse elementer indeholder tusinder af mider, forstadier hertil  

 samt æg.
Denne form for scabies smitter, blot man opholder sig i samme  

 rum som patienten.
Ikke sjældent stilles diagnosen skorpet fnat  

 først, når der optræder sekundære tilfælde af  

 klassisk scabies blandt personalet eller medpatienter.
Selv efter vellykket behandling kan kløen vedvare i  

 uger til måneder.
Specielt børn, ældre og patienter, der  

 har haft skorpet fnat, skal efterkontrolleres med henblik på  

 behandlingssvigt.
19.1.4 Diagnose Diagnosen scabies stilles ved påvisning af enten  

 scabiesmiden eller typiske gange.
Ved mistanke om scabies er det vigtigt med  

 en stærk lyskilde.
Patienterne er i reglen stærkt optaget af at  

 fremvise stærkt forkradsede elementer på abdomen og lår.  

 Som hovedregel vil der ikke findes gange eller mider i disse elementer.  

 Patienten placeres på en stol eller et undersøgelsesleje.  

 Først gennemgåes patientens hænder systematisk for gange.  

 Hvis de ikke findes her, fortsættes med omhyggelig inspektion af  

 fødder og genitalia.
Når en gang er fundet, kan miden ses som et  

 mørkere punkt i den ene ende.
Nogle gange vil dog være forladt,  

 idet den enkelte mide kan etablere flere gange i en livscyklus.
Når  

 miden er sikkert identificeret, kan den isoleres fra gangen med en  

 knappenål ved en forsigtig tangientiel bevægelse, som fjerner det  

 tynde overliggende keratinlag, og herefter endelig bekræftes ved  

 mikroskopisk undersøgelse.
Det kan være af stor pædagogisk  

 betydning at vise patienten miden.
Behandling uden sikker diagnose  

 (påvisning af mide eller gange) skal som hovedregel undlades.
19.1.5 Behandling Cremor permethrin 5%. Dræber såvel mider som  

 æg.
Resistens over for permethrin er ikke beskrevet.  

 Behandlingsvejledningen skal følges og hele husstanden inkl.  

 seksualpartner behandles.
Hos børn under tre år behandles  

 tillige ansigt og hårbund.
En behandling er som hovedregel  

 tilstrækkelig.
Hos patienter med skorpet fnat tilrådes 2-3  

 behandlinger med en uges mellemrum.
Selv efter vellykket behandling kan kløen og  

 eksemlignende forandringer vare i uger til måneder.
Afhængigt af  

 intensiteten kan der behandles med fugtighedscreme eller steroidholdige  

 cremer.
Blandt spædbørn og gamle kan der opstå en  

 følgetilstand med kløe og eksem, som kan vare 1/2-1  

 år.
 Ved allergi over for permethrin (sjældent) kan  

 behandling med lindanliniment eller svovlvaseline 5% anvendes.
 Behandling af institutionsfnat bør planlægges  

 i samarbejde med speciallæge i dermato-venerologi eller  

 specialafdeling.
Erfaring med behandling af børn under to år,  

 gravide og ammende med permethrin-creme 5% er begrænset.
Toxicitet er  

 ikke beskrevet.
Permethrin absorberes kun i begrænset omfang og  

 metaboliserer hurtigt.
Svovlvaseline (2-5%) kan anvendes, men det er  

 overordentlig besværligt.
Lindan skal ikke anvendes.
19.2 Pediculosis pubis (fladlus) 19.2.1 Ætiologi, symptomer Pediculosis pubis (fladlus) skyldes et 1-2 mm stort,  

 gulligbrunt insekt.
Den ses sjældent i dag.
Den lever i pubesregionen  

 og andre behårede områder, dog ikke skægregionen og  

 hovedhårene. Øjenvipper hos børn kan være  

 afficerede.
Pediculosis pubis smitter via seksuel kontakt eller anden  

 tæt kropskontakt eller ved fælles håndklæder eller  

 lignende.
Lusen lægger sine æg på hårene  

 tæt på huden.
Fladlusen sidder ved hårene og suger blod.  

 Den bevæger sig kun lidt i modsætning til hovedlusen.
Det  

 dominerende symptom er kløe.
Diagnosen stilles ved påvisning af  

 lus og tilstedeværelsen af æg på hårene.
19.2.2 Behandling Behandlingen omfatter patient og seksualpartner.
Der kan  

 ses spredning til familiemedlemmer, - vær specielt opmærksom  

 på øjenvipper hos småbørn.
Flere behandlinger kan  

 vælges.
Anvisningerne skal følges.
Der er følgende  

 muligheder: permethrin- shampoo, pyrethrinshampoo, phenothrinliniment,  

 malathionliniment og shampoo.
Ved infektion i øjenvipperne behandles  

 med påsmøring af vaseline 2 gange dagligt i en uge.
 Kapitel 20.
Neonatal øjeninfektion 20.1 Ætiologi, epidemiologi, symptomer Øjeninfektioner hos nyfødte fremkaldt af  

Neisseria gonorrhoeae og Chlamydia trachomatis.
 Jordemoderens pligt til lapisdrypning af nyfødte  

 børns øjne (Credés profylakse) blev ophævet i 1985  

 og erstattet med pligten til dagligt at observere barnets øjne.  

 Credés profylakse blev anvendt til forebyggelse af gonoroisk  

 øjeninfektion, som ubehandlet kan give svære  

 øjenskader.
Siden 1985 er gonoréforekomsten i Danmark faldet  

 markant, især blandt kvinder, og risikoen for gonoroisk  

 øjeninfektion hos nyfødte er derfor lav.
Der er dog siden 1985  

 påvist i alt 30 tilfælde af gonoroisk konjunktivit hos  

 nyfødte.
Det er bemærkelsesværdigt, at gonoroisk  

 øjeninfektion kan ses hele første levemåned og har et  

 mindre fulminant forløb, end det skulle forventes ifølge den  

 ældre litteratur.
I samme periode (første levemåned)  

 optræder øjeninfektioner med gonokoklignende bakterier ti gange  

 så hyppigt som gonoroisk øjeninfektion.
Urogenital klamydia forekommer hyppigt hos voksne og kan  

 være symptomsvag eller helt symptomfri.
Under fødslen kan  

 klamydier overføres til barnets øjne og øvre luftveje og  

 hos den nyfødte fremkalde såvel conjunctivitis,  

 rhinopharyngitis, otitis media som pneumoni.
Den klamydiabetingede  

 conjunctivitis har et mindre akut og mindre alvorligt forløb end den  

 gonoroiske, men kan dog i sjældne tilfælde efterlade ardannelse  

 på hornhinden.
 C.trachomatis-betinget conjunctivitis påvises  

 i Danmark hos 100-200 nyfødte om året; infektionen påvises  

 meget sjældent før femte levedøgn og hyppigst i anden  

 leveuge.
20.2 Diagnose Normalt er øjnene klare, og lidt ødem af  

 øjenlågene har ingen betydning.
Let rødme i  

 øjeæblet og på indersiden af øjenlågene og  

 let sekretdannelse kan optræde de første to døgn efter  

 fødslen.
Barnets øjne observeres i så fald flere gange i  

 døgnet, og resultatet noteres hver gang.
Hvis rødmen aftager og  

 sekretdannelsen ophører i løbet af de første to  

 døgn foretages ikke yderligere.
 Ved kraftigere udtalt conjunctivitis, der udvikles  

 inden for de første døgn efter fødslen, er der risiko  

 for, at der er tale om en gonoroisk infektion.
Der tages prøver til mikroskopi og dyrkning for  

 gonokokker.
Til mikroskopi udstryges pus, opsamlet på podepinden med  

 hvidt vat i en dråbe vand på et objektglas.
Såfremt pus til  

 dyrkning let kan fjernes fra den indre øjenkrog, uden at man  

 fører podepinden ind på øjets slimhinde, anvendes  

 sædvanlig kulpodepind, og forsendelse foretages i Stuarts  

 transportmedium.
Hvis pusset skal hentes under øjenlågene,  

 anvendes podepind med hvidt vat, og forsendelse skal ske i samme medium.
Hvis mikroskopi af sekretet viser  

 betændelsesreaktion uden tilstedeværelse af bakterier  

 (diplokokker), podes desuden med henblik på undersøgelse for  

C.trachomatis.
Der anvendes såkaldt ENT-podepind og et  

 særligt transportmedium, som kan rekvireres på nærmeste  

 klinisk mikrobiologiske afdeling eller Statens Serum Institut.
Man poder fra  

 nedre øjenlåg ved at skrabe med podepinden hen over  

 slimhinden.
 Prøverne mærkes "HASTER" og forsendes  

 hurtigst muligt til laboratoriet og opbevares indtil da i køleskab  

 (temperatur 0-4ºC).
20.3 Behandling Den gonoroiske infektion kan have et fulminant  

 forløb, hvorfor det er nødvendigt straks at anvende en  

 behandling, der er 100% effektiv.
I Danmark er over halvdelen af de  

 påviste gonokokinfektioner forårsaget af penicillinresistente  

 gonokokker; behandling af gonoroisk øjeninfektion er derfor:  

 Ceftriaxon (cum lidocain) 30-40 mg/kg (maksimalt 125 mg) i.m. som  

 engangsdosis.
Eventuelt kan der anvendes cefotaxim 100 mg i.m. som  

 engangsdosis.
Barnets øjne skylles med sterilt fysiologisk saltvand  

 (øjenbadevand 0,9%) hver time, indtil pussekretionen er ophørt.  

 Lokalbehandling og systemisk erythromycinbehandling er ikke effektiv som  

 behandling ved gonoroisk øjeninfektion.
 Det er vigtigt, at forældrene og plejepersonalet  

 indskærpes, at barnets øjensekret er meget smittefarligt, og at  

 omhyggelig håndhygiejne er vigtig.
 Hvis der ikke er påvist diplokokker ved mikroskopi,  

 og hvis der ikke er stærk klinisk mistanke om gonoroisk  

 øjeninfektion (som fx ved udvikling af svær konjunktivit inden  

 for de første døgn efter fødslen), behandles med  

 chloramphenicol øjendråber 0,5% seks eller flere gange dagligt,  

 indtil resultatet af laboratorieundersøgelsen foreligger.
Hvis der påvises klamydier, ændres  

 behandlingen til erythromycin mikstur, 50 mg/kg oralt dagligt i 14 dage.  

 Dagsdosis fordeles på 4 doser.
Ved recidiv gentages behandlingen.
Hvis  

 der påvises både gonokokker og klamydier, gives først  

 ceftriaxon (cefotaxim) og derefter erythromycin som anført.
20.4 Forebyggelse Forebyggelse af øjeninfektioner fremkaldt af N.  

 gonorrhoeae og C. trachomatis sker ved opsporing og behandling af  

 gonoré og klamydia som et led i svangreprofylaksen.
Andre øjeninfektioner hos nyfødte kan  

 forebygges ved overholdelse af almindelige hygiejniske forskrifter.  

 Jordemoder og sygeplejerske må vejlede og instruere  

 moderen/forældrene.
Specielt er det vigtigt at undgå, at barnet  

 får inficeret vand i øjnene.
I de første 6-7 dage kan der  

 anvendes fugtige, rene klude til vask af øjenomgivelserne.
Der vaskes  

 fra øjne og ud i ansigtet som ved ikke-inficerede sår.  

 Størknet sekret i øjenvipperne fjernes bedst med sterile  

 gazetamponer, som eventuelt kan fugtes i sterilt fysiologisk saltvand.
Pus  

 (materie) i øjet bør ikke fjernes, men læge  

 tilkaldes.
 Kapitel 21.
Klinisk undersøgelse og prøvetagning 21.1 Undersøgelse Huden inklusive håndflader og fodsåler  

 undersøges for udslæt og tumores.
Læber og mundhule  

 undersøges for sår, tumores og papler.
Occipitalregion, hals,  

 aksiller og ingvinae palperes for glandelsvulst.
Genitalia externa  

 undersøges for sår og kondylomer.
Pubesbehåringen  

 undersøges for lus.
Analregionen inspiceres for sår, kondylomer  

 og udflåd.
Hos mænd palperes scrotum med henblik på  

 hævelse og ømhed, og ved rektal eksploration konstateres  

 eventuel ømhed og hævelse af prostata og vesiculae seminales  

 samt sår på slimhinden.
Hos kvinder foretages gynækologisk  

 undersøgelse.
21.2 Prøvetagning 21.2.1 Chlamydia trachomatis Det er ikke muligt at give ensartede retningslinier  

 gældende for hele landet, idet den metode, som anvendes til den  

 mikrobiologiske diagnostik, varierer.
Det gælder blandt andet arten af  

 podepinde, forsendelsessubstrat, transporttid og svarafgivelse.
Der henvises  

 til vejledning fra den lokale klinisk-mikrobiologiske afdeling.
Patienter med symptomer på klamydia kan podes  

 når som helst i sygdomsforløbet.
Ved prøvetagningen er  

 god kontakt mellem podepind og slimhinde vigtig, idet klamydieinklusioner  

 findes i epitelceller, men ikke i pusceller.
Kvinder: Sekret: der podes fra både  

 urethra og cervix.
Ved rigelige mængder sekret aftørres  

 exocervix først, evt. foretages podning for  gonokokker.
Podepinden  

 føres ind i urethra/cervikalkanalen, hvorefter den roteres adskillige  

 gange frem og tilbage mod slimhinden.
Urin: ca. 10 ml i sterilt  

 rør (glas) (urinprøve er kun egnet til DNA-baserede analyser).
Mænd: Sekret: man poder fra urethra  

 ved at føre podepinden 2-4 cm ind i urethra, hvorefter den roteres  

 adskillige gange frem og tilbage mod slimhinden.
Sæd: en dråbe  

 sæd overføres til rør med transportmedium.
Urin:  

 ca. 10 ml i sterilt rør (kun egnet til DNA-baserede analyser).
 Nyfødte børn eller voksne med  

 conjunctivitis: Man poder fra nedre palpebrae ved at skrabe podepinden  

 hen over slimhinden.
21.2.1.1 Dyrkning Falsk negative dyrkningsresultater kan forekomme, hvis  

 patienten er eller nyligt har været i behandling med antibiotika.
Dette  

 gælder også for antibiotika uden sikker behandlingseffekt over  

 for klamydia som fx penicillin.
 Der anvendes ENT-podepinde og specielt transportmedium.  

 Transportmediet kan holde sig seks måneder i køleskab (4°C) og  

 12 måneder i fryser (-18°C).
Podepinden anbringes straks i det optøede transportmedium og  

 afklippes, således at proppen let kan skrues på.
Podepinden skal  

 ligge løst i røret.
Transportrøret mærkes med navn  

 eller initialer og fødselsdata samt podested: i U (urethra), C  

 (cervix) eller øje.  

 Prøverne bør så vidt muligt være laboratoriet i  

 hænde inden for 24 timer efter prøvetagningen.
Hvis dette ikke  

 er muligt, nedfryses de (-18°C) og transporteres til laboratoriet i  

 nedfrosset stand.
21.2.1.2 DNA-baserede analyser (fx PCR, LCR) Der henvises til vejledning fra den lokale  

 klinisk-mikrobiologiske afdeling.
21.2.1.3 ELISA Der henvises til vejledning fra den lokale  

 klinisk-mikrobiologiske afdeling.
21.2.1.4 Mikroskopi Chlamydia trachomatis kan påvises direkte i  

 sekret fra urethra, cervix eller conjunctiva ved mikroskopi efter farvning  

 med FITC-mærkede monoklonale antistoffer.
Vejledning til fremstilling  

 af præparater fås fra det laboratorium, som udfører  

 undersøgelsen.
21.2.2 Neisseria gonorrhoeae Der anvendes kulpodepind og Stuarts transportmedium.
21.2.2.1 Dyrkning Slimhindesekret fra urethra, cervix, rectum og fauces  

 opsamles med kulpodepinden.
Materiale fra andre lokaliteter, fx conjunctiva  

 og peritoneum, opsamles og overføres til en kulpodepind.
Det er  

 vigtigt, at slimhinden ikke forud for prøvetagningen har været i  

 kontakt med eksplorationscreme eller midler, der indeholder desinficerende  

 stoffer.
Vaginalspekulum kan fugtes med en dråbe jordnøddeolie  

 eller sterilt saltvand.
Ved konjunktivit anvendes sædvanlig  

 kulpodepind, såfremt pus til dyrkning let kan fjernes fra den indre  

 øjenkrog, uden at man fører podepinden ind på  

 øjets slimhinde, og forsendelse foretages i Stuarts transportmedium.  

 Hvis pusset skal hentes under øjenlågene, anvendes podepind med  

 hvidt vat, og forsendelse skal ske i samme medium.
 Hvert forsendelsesglas mærkes med navn eller  

 initialer samt symbol for den anatomiske lokalitet: U (urethra), C (cervix),  

 R (rectum) og F (fauces). Det er vigtigt, at laboratoriet ved, hvor  

 materialet stammer fra, da der skal tages særlige forholdsregler for  

 prøver, som kan indeholde meningokokker som ledsagebakterier.  

 Podepinden anbringes i et glas med Stuarts transportmedium, idet vatenden  

 stikkes ned i mediet.
Opbevaring sker bedst i køleskab ved 2-6°C.  

 Prøverne tåler ikke frost.
Prøverne må så  

 vidt muligt være afdelingen i hænde inden for 24 timer efter  

 prøvetagningen.
21.2.2.2 Mikroskopi Gonokokkerne kan påvises i metylenblåtfarvet  

 sekret som kaffebønneformede diplokokker liggende fagocyterede i  

 granulocytterne og spredt i sekretet.
Bakterierne skal ligge  

 intracellulært i granulocytter, for at diagnosen er sikker.
En uretralsøger føres sagittalt 1 cm op i  

 den mandlige urethra, drejes 90° og trækkes ud, samtidig med at den  

 skrabes forsigtigt mod slimhinden i den posteriore del af urethra og fossa  

 navicularis.
Hos kvinden føres uretralsøgeren på  

 tilsvarende måde ind i uretra og distale del af cervix.
Sekretet  

 stryges tyndt ud på et objektglas, lufttørres, flammefikseres  

 få sekunder i spritflamme og farves i metylenblåt 1  i ca. 30  

 sekunder.
Farven skylles af med vand, præparatet trykkes forsigtigt af  

 i fx filtrerpapir.
Mikroskoperes herefter med olieimmersionslinse med  

 immersionsolie direkte på præparatet.
21.2.3 Treponema pallidum 21.2.3.1 Mikroskopi Ved primær syfilis stilles diagnosen ved  

 påvisning af T. pallidum i sårsekret.  

 Vævsvæske udpresses fra chankeren, skrabes forsigtigt af med  

 uretralsøger og udrøres på et objektglas i en dråbe  

 fysiologisk saltvand, hvorover der anbringes et dækglas.
Det er vigtigt  

 at undgå blødning, da erytrocytterne skjuler  

 tilstedeværelsen af treponemer i mørkefeltet.
Præparatet  

 undersøges under immersionslinse i et mørkefeltsmikroskop.
Hvis  

 bakterien ikke påvises ved første undersøgelse, gentages  

 den mikroskopiske undersøgelse to gange inden for de følgende  

 dage.
Omslagsbehandling med saltvand anbefales i denne periode.
De sekundære syfilitiske elementer i mundhulen og i  

 genitalregionen (condylomata lata) indeholder myriader af T. pallidum,  

 som kan identificeres ved mørkefeltsmikroskopi.
Det bør  

 erindres, at normalt forekommende treponemer morfologisk kan forveksles med  

T. pallidum.
Mørkefelts- og fluorescensmikroskopisk  

 påvisning af T. pallidum kan udføres i  

 speciallaboratorium, hvis materialet forsendes på kulpodepind i Stuarts  

 transportmedium og ankommer inden for få timer efter udtagelsen (se  

 Statens Serum Instituts håndbog, 1999).
21.2.3.2 Serologisk undersøgelse Ved formodning om syfilis tages blodprøver tidligst  

 muligt og eventuelt gentaget med 1-2 ugers mellemrum indtil diagnostisk  

 afklaring.
 Ved kontrol efter antisyfilitisk behandling: gentagelse  

 med en til flere måneders mellemrum.
Ved profylaktisk helbredsundersøgelse, fx i henhold  

 til: Svangreomsorg.
Retningslinier og redegørelse, Sundhedsstyrelsen  

 1998 på det foreskrevne tidspunkt.
Hvis der påvises reaktivitet,  

 som formodes at være ikkesyfilitisk, vil gentagelse efter en  

 måned oftest være rimelig (se i øvrigt Statens Serum  

 Instituts håndbog 1999).
21.2.4 Trichomonas vaginalis 21.2.4.1 Dyrkning Der anvendes kulpodepind og Stuarts transportmedium.
Sekret fra fornix posterior og/eller cervix og/eller  

 urethra opsamles på kulpodepinden.
Podepinden nedstikkes i glas med  

 Stuarts transportmedium, idet vatenden stikkes til bunds i mediet.
 Prøverne må så vidt muligt være  

 afdelingen i hænde inden for 24 timer efter prøvetagningen.  

 Opbevares om nødvendigt i køleskab ved 2-6°C.
21.2.4.2 Mikroskopi Sekret tages fra fornix posterior og udrøres i en  

 dråbe fysiologisk saltvand på et objektglas, hvorover der  

 lægges et dækglas.
Den bevægelige 10-20 m  

 m lange flagelbærende parasit kan ses i lysmikroskop ved 100 ganges  

 forstørrelse.
21.2.5 Candidose og bakteriel vaginose/fluor vaginalis Direkte mikroskopi af vaginalsekret fra kvinder med  

 klinisk tegn på genital infektion er en hurtig og billig  

 undersøgelse, der ofte giver værdifulde oplysninger.
En dråbe vaginalsekret fra fornix posterior  

 udrøres i en dråbe fysiologisk saltvand på et objektglas,  

 dækglas placeres og mikroskopi foretages umiddelbart efter.
På et  

 andet objektglas udrøres en dråbe sekret med 10% KOH til  

 amintest og svampeidentifikation.
En homogen bakterieflora bestående af stavformede  

 bakterier anses for et normalt fund.
Leukocytter forekommer ofte i  

 vaginalsekret.
Overstiger antallet af leukocytter antallet af epitelceller,  

 kan der være tale om en inflammatorisk tilstand, som kræver  

 nærmere undersøgelse.
Svampeorganismer er karakteriseret af blastosporer, der er  

 knoplignende strukturer lidt mindre end erytrocytter, og af mycelielignende  

 trådformede, dobbelt konturerede, grenede strukturer.
Aflæsning  

 kan vanskeliggøres af tæt cellelag.
Blandes prøve af  

 vaginalsekret med 10% KOH, opløses cellerne i præparatet,  

 hvorimod de alkaliresistente svampe vil fremtræde tydeligt efter nogle  

 minutter.
En flora domineret af kokker/diplokokker kræver  

 yderligere udredning.
Større mængder små kommaformede  

 bakterier med sitrende bevægelse er karakteristisk hos kvinder med  

 bakteriel vaginose.
Clue cells er epitelceller og leukocytter,  

 dækket af små stavformede eller kokkoide bakterier.  

 Epitelcellerne får hermed et grynet udseende.
Forekomst af clue  

 cells er et af de fire kriterier for bakteriel vaginose (se side 50).
Amintesten anvendes som subjektiv vurdering af eventuelle  

 lugtgener hos kvinder med tegn på genitalinfektion.
En dråbe  

 vaginalsekret blandes med en dråbe 10% KOH.
Ved positiv test fremkommer  

 en ubehagelig lugt som af rådden fisk.
pH-bestemmelse af vaginalsekretet kan af og til være  

 nyttig.
Normalt pH angives mellem 3,8 og 4,2. Der er imidlertid både  

 store cyklusvariationer og individuel variation af pH blandt  

 gynækologisk raske kvinder.
Blodtilblanding og sperma ændrer pH i  

 alkalisk retning, pH over 4,5 kan tyde på bakteriel vaginose, og pH  

 under 3,8 kan ses ved svampeinfektion.
21.2.6 Uspecifik urethritis og cervicitis Uspecifik urethritis og cervicitis er betegnelsen for alle  

 former for urethritis og cervicitis, hvor hverken gonokokker eller klamydier  

 kan påvises ved mikroskopi eller ved dyrkning. 30-50% af de  

 non-gonoroiske uretritter og cervicitter er forårsaget af klamydier.  

 Diagnosen bliver derfor en eksklusionsdiagnose: mikroskopi af sekret med tegn  

 på inflammation (5-7 polymorfnukleære leukocytter pr. synsfelt  

 ved 1.000 x forstørrelse)(se Statens Serum Instituts håndbog  

 1999).
21.2.7 Mycoplasma hominis, Ureaplasma urealyticum, Haemophilus  

 ducreyi, Herpes simplex virus, Hepatitis B virus og hiv Se Statens Serum Instituts håndbog 1999.
21.2.8 Papanicolaou (Pap)-smear Ved cervikalcytologisk undersøgelse (Pap-smear)  

 bør der også undersøges for seksuelt overførbar  

 sygdom (specielt aldersgruppen under 30 år). Før  

 undersøgelsen skal patientens samtykke indhentes.
Bilag 1 Bilag 1.
Standardbrev til anvendelse ved kontaktopsporing Dato Kære Jeg har fået oplyst, at du kan være blevet  

 smittet med en seksuelt overførbar sygdom, og tilråder dig  

 derfor at blive undersøgt og eventuelt behandlet.
 Du kan være smittet, selv om du ikke mærker  

 noget.
 Du kan henvende dig til undersøgelse hos din egen  

 læge eller på et af de steder, der er anført bag på  

 denne skrivelse.
 Hvis der er noget, du er i tvivl om, er du velkommen til  

 at ringe på ovenstående telefonnummer.
Med venlig hilsen Rådgiver Bilag 2 Sundhedsministeriets retningslinier for den administrative organisering af  

 forebyggelse og behandling af kønssygdomme Baggrund og faglige retningslinier Loven om bekæmpelse af kønssygdomme er  

 ophævet med virkning fra den 1. juni 1988.
 Det betyder, at forebyggelse og behandling af de  

 nævnte sygdomme må ske inden for rammerne af sygehus- og/eller  

 sygesikringslovgivningen.
Sundhedsstyrelsen har udarbejdet sundhedsfaglige  

 retningslinier for diagnose og behandling af seksuelt overførbare  

 sygdomme.
Sundhedsstyrelsen har som led i de samlede overvejelser om  

 retningslinierne fremhævet, at det er meget vigtigt, at det  

 smitteopsporende arbejde fastholdes, uanset hvordan indsatsen i øvrigt  

 tilrettelægges.
Modeller for den fremtidige tilrettelæggelse af  

 behandlingsindsatsen Amtsrådet, Københavns magistrat og  

 Frederiksberg kommunalbestyrelse kan selv beslutte, om behandlingen af de  

 omhandlede sygdomme skal ske inden for rammerne af sygehuslovgivningen eller  

 sygesikringslovgivningen eller en kombination heraf.
Det er  

 Sundhedsministeriets opfattelse, at uanset hvilken løsning der  

 vælges, må det smitteopsporende arbejde samt rådgivnings-  

 og vejledningsindsatsen fastholdes i samme omfang som hidtil.  

 Sundhedsministeriet skal i den forbindelse nævne, at der ikke blev  

 rejst kompensationskrav som følge af ophævelsen af  

 kønssygdomsloven.
Behandling efter sygehusloven Besluttes det, at behandlingsindsatsen skal ske efter  

 sygehuslovgivningens regler, kan behandlingssystemet viderføres  

 uændret i forhold til, hvad der var gældende efter loven om  

 bekæmpelse af kønssygdomme.
Denne løsning muliggør  

 umiddelbart, at behandlingen kan tilbydes anonymt (i samme omfang som  

 tidligere), ligesom indsatsen med hensyn til smitteopsporing vil kunne  

 varetages i samme omfang og på samme måde som hidtil.
Behandling efter sygesikringslovgivningen Besluttes det, at behandlingsindsatsen fremover skal  

 varetages inden for sygesikringslovgivningens rammer, indebærer det som  

 udgangspunkt, at personer, der er tilmeldt den offentlige sygesikring som  

 gruppe 1-sikrede, skal behandles af egen læge (bortset fra aids, hvor  

 der er indgået en særlig aftale mellem Praktiserende Lægers  

 Organisation og Sygesikringens Forhandlingsudvalg).
 Vederlagsfri speciallægebehandling for gruppe  

 1-sikrede forudsætter henvisning.
 Medicintilskud ydes efter de almindelige regler.
 Besluttes det at benytte sygesikringslovgivningen som  

 grundlag for varetagelsen af opgaven, er der følgende vigtige  

 spørgsmål, som der skal tages stilling til i forbindelse med  

 tilrettelæggelsen af den samlede indsats:
 1.
Skal gruppe 1-sikrede have mulighed for at kunne  

 søge undersøgelse og behandling hos en anden alment  

 praktiserende læge end den, den pågældende er tilmeldt i  

 henhold til sygesikringsreglerne om lægevalg, forudsætter det  

 indgåelse af en særlig aftale herom.
Hvis der gives mulighed for  

 at søge anden læge end egen læge, vil patienten kunne  

 bevare sin anonymitet på samme måde, som det var tilfældet  

 efter loven om bekæmpelse af kønssygdomme, og som det bl.a. er  

 gældende i forbindelse med hiv-test.
 2.
 Smitteopsporing er en tidskrævende opgave, og det  

 kan være vanskeligt at indpasse dette arbejde i det  

 ydelseshonoreringssystem, som er gældende efter sygesikringsloven.
 Sundhedsstyrelsen finder som nævnt, at det er af  

 helt afgørende betydning, at arbejdet med smitteopsporing fastholdes.  

 Det anbefales derfor, at amtskommunen/kommunen sikrer de praktiserende  

 læger bistand med dette meget vigtige arbejde.
Bilag 3 Medlemmer i Sundhedsstyrelsens venereaudvalg i Lene Skak-Iversen, formand, kontorchef, 1. kontor,  

 Sundhedsstyrelsen.
i Marianne Hartvig, speciallæge i almen medicin.
i Inga Lind, overlæge, dr.med., neisseriaafdelingen,  

 Statens Serum Institut.
i Torkil Menné, professor, overlæge, dr.med.,  

 dermato-venerologisk afdeling, Amtssygehuset i Gentofte, i Birger R.
Møller, overlæge, dr.med.,  

 gynækologisk-obstetrisk afdeling, Odense Universitetshospital.
i Bodil Nygård, assisterende læge, ph.d.,  

 Sundhedsstyrelsen.
i Else Smith, overlæge, ph.d., epidemiologisk  

 afdeling, Statens Serum Institut.
i Susanne Ullman, overlæge, dr.med.,  

 dermato-venerologisk afdeling, H:S Bispebjerg Hospital.
i Anne-Marie Worm, overlæge, dr.med.,  

 neisseriaafdelingen, Statens Serum Institut.
 Endvidere har overlæge Børge B.  

 Jørgensen, klinisk biokemisk afdeling, Statens Serum Institut,  

 fungeret som rådgiver for udvalget.
