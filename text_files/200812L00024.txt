Fremsat den 8. oktober 2008 af skatteministeren (Kristian Jensen) Forslag til Lov om ændring af lov om registrering af køretøjer, færdselsloven, registreringsafgiftsloven og andre love (Justeringer vedrørende digital motorregistrering, registreringsafgift af motorcykler, godtgørelse af afgift ved eksport af køretøjer, kontrol af registreringsafgift samt krav om syn ved eksport af køretøjer) § 1 I lov nr. 309 af 19. april 2006 om registrering af køretøjer, som ændret ved § 3 i lov nr. 106 af 7. februar 2007 og § 3 i lov nr. 479 af 17. juni 2008, foretages følgende ændringer:
 1. I § 1, stk. 4, ændres »registreres ikke« til: »skal ikke registreres«.
 2. I § 2, stk. 1, indsættes efter »færdselslovens område«: », jf. dog stk. 3-5, og § 7, stk. 5«.
 3. § 2, stk. 1, nr. 3, affattes således:
»3) Knallert.
Dette gælder dog kun en lille knallert, hvis knallerten er erhvervet som fabriksny den 1. juli 2006 eller senere.« 4. I § 2 indsættes som stk. 5:
»Stk. 5. Skatteministeren kan fritage et køretøj fra registrering i Køretøjsregisteret, hvis køretøjet bruges her i landet i forbindelse med et officielt arrangement, og arrangementet administreres af staten.« 5. I § 5 indsættes efter »et andet land«: », på Færøerne eller i Grønland«.
 6. I § 6, stk. 2, indsættes efter »politiet«: »eller told- og skatteforvaltningen«.
 7. I § 7, stk. 1, indsættes efter »staten«: », jf. dog stk. 5 om brug af prøvemærker«.
 8. § 7, stk. 5, affattes således:
»Stk. 5. Skatteministeren fastsætter regler om brug af prøveskilte og prøvemærker til midlertidig eller lejlighedsvis kørsel.« 9. I § 7 indsættes som stk. 6:
»Stk. 6. Skatteministeren kan, for at styrke håndhævelsen af skatte- eller miljølovgivningen, fastsætte regler om mærkning af køretøjer med særlige nummerplader eller mærkater.« 10. I § 8, stk. 1, nr. 1, 1. pkt., indsættes efter »jf. dog nr. 2-4«: », stk. 2, og § 9«.
 11. I § 8, stk. 1, nr. 1, 2. pkt., indsættes efter »gælder også«: »små nummerplader til biler,«, og »faste prøveskilte« ændres til: »prøveskilte«.
 12. § 8, stk. 1, nr. 4, affattes således:
»4) 160 kr. for et sæt nummerplader, der udleveres til en registreret varebil, anmeldt til omregistrering efter § 9, stk. 1, 3. pkt., i lov om vægtafgift af motorkøretøjer mv.« 13. I § 9, nr. 3, udgår »danske«.
 14. I § 10, stk. 1, ændres »faste prøveskilte« til: »prøveskilte«.
 15. § 10, stk. 2, affattes således:
»Stk. 2. Der betales 100 kr. pr. døgn for et sæt prøvemærker til bil eller for et prøvemærke til motorcykel.« 16. I § 10, stk. 3, ændres »faste prøveskilte« til: »prøveskilte«.
 17. § 13 affattes således:
»§ 13. Der betales 50 kr. for 1) udstedelse af erstatning for registreringsattest eller supplerende attest, hvis den er bortkommen eller beskadiget, 2) ombytning af registreringsattest, der er udstedt før den 5. december 2005, med ny registreringsattest i to dele, eller 3) udstedelse af et yderligere eksemplar af DEL I af en registreringsattest i to dele.« 18. I § 14, stk. 1, indsættes efter »kontant«: », medmindre skatteministeren bestemmer andet efter stk. 3«.
19. I § 14 ændres »Stk. 4.« til: »Stk. 3.« 20. § 15, stk. 2, nr. 2, affattes således:
»2) Virksomheden skal erhvervsmæssigt handle med eller lease køretøjer af den type, der skal registreres, før de tages i brug, jf. § 2.« 21. § 15, stk. 6, ophæves, og i stedet indsættes:
»Stk. 6. Skatteministeren fastsætter regler om godtgørelse til autoriserede virksomheder, som har forpligtet sig til at registrere for alle, der anmoder derom.
Godtgørelse ydes dog ikke for registrering vedrørende køretøjer, der handles, repareres eller leases som led i den autoriseredes øvrige virksomhed.
Stk. 7. I områder af landet, hvor der ikke er ekspeditionssteder, der registrerer for alle, der anmoder derom, kan skatteministeren autorisere andre typer af virksomheder end nævnt i stk. 2, nr. 2, og stk. 3, med pligt til at registrere for alle, der anmoder derom, og bestemme, at disse virksomheder skal være omfattet af godtgørelsesordningen, jf. stk. 6.« 22. §§ 17-25 ophæves, og i stedet indsættes:
»§ 17. Enhver har efter anmodning adgang til oplysninger, der er registreret i Køretøjsregisteret, om et køretøjs tekniske forhold, synsforhold og forsikringsforhold.
Oplysningerne kan gives om et enkelt køretøj, om alle køretøjer eller om grupper af køretøjer.
Der oplyses ikke om identiteten af et køretøjs ejer eller bruger eller om skattemæssige forhold.
Told- og skatteforvaltningen afgør, om en oplysning skal udleveres.
Told- og skatteforvaltningen kan kræve betaling for omkostninger ved at efterkomme en anmodning om at udlevere oplysninger.
 Stk. 2. Skatteministeren kan fastsætte regler om adgang til oplysninger, der er registreret i Køretøjsregisteret.
 § 18. Oplysningerne i Køretøjsregisteret kan videregives til politiet.
 Stk. 2. Skatteministeren kan efter forhandling med justitsministeren fastsætte nærmere regler om videregivelse af oplysninger efter stk. 1.
 Stk. 3. Rigspolitichefen kan give den kompetente retshåndhævende myndighed i en medlemsstat i Den Europæiske Union adgang til at foretage elektronisk søgning i de oplysninger fra Køretøjsregisteret, der er videregivet til politiet, til brug for efterforskningen af en konkret straffesag eller en konkret sag om opretholdelse af den offentlige sikkerhed.
Kontrol og inddragelse af nummerplader § 19. Politiet kan standse et køretøj for at kontrollere, om køretøjet er registreret i overensstemmelse med denne lov eller forskrifter, der er udstedt i medfør af denne lov.
Stk. 2. Efter anmodning fra politiet skal føreren af et køretøj legitimere sig og oplyse, hvem der ejer køretøjet.
Undlader føreren at efterkomme anmodningen, kan politiet inddrage køretøjets nummerplader.
 Stk. 3. Politiet kan inddrage nummerpladerne på et køretøj, hvis politiet vurderer, at køretøjet bruges i strid med denne lov eller forskrifter, der er udstedt i medfør af denne lov, og politiet vurderer, at der er en nærliggende risiko for, at køretøjet fortsat vil blive brugt i strid hermed.
Straf § 20. Med bøde straffes den, der overtræder §§ 2-4.
 Stk. 2. I forskrifter, der er udstedt i medfør af loven, kan der fastsættes straf i form af bøde for overtrædelse af bestemmelser i forskriften.
 Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel.
 Stk. 4. Stk. 1-3 finder med de begrænsninger, der følger af § 7 og §§ 10-10 b i straffeloven, også anvendelse på handlinger foretaget i udlandet.
Stk. 5. Stk. 4 finder tilsvarende anvendelse over for den, der uden at overtræde nogen dansk forskrift, i Finland, Island, Norge eller Sverige handler i strid med de der gældende regler vedrørende køretøjers registrering og deres forsyning med nummerplader og nationalitetsmærke.
Skatteministeren kan efter forhandling med justitsministeren bestemme, at 1. pkt., skal finde anvendelse med hensyn til overtrædelser begået i andre stater end de nævnte.
§ 21. Skatteministeren kan efter forhandling med justitsministeren fastsætte regler om, at bødeforelæg for nærmere angivne overtrædelser af §§ 2-4 eller forskrifter, der er udstedt i medfør af loven, kan gives af politiet i umiddelbar forbindelse med lovovertrædelsen.
Dette gælder dog kun, hvis lovovertrædelsen kan afgøres efter faste bødesatser med en bøde på ikke over 3.000 kr.
Lovovertrædelsen kan i bødeforelægget betegnes kortfattet.
 Stk. 2. Told- og skatteforvaltningen kan afslutte en sag om overtrædelse af §§ 2-4 eller forskrifter, der er udstedt i medfør af loven, uden retslig forfølgning, hvis den pågældende erkender sig skyldig i overtrædelsen og erklærer sig rede til inden for en nærmere angivet frist, der efter anmodning kan forlænges, at betale en i tilkendegivelsen angiven bøde.
 Stk. 3. Reglerne i retsplejelovens § 832, stk. 2 og 3, om indholdet af anklageskrift og om bortfald af videre forfølgning finder tilsvarende anvendelse på bødeforlæg efter stk. 1 eller 2.
Stk. 4. Betales bøden ikke rettidigt, inddrives beløbet med påløbne renter af restanceinddrivelsesmyndigheden.
Der er udpantningsret for beløbet.
Inddrivelse kan ske ved lønindeholdelse efter reglerne herom i kildeskatteloven.
Reglerne om eftergivelse i opkrævningslovens §§ 15, 15 a og 15 b finder tilsvarende anvendelse.« 23. § 26, stk. 2 og 3, ophæves.
§ 2 I færdselsloven, jf. lovbekendtgørelse nr. 1276 af 24. oktober 2007, som ændret ved lov nr. 491 af 17. juni 2008 og § 1 i lov nr. 498 af 17. juni 2008, foretages følgende ændringer:
 1. I § 72 indsættes som stk. 3:
»Stk. 3. Skatteministeren kan fritage et køretøj fra registrering, i det omfang køretøjet bruges her i landet i forbindelse med et officielt arrangement, og køretøjets brug i forbindelse med arrangementet administreres af staten.« 2. § 72 og §§ 73-76 ophæves.
 3. Efter § 76 indsættes:
»Kontrol og inddragelse af nummerplader § 76 a.
Politiet kan standse et køretøj for at kontrollere, om køretøjet er registreret i overensstemmelse med denne lov eller forskrifter, der er udstedt i medfør af denne lov.
Stk. 2. Efter anmodning fra politiet skal føreren af et køretøj legitimere sig og oplyse, hvem der ejer køretøjet.
Undlader føreren at efterkomme anmodningen, kan politiet inddrage køretøjets nummerplader.
Stk. 3. Politiet kan inddrage nummerpladerne på et køretøj, hvis politiet vurderer, at køretøjet bruges i strid med denne lov eller forskrifter, der er udstedt i medfør af denne lov, og politiet vurderer, at der er en nærliggende risiko for, at køretøjet fortsat vil blive brugt i strid hermed.« 4. § 76 a og § 88 a, stk. 1, 3. pkt., ophæves.
 5. I § 118, stk. 1, nr. 1, udgår »§ 72, §§ 74-75«.
 6. I § 124 j indsættes som stk. 5:
»Stk. 5. For nummerplader, der udleveres til registrerede varebiler, der anmeldes til omregistrering efter § 9, stk. 1, 3. pkt., i lov om vægtafgift af motorkøretøjer mv., betales 160 kr.« 7. §§ 124 j-124 m ophæves.
 8. I § 124 n affattes således:
»§ 124 n.
Der betales 50 kr. for 1) udstedelse af erstatning for registreringsattest eller supplerende attest, hvis den er bortkommen eller beskadiget, 2) ombytning af registreringsattest, der er udstedt før den 5. december 2005, med ny registreringsattest i to dele, eller 3) udstedelse af et yderligere eksemplar af DEL I af en registreringsattest i to dele.« 9. § 124 n ophæves.
 10. I § 124 o, stk. 1, ændres »faste prøveskilte« til: »prøveskilte«.
 11. § 124 o ophæves.
 12. § 124 p affattes således:
»§ 124 p.
Der betales 100 kr. pr. døgn for et sæt prøvemærker til bil eller for et prøvemærke til motorcykel.« 13. § 124 p ophæves.
 14. I § 124 q udgår », skatteministeren«.
 15. I § 134, stk. 2, nr. 13, ændres »lasteevne,« til: »lasteevne eller«.
 16. § 134, stk. 2, nr. 14, ophæves.
 17. I § 134 d indsættes som stk. 4:
»Stk. 4. Stk. 2 og 3 finder tilsvarende anvendelse på politiets afgørelser efter § 76 a.« 18. § 134 d ophæves.
§ 3 I lov om afgift efter brændstofforbrug for visse personbiler, jf. lovbekendtgørelse nr. 864 af 22. oktober 2002, som ændret ved § 8 i lov nr. 127 af 27. februar 2004, § 18 i lov nr. 473 af 9. juni 2004, § 10 i lov nr. 428 af 6. juni 2005, § 40 i lov nr. 430 af 6. juni 2005, § 5 i lov nr. 1583 af 20. december 2006 og § 3 i lov nr. 265 af 23. april 2008, foretages følgende ændringer:
 1. I § 1, stk. 1, ændres »er registreringspligtige efter færdselslovens § 72, stk. 1« til: »skal registreres i Centralregisteret for Motorkøretøjer efter færdselsloven«.
 2. I § 1, stk. 1, indsættes som 2. pkt.:
 3. I § 1, stk. 1, 1. pkt., ændres »Centralregisteret for Motorkøretøjer efter færdselsloven« til: »Køretøjsregisteret efter lov om registrering af køretøjer«.
 4. I § 1, stk. 1, 2. pkt., indsættes efter »grænsenummerplader«: »eller prøvemærker«.
 5. I § 4, stk. 3, 1. og 3. pkt., ændres »motorkøretøjsregisteret« til: »Køretøjsregisteret«.
 6. § 4, stk. 4, ophæves.
 7. I § 4, stk. 5, 1. pkt., der bliver stk. 4, 1. pkt., udgår »fra Centralregisteret for Motorkøretøjer«.
 8. I § 5, stk. 2, ændres »for registreringsmyndigheden« til: »til Køretøjsregisteret«.
 9. I § 5, stk. 4 og 5, ændres »registreringsmyndigheden« til: »Køretøjsregisteret«.
 10. I § 5, stk. 6, ændres »færdselslovens bestemmelser ikke er registreret« til: »lov om registrering af køretøjer ikke er registreret i Køretøjsregisteret«.
 11. § 8 affattes således:
»§ 8.  Der betales ikke afgift af en bil, der er fritaget for registrering efter § 2, stk. 4, i lov om registrering af køretøjer.« 12. I § 9, stk. 2, ændres »politiet« til: »told- og skatteforvaltningen«.
 13. I § 9, stk. 3, udgår »efter forhandling med justitsministeren«.
 14. § 11, stk. 1, 1. pkt., ophæves, og i stedet indsættes:
 15. I § 12 udgår »efter forhandling med justitsministeren«.
 16. I § 15, stk. 2, nr. 1, ændres »politiet« til: »told- og skatteforvaltningen«.
 17. Efter § 15 indsættes:
 »§ 15 a.  Told- og skatteforvaltningen kan tilkendegive den, der har begået en overtrædelse som nævnt i § 15, at sagen kan afsluttes uden retslig forfølgning, hvis den pågældende erkender sig skyldig i overtrædelsen og erklærer sig rede til inden for en nærmere angivet frist, der efter anmodning kan forlænges, at betale en i tilkendegivelsen angiven bøde.
 Stk. 2. Retsplejelovens § 832, stk. 2 og 3, om indholdet af anklageskrift og om bortfald af videre forfølgning finder tilsvarende anvendelse på bødeforlæg efter stk. 1.
Stk. 3. Betales bøden ikke rettidigt, inddrives beløbet med påløbne renter af restanceinddrivelsesmyndigheden.
Der er udpantningsret for beløbet.
Inddrivelse kan ske ved lønindeholdelse efter reglerne herom i kildeskatteloven.
Reglerne om eftergivelse i opkrævningslovens §§ 15, 15 a og 15 b finder tilsvarende anvendelse.« § 4 I lov om registreringsafgift af motorkøretøjer m.v. (registreringsafgiftsloven), jf. lovbekendtgørelse nr. 631 af 25. juni 2008, foretages følgende ændringer:
 1. Overalt i loven ændres »motorregisteret« til: »Køretøjsregisteret«.
 2. Overalt i loven ændres »Centralregisteret for Motorkøretøjer» til: Køretøjsregisteret«.
 3. I § 1, stk. 1, 1. pkt., indsættes efter »registreres«: »i Centralregisteret for Motorkøretøjer«.
 4. I § 1, stk. 1, 1. pkt., ændres »Centralregisteret for Motorkøretøjer efter færdselsloven« til: »Køretøjsregisteret efter lov om registrering af køretøjer«.
 5. I § 1, stk. 1, indsættes som 2. pkt.:
 6. I § 1, stk. 1, 2. pkt., indsættes efter »grænsenummerplader«: »eller prøvemærker«.
 7. I § 2, stk. 1, nr.13, affattes således:
»13) Eldrevet motorkøretøj, hvis køretøjet er anmeldt til registrering inden udgangen af 2012,« 8. I § 4, stk. 12, ændres »har for« til: »har virkning for«.
 9. I § 5, stk. 11, 3. pkt., ændres »biler over 3 t« til: »biler, der er omfattet af stk. 2, 2. pkt.,«.
 10. I § 7a indsættes som stk. 7:
»Stk. 7. En registreret motorcykel, der monteres med en sidevogn, mister ikke derved sin afgiftsmæssige identitet.
Det samme gælder en registreret motorcykel med sidevogn, hvor sidevognen afmonteres.« 11. I § 7 b, stk. 1, ændres »eller § 6« til: », § 6, § 29 eller § 29 a«.
 12. I § 7 b, stk. 2, nr. 3, indsættes efter »§ 5, stk. 1, 2 eller 8,«: »§ 29 eller 29 a,«.
 13. I § 7 b indsættes som stk. 7:
»Stk. 7. Skal der indhentes en synsrapport efter § 7 c, stk. 1, hæves godtgørelsesbeløbet med 300 kr.
Beløbet reguleres årligt med 2 pct. tillagt eller fratrukket den af finansministeren bekendtgjorte tilpasningsprocent for det pågældende finansår efter lov om en satsreguleringsprocent.
Procenten beregnes med én decimal.
Det således regulerede beløb afrundes opad til nærmeste kronebeløb, der er deleligt med 10. Reguleringen sker første gang med virkning for 2010.« 14. I § 7 c, stk. 1 og 2, ophæves, og i stedet indsættes:
»§ 7 c.  Sammen med en anmodning om godtgørelse af afgiften efter § 7 b for en bil, der, regnet fra anmodningens indgivelse, første gang er registreret for mere end 10 år siden, skal der afleveres en synsrapport om køretøjets stand, jf. § 10, stk. 3. Det skal af synsrapporten endvidere fremgå, at køretøjet er i køreklar stand.
Synsrapporten må ikke være ældre end 4 uger, regnet fra anmodningens indgivelse.
Told- og skatteforvaltningen kan i øvrigt bestemme, at der skal indhentes en sådan synsrapport vedrørende et køretøj, der ikke er omfattet af 1. pkt., før godtgørelse udbetales.
Afgiften godtgøres af told- og skatteforvaltningen, når køretøjets afgiftspligtige værdi er fastslået, og told- og skatteforvaltningen har modtaget dokumentation for køretøjets afmeldelse fra motorregisteret og udførsel her fra landet.
Stk. 2. Afgiften udbetales til køretøjets ejer.
Er ejeren omfattet af lov om opkrævning af skatter og afgifter m.v., udbetales afgiften efter den lov.
Afgiften udbetales senest 3 uger efter modtagelsen af dokumentation i henhold til stk. 1. Såfremt told- og skatteforvaltningen ikke kan godkende dokumentationen eller på grund af modtagerens forhold ikke kan foretage den nødvendige kontrol af køretøjets værdi på udførselstidspunktet, afbrydes fristen, indtil den nødvendige dokumentation foreligger eller kontrollen kan foretages.
Stk. 3. Hvis der på udbetalingstidspunktet i Bilbogen er tinglyst pant eller tinglyst ejendomsforbehold i køretøjet, stilles betalingen i bero, indtil pantet eller ejendomsforbeholdet er aflyst.
Udbetalingstidspunktet er tiden indtil til tre dage før den dag, hvor udbetalingen faktisk sker.
Hvis der kun er én sådan tinglyst ret, kan betaling ske, hvis ejeren har overdraget kravet på godtgørelsen fuldt ud til rettighedshaveren, eller hvis ejeren har overdraget en nærmere bestemt andel af kravet på godtgørelsen til rettighedshaveren, og denne har meddelt told- og skatteforvaltningen, at restbeløbet kan udbetales til ejeren.« 15. § 7 c, stk. 4-6, der bliver stk. 5-7, ophæves.
 16. I § 20, stk. 2, ændres »færdselsloven ikke er registreret« til: »lov om registrering af køretøjer ikke er registreret i Køretøjsregisteret«.
 17. I § 22, stk. 1 og 2, ændres »registreringsmyndigheden« til: »told- og skatteforvaltningen«.
 18. § 23 ophæves.
 19. I § 26, 1. pkt., indsættes efter »§ 25«: »eller § 26 a«.
 20. Efter § 26 indsættes:
»§ 26 a.
Efter anmodning fra told- og skatteforvaltningen skal føreren af et køretøj legitimere sig og oplyse, hvem der ejer køretøjet.
Stk. 2. Føreren skal endvidere oplyse om forhold af betydning for myndighedernes afgørelse af, om køretøjet skal afgiftsberigtiges eller er afgiftsberigtiget korrekt.
Oplysningerne skal dog kun gives, i det omfang føreren har kendskab hertil.
Stk. 3. Undlader føreren at efterkomme en anmodning efter stk. 1 eller 2, kan told- og skatteforvaltningen anmode politiet om at inddrage køretøjets nummerplader.« § 5 I lov om afgift af vejbenyttelse, jf. lovbekendtgørelse nr. 11 af 8. januar 2006, som ændret ved § 17 i lov nr. 513 af 7. juni 2006, § 24 i lov nr. 515 af 7. juni 2006 og lov nr. 518 af 17. juni 2008, foretages følgende ændringer:
 1. I § 2, stk. 3, udgår »efter forhandling med justitsministeren«.
 2. I § 5, stk. 1, ændres »registreret i Danmark« til: »registreret i Centralregisteret for Motorkøretøjer efter færdselsloven,«.
 3. I § 5, stk. 1, ændres »Centralregisteret for Motorkøretøjer efter færdselsloven« til: »Køretøjsregisteret efter lov om registrering af køretøjer«.
 4. § 5, stk. 2, 1. pkt., ophæves.
 5. § 6, stk. 1, 1. pkt., ophæves, og i stedet indsættes:
 6. I § 11, stk. 2, udgår »efter forhandling med justitsministeren«.
 7. I § 12, stk. 1, ændres »motorkøretøjsregisteret« til: »Køretøjsregisteret«.
§ 6 I lov om vægtafgift af motorkøretøjer m.v., jf. lovbekendtgørelse nr. 931 af 18. september 2008, foretages følgende ændringer:
 1. Overalt i loven udgår »efter forhandling med justitsministeren«.
 2. § 1, stk. 1, affattes således:
 1) Motorkøretøj.
 2) Traktor, herunder godkendt traktor.
 3) Påhængsvogn.
 4) Sættevogn til personbefordring.
 5) Påhængsredskab, herunder campingvogn.
6) Motorredskab, der er indrettet til godstransport.« 3. I § 1, stk. 1, ændres »Centralregisteret for Motorkøretøjer efter færdselsloven« til: »Køretøjsregisteret efter lov om registrering af køretøjer«, og efter »grænsenummerplader« indsættes: »eller prøvemærker«.
 4. I § 3, stk. 2, indsættes efter »registreret«: »før 1973«.
 5. I § 4 a, stk. 3, ændres »motorkøretøjsregisteret« til: »Køretøjsregisteret«.
 6. I § 5 ændres »Af registreringspligtige traktorer og påhængsvogne hertil samt af traktorer, der er godkendt efter færdselslovens § 75, stk. 1« til: »Af traktorer og påhængsvogne hertil samt af godkendte traktorer, jf. § 1, stk. 1«.
 7. I § 6, stk. 3, ændres »motorkøretøjsregisteret« til: »Køretøjsregisteret«.
 8. § 6, stk. 4, ophæves.
 9. I § 6, stk. 5, 1. pkt., der bliver stk. 4, 1. pkt., udgår »fra centralregisteret for motorkøretøjer«.
 10. I § 8, stk. 1, udgår »efter forhandling med Justitsministeriet«.
 11. I § 9, stk. 1, 4. pkt., udgår »efter aftale med justitsministeren«.
 12. I § 9, stk. 2, ændres »politiet« til: »told- og skatteforvaltningen«.
 13. I § 10, stk. 2, ændres »for registreringsmyndigheden« til: »til Køretøjsregisteret«.
 14. I § 10, stk. 4 og 5, ændres »registreringsmyndigheden« til: »Køretøjsregisteret«.
 15. § 10, stk. 6, affattes således:
 16. § 11, stk. 2, ophæves.
 17. § 12, stk. 1, 1. pkt., ophæves, og i stedet indsættes:
 18. § 15, stk. 1, nr. 3, ophæves.
 19. § 17, stk. 1, affattes således:
 20. § 20 ophæves.
 21. I § 23, stk. 2, nr. 2, ændres »politiet« til: »told- og skatteforvaltningen«.
§ 7 I lov nr. 513 af 7. juni 2006 om ændring af opkrævningsloven, selskabsskatteloven og forskellige andre love foretages følgende ændringer:
 1. § 15, nr. 3, § 16, nr. 2, og § 17 ophæves.
§ 8 Stk. 1. Loven træder i kraft dagen efter lovens bekendtgørelse i Lovtidende, jf. dog stk. 2.
 Stk. 2. Skatteministeren fastsætter tidspunktet for ikrafttræden af § 1, § 2, nr. 2, 4, 5, 7, 9, 11, 13-16 og 18, § 3, nr. 3, 4, 5 og 8-11, § 4, nr. 1, 2, 4, 6, 16 og 18, § 5, nr. 3 og 7, og § 6, nr. 3, 5, 7, 13-16, 18 og 19.
 Stk. 3. Justitsministeren fastsætter tidspunktet for ikrafttræden af § 18 i lov om registrering af køretøjer, som affattet ved denne lovs § 1, nr. 22.
Bemærkninger til lovforslaget Almindelige bemærkninger 1. Formål med lovforslaget Lovforslagets primære formål er at forberede digitaliseringen og den delvise privatisering af registreringen af køretøjer; den såkaldte digitale motorregistrering.
Der blev lovgivet herom i 2006, men ordningen er endnu ikke taget i brug.
Der har efterfølgende vist sig behov for yderligere reguleringer og justeringer.
Der stilles således bl.a. forslag om justering af reglerne om autorisation af nummerpladeoperatører og adgang til oplysninger i det kommende Køretøjsregister.
 Et formål med lovforslaget er også at styrke politiets og told- og skatteforvaltningens muligheder for at kontrollere brugen af køretøjer på de danske veje, herunder om der er betalt registreringsafgift af køretøjerne.
 Desuden er formålet med lovforslaget at justere administrationen vedrørende tilbagebetaling af registreringsafgift i forbindelse med eksport af et køretøj.
 Forslagene vedrører hovedsageligt lov om registrering af køretøjer og registreringsafgiftsloven.
I lovgivningen om registrering af køretøjer stilles der forslag om, at enhver skal have adgang til oplysninger i det kommende Køretøjsregister om køretøjers tekniske forhold, synsforhold og forsikringsforhold.
Der gives ikke hermed adgang til oplysninger om, hvem der er ejer eller bruger af et køretøj.
En sådan almindelig adgang efterspørges, bl.a. af erhvervslivet.
Der henvises herom til afsnit 2.1. nedenfor.
Der stilles forslag om, at skatteministeren bemyndiges til at fritage køretøjer, der benyttes i forbindelse med visse større officielle arrangementer, for registrering.
Hermed fritages køretøjerne også for registreringsafgift og andre afgifter.
Bemyndigelsen vil bl.a. kunne bruges i forbindelse med Klimatopmødet sidst i 2009. Der henvises herom til afsnit 2.8. nedenfor.
Der stilles forslag om, at prisen for de kommende særlige nummerplader til varebiler, der er anmeldt til privat eller til blandet privat og erhvervsmæssig brug, sættes til kun de direkte omkostninger i tilfælde, hvor det i dag er gratis at få en varebil omregistreret til anden brug.
I andre tilfælde skal der betales normal pris for papegøjenummerplader.
Der henvises herom til afsnit 2.3. nedenfor.
Der stilles forslag om, at politiet skal kunne standse et køretøj alene for at kontrollere, at køretøjet er registreret korrekt.
Det foreslås, at politiet skal kunne inddrage nummerpladerne på et køretøj, der bruges i strid med registreringsreglerne.
Formålet er at styrke kontrollen med brug af køretøjer.
Der henvises herom til afsnit 2.7. nedenfor.
Der stilles forslag om, at godtgørelse til autoriserede nummerpladeoperatører for at registrere køretøjet kun udbetales til virksomheder, der har forpligtet sig til at registrere for alle, der anmoder derom, og ikke kun for end egne kunder.
Formålet er at forenkle administrationen af godtgørelsesordningen.
Der stilles i forbindelse hermed forslag om, at skatteministeren kan autorisere andre end køretøjsforhandlere, leasingvirksomheder, synsvirksomheder og omsynsvirksomheder som nummerpladeoperatører i områder af landet, hvor der ikke er nummerpladeoperatører, der registrerer for andre end egne kunder.
Formålet er at sikre en dækning landet over med nummerpladeoperatører, der registrere for alle, der anmoder derom.
Der henvises herom til afsnit 2.2. nedenfor.
I registreringsafgiftsloven stilles der forslag om, at en registreret motorcykel, der monteres med en sidevogn, eller en registreret motorcykel med sidevogn, hvor sidevognen afmonteres, ikke dermed mister sin afgiftsmæssige identitet.
Det har den betydning, at en sådan ændring af en motorcykel ikke udløser ny registreringsafgift.
Der henvises herom til afsnit 2.4. nedenfor.
Der stilles forslag om syn af køretøjer, der eksporteres, hvis der søges om godtgørelse af restværdien af registreringsafgiften i køretøjet.
Efter forslaget skal alle biler, der er 10 år eller ældre, synes, mens andre køretøjer kun skal synes efter told- og skatteforvaltningens bestemmelse.
Formålet er at sikre, at eksporterede køretøjer er i køreklar stand, og at køretøjerne værdiansættes korrekt.
Der henvises herom til afsnit 2.5. nedenfor.
Der stilles forslag om, at tinglyste rettigheder i et køretøj skal respekteres ved udbetaling af godtgørelse af registreringsafgift i forbindelse med eksport af køretøjet.
Formålet er at sikre lånefinansieringen af bilparken.
Der henvises herom til afsnit 2.6. nedenfor.
Der stilles forslag om, at også registreringsafgiften i varebiler, der er afgiftsberigtiget efter de særlige regler for nedvejende varebiler, godtgøres ved eksport.
Dermed sidestilles disse nedvejede varebiler med andre varebiler i forbindelse med eksport.
Der stilles forslag om, at føreren af et køretøj efter anmodning skal identificere sig over for told- og skatteforvaltningen og oplyse, hvem der er ejer af køretøjet.
Føreren skal endvidere oplyse om forhold af betydning for vurderingen af, om køretøjet er afgiftsberigtiget korrekt.
Efter forslaget skal politiet bistå told- og skatteforvaltningen.
Formålet med bestemmelsen er at styrke kontrollen med, at der betales registreringsafgift af køretøjer.
Der henvises herom til afsnit 2.7. nedenfor.
 Der stilles i øvrigt forslag om en række redaktionelle og tekniske justeringer.
2. Lovforslagets hovedpunkter 2.1. Adgang til oplysninger i Køretøjsregisteret 2.1.1. Gældende ret: I Centralregisteret for Motorkøretøjer (CRM) registreres oplysninger om køretøjer og deres tilhørsforhold.
Således registreres oplysninger om et køretøjs konstruktion og indretning, herunder hvor langt en personbil kører pr. liter brændstof, oplysninger om syn af køretøjet, oplysninger om forsikring af køretøjet, oplysninger om hvem der er ejer af køretøjet, oplysninger om hvem der eventuelt er bruger af køretøjet, samt oplysninger om betaling af vægtafgift, brændstofforbrugsafgift og vejbenyttelsesafgift.
Om varebiler registreres, om bilen anvendes privat, blandet privat og erhvervsmæssigt eller udelukkende erhvervsmæssigt.
 Køretøjsregisteret etableres først i forbindelse med indførelsen i den digitale motorregistrering omkring 2010. Indtil da registreres køretøjerne i CRM.
 I et svar af 29. marts 2006 til Folketingets Retsudvalg på spørgsmål 245 om offentlighedens adgang til oplysninger i CRM har justitsministeren bl.a. oplyst følgende på baggrund af oplysninger fra Rigspolitichefen:
»CRM drives under anvendelse af elektronisk databehandling.
I registeret registreres oplysninger om danske registreringspligtige køretøjer, herunder oplysninger om tilhørsforhold, tekniske specifikationer, forsikringsforhold og afgiftsmæssige forhold.
Oplysningerne skal bl.a. tjene som grundlag for opkrævning af vægt- og udligningsafgift samt tjene som grundlag for politiets efterforskningsmæssige virksomhed.
Grundlaget for opdateringen af oplysningerne i CRM er de anmeldelsesblanketter med bilag, som borgerne og virksomhederne indleverer på landets motorkontorer i forbindelse med anmeldelse til registrering.
Opdatering af CRM foretages af motorkontorerne.
Da kun en del af oplysningerne på anmeldelser og i registreringsbilag registreres i CRM, driver Rigspolitichefen herudover et landsdækkende arkiv (Motorinformation), der indeholder alle registreringsbilag.
Arkivet tilvejebringes ved, at motorkontorerne løbende indsender alle papirbilag til Motorinformation, som herefter mikrofilmer samtlige bilag mv.
Oplysningerne i Motorinformation behandles uden brug af elektronisk databehandling, men fremfinding af oplysninger i Motorinformation forudsætter i visse tilfælde et forudgående opslag i CRM med henblik på fastlæggelse af registreringsdato og motorkontor.
 Det følger af det anførte, at oplysninger om bilejeres identitet både er registreret i CRM og fremgår af mikrofilmede bilag i Motorinformation.
Rigspolitichefen har hidtil behandlet spørgsmålet om videregivelse af oplysninger om ejerforhold fra CRM og Motorinformation efter persondataloven.
Typisk foretages i henhold til persondatalovens § 6, stk. 1, nr. 7, en vurdering af, hvorvidt videregivelsen er nødvendig for, at den, til hvem oplysningerne videregives, kan forfølge en berettiget interesse, og hensynet til den registrerede ikke overstiger denne interesse.
Visse modtagere har efter godkendelse hos Datatilsynet elektronisk adgang til selv at indhente oplysninger fra CRM.
Som eksempel herpå kan nævnes videregivelse til brug for forsikringsselskaber i forbindelse med administration af lovpligtig ansvarsforsikring samt videregivelse til brug for administration af opkrævning af afgifter i forbindelse med private parkeringsordninger.
Ud over den elektroniske videregivelse modtager Rigspolitichefen og politikredsene løbende en lang række konkrete forespørgsler om oplysninger fra CRM og Motorinformation.
Oplysninger er hidtil videregivet, når betingelserne i persondataloven er skønnet opfyldt, f. eks. når en ansøger ønsker ejeren af et køretøj oplyst med henblik på forfølgning af et betalingskrav i forbindelse med salg af benzin, parkering, reparation eller lign.
 Rigspolitichefen har i rundskrivelse af 26. marts 2003 givet politikredsene nærmere anvisninger vedrørende videregivelse af oplysninger fra CRM til private.
 Efter netop afsluttede drøftelser med Justitsministeriet lægger Rigspolitichefen til grund, at anmodning om oplysninger om bilejeres identitet fra mikrofilmarkivet Motorinformation for fremtiden skal behandles efter offentlighedslovens § 4, hvorefter enhver  med visse undtagelser  kan forlange at blive gjort bekendt med dokumenter, der er indgået til eller oprettet af en forvaltningsmyndighed som led i administrativ sagsbehandling i forbindelse med dens virksomhed.
 Retten til aktindsigt omfatter efter offentlighedslovens § 5 alle dokumenter, der vedrører en sag, herunder genpart af de skrivelser, som er udgået fra myndigheden, når skrivelserne må antages at være kommet frem til adressaten, samt indførelser i journaler, registre og andre fortegnelser vedrørende den pågældende sags dokumenter.
 Særligt med hensyn til videregivelse af oplysninger om køretøjsejeres identitet bemærkes, at dette normalt ikke vil være begrænset af undtagelserne i offentlighedsloven.
På denne baggrund vil Rigspolitichefen i den fremtidige administration som udgangspunkt efter anmodning videregive oplysning om køretøjsejeres identitet, medmindre der er registreret navne- og adressebeskyttelse, eller forholdet i øvrigt falder ind under en af offentlighedslovens undtagelsesbestemmelser.« Dele af erhvervslivet efterspørger løbende adgang til oplysninger fra CRM, herunder såkaldte masseudtræk.
F.eks. vil bilbranchen gerne have oplysninger om bilparkens sammensætning og tekniske stand, og forsikringsselskaber vil gerne have oplysninger om køretøjsmodeller og registreringstidspunkter.
Rigspolitiet har med hjemmel i § 6, stk. 1, nr. 7, i persondataloven indgået aftaler med enkelte virksomheder og organisationer om sådanne løbende adgange til oplysninger i CRM, herunder masseudtræk.
Aftalemodellen er hensigtsmæssig, fordi Rigspolitiet som dataansvarlig skal påse, at oplysningerne ikke anvendes uberettiget.
Efter § 17 i lov nr. 309 af 19. april 2006 om registrering af køretøjer kan skatteministeren fastsætte regler om adgang til oplysninger, der er registreret i Køretøjsregisteret.
Det er forudsat, at bemyndigelsen bruges i overensstemmelse med persondataloven og i samarbejde med Datatilsynet.
 Oplysninger i CRM slettes som udgangspunkt efter 10 år.
2.1.2. Lovforslaget: I det kommende Køretøjsregister vil der som udgangspunkt blive registreret oplysninger af samme type som de, der i dag registreres i CRM eller arkiveres i Motorinformation.
Alle oplysningerne vil blive registreret digitalt.
Der vil således ikke blive ført et arkiv som Motorinformation.
 Der er som nævnt en stor interesse fra borgere og virksomheder for de oplysninger, der er registreret om køretøjer i CRM.
Dette forhold sammenholdt med, at det er i samfundet interesse, at der er gennemsigtighed om de køretøjer, man møder på vejene eller selv bruger, stilles der forslag om at lovfæste en lettere adgang til oplysninger om køretøjer i det kommende Køretøjsregister.
Der vil dog ikke være en adgang til flere typer af oplysninger end i dag.
Adgangen til disse oplysninger er dermed anderledes end efter persondataloven.
Efter persondataloven har den dataansvarlige et ansvar for brugen af de registrerede oplysninger.
Den dataansvarlige her dermed også et ansvar for, at videregivne oplysninger ikke bruges uberettiget.
Afgrænsningen af, hvilken brug der må gøres af registrerede oplysninger, foretages efter formålet med at registrere oplysningerne.
I forbindelse hermed må der normalt ske en afvejning mellem hensynet til at beskytte den, som oplysningen vedrører, over for hensynet til interessen i, at oplysningen udleveres.
Privatlivets fred skal værnes.
Der bør således ikke uden videre udleveres oplysninger om, hvem der er ejer eller bruger af det enkelte køretøj.
Og der bør ikke udleveres oplysninger om beskatningen af køretøjet.
Men oplysninger om forsikringsforhold kan være af interesse i forbindelse med et færdselsuheld.
Oplysninger om et køretøjs tekniske forhold eller synsforhold kan være af interesse i forbindelse med, at køretøjet handles.
Og historiske oplysninger om et køretøj kan være af interesse i forbindelse med et påtænkt køb af køretøjet.
 Hertil kommer, at åbenhed om synsforhold og forsikringsforhold kan tilskynde den enkelte bilejer til at efterleve reglerne om syn og ansvarsforsikring af køretøjer.
 Samtidig efterspørger erhvervslivet en løbende adgang til de registrerede oplysninger, herunder adgang masseudtræk med henblik på bl.a. at kunne analysere bilparken.
Det foreslås på den baggrund, at enhver får adgang til oplysninger om et registreret køretøjs tekniske forhold, synsforhold og forsikringsforhold, og at oplysningerne ikke kun gives om et enkelt køretøj, men også om alle registrerede køretøjer eller om grupper af registrerede køretøjer.
Adgang gives til såvel aktuelle som historiske oplysninger om køretøjer.
Der vil kunne forekomme tilfælde, hvor der er tvivl om, hvorvidt en oplysning eller en type af oplysninger skal udleveres eller ej.
Sådanne tvivlstilfælde afgøres efter forslaget af told- og skatteforvaltningen.
Eksempelvis må oplysninger om et strafbart forhold ikke videregives.
 Mod en sådan vid adgang til oplysninger kan anføres, at man kan bruge oplysninger om et køretøjs identitet (registreringsnummer eller stelnummer) til, ved krydssøgning med offentligt tilgængelige oplysninger i Bilbogen om identiteten af et køretøjs ejer eller bruger, at identificere ejeren eller brugeren af et køretøj.
 Det er imidlertid vurderingen, at den risiko, der er forbundet med at give en lettere adgang til oplysninger om køretøjer i Køretøjsregisteret, opvejes af fordelene for borgene og virksomhederne i al almindelighed ved at give en sådan adgang, og at eventuelle risici må minimeres på anden måde.
 At man har valgt at give en almindelig adgang til oplysninger om identiteten af et køretøjs ejer eller bruger i Bilbogen, bør ikke hindre, at der kan gives en almindelig adgang til overvejende tekniske oplysninger om et køretøj i et andet register.
En sådan almindelig adgang til visse oplysninger i Køretøjsregisteret bør ikke påføre det offentlige nævneværdige omkostninger.
Det foreslås derfor, at told- og skatteforvaltningen skal kunne kræve betaling for omkostninger ved at efterkomme en anmodning om at udlevere oplysninger.
I det opfang oplysninger efterspørges og kan gives umiddelbart over Internettet, forventes forvaltningens omkostninger at blive små, og at der dermed ikke kræves betaling.
 En lovfæstelse som den foreslåede almindelige adgang til visse oplysninger i Køretøjsregisteret har den virkning, at told- og skatteforvaltningen ikke er forpligtet til at påse, hvilken brug der gøres af de således udleverede oplysninger.
Efter stk. 2 kan skatteministeren i øvrigt fastsætte regler for adgang til oplysninger i Køretøjsregisteret.
Denne bemyndigelse er et supplement til den almindelige adgang til registrerede oplysninger efter stk. 1. Bemyndigelsen forudsætter, at der spørges på et bestemt køretøj.
Bemyndigelsen vil blive brugt til at regulere den adgang, autoriserede nummerpladeoperatører skal have til Køretøjsregisteret.
Det er en forudsætning for registrering af et køretøj, at der er kendskab til registrerede aktuelle oplysninger om køretøjet.
 Bemyndigelsen vil blive brugt i overensstemmelse med persondataloven og efter forudgående drøftelse med Datatilsynet.
 Der henvises herom til § 1, nr. 22 (§ 17 i lov om registrering af køretøjer).
2.2. Godtgørelse til autoriserede nummerpladeoperatører 2.2.1. Gældende ret: Efter lov nr. 309 af 19. april 2006 om registrering af køretøjer kan virksomheder, der erhvervsmæssigt handler med køretøjer, samt synsvirksomheder og omsynsvirksomheder autoriseres til at registrere køretøjer og udlevere nummerplader.
 Virksomheder, der kun handler med køretøjer på den måde, at virksomheden køber køretøjer til brug i virksomheden, og derefter sælger køretøjerne igen efter endt brug, kan ikke autoriseres, f.eks. en vognmandsvirksomhed.
 En autorisation vil give ret til at indregistrere og omregistrere køretøjer, men ikke til at afregistrere køretøjer.
Skatteministeren bestemmer tidspunktet for lovens ikrafttræden.
Det forventes at ske med udgangen af 2009.
Det er i loven forudsat, at skatteministeren fastsætter en grænse for, hvor små virksomheder der kan autoriseres.
Der er foreslået en grænse på 200 handlede køretøjer om året.
 Efter § 15, stk. 6, i loven fastsætter skatteministeren regler om udbetaling af godtgørelse til autoriserede virksomheder for registrering af køretøjer, der ikke handles som led i den autoriserede virksomhed (egne kunder).
Godtgørelsesordningen har til formål at yde autoriserede virksomheder en godtgørelse af udgifterne ved at registrere mv. for kunder, der alene skal have registreret.
Loven hindrer, at virksomheden opkræver et gebyr for at løse denne omgave.
Der ydes ikke godtgørelse af udgifterne ved at registrere for egne kunder, idet de autoriserede virksomheder har betydelige økonomiske fordele herved.
Erhvervs- og selskabsstyrelsen har i 2006 skønnet branchens årlige besparelse ved indførelse af digital motorregistrering til omkring 50 mio. kr.
Besparelserne hidrører primært fra, at forhandlerne ikke fremover skal på motorkontoret for at få registreret et køretøj.
 Der er afsat omkring 20 mio. kr. årligt til denne godtgørelsesordning.
 Der indregistreres årligt omkring 600.000 køretøjer, og der registreres årligt omkring 400.000 ejerskifter.
Efter § 14, stk. 2, i lov om registrering af køretøjer kan skatteministeren fastsætte regler om nedslag i prisen for registrering af ejerskifter i tilfælde, hvor registreringen sker over Internettet, og ikke foretages af en autoriseret operatør.
Der er afsat omkring 4 mio. kr. til denne rabatordning.
 Rabatordningen har til formål at tilskynde borgerne til selv at omregistrere over Internettet, og dermed spare det offentlige for administrationsomkostninger.
2.2.2. Lovforslaget: Der stilles forslag om, at også virksomheder, der operativt leaser køretøjer ud, kan autoriseres.
Leasing er i mange tilfælde et alternativ til køb af et køretøj, hvorfor det er nærliggende at sidestille leasing med køb i denne situation.
Derimod åbnes der med forslaget ikke op for, at virksomheder, der udlejer køretøjer, kan autoriseres.
Der stilles forslag om, at godtgørelse kun udbetales til autoriserede nummerpladeoperatører, der forpligter sig til at registrere for alle, der anmoder derom.
Det har vist sig, at nogle af de virksomheder, der opfylder kriterierne for at blive autoriseret, som udgangspunkt ikke ønsker at registrere for andre end egne kunder.
For at sikre en dækning landet over med ekspeditionssteder, hvor der registreres for alle, der anmoder derom, stilles der forslag om, at skatteministeren, i områder af landet, hvor ikke er sådanne ekspeditionssteder, kan autorisere andre typer af virksomheder end køretøjsforhandlere, leasingvirksomheder, synsvirksomheder og omsynsvirksomheder til at registrere og udlevere nummerplader.
Det kunne eksempelvis være et mindre bilværksted, et supermarked eller en kommune.
Vejledende for afgørelse af, om der mangler en nummerpladeoperatør, vil være, at der ikke bør være mere 50 km. til en nummerpladeoperatør eller SKAT, når bortses fra mindre øer.
Denne afstand skal ses i sammenhæng med, at det ikke er en daglig begivenhed at skulle have registreret et køretøj, og at der vil kunne ske omregistreringer over Internettet.
 Sideløbende undersøges, om den påtænkte grænse på 200 handler med køretøjer årligt for autorisation af en virksomhed kan reduceres til kun 100 handler, således at grænsen virker mindre konkurrenceforvridende, og således at mængden af egne kunder bliver større.
 Der henvises herom til § 1, nr. 20 og 21.
 2.3. Prisen for papegøjenummerplader m.v.
 2.3.1. Gældende ret: Efter vægtafgiftsloven skal der ske anmeldelse til Centralregisteret for Motorkøretøjer af, om en varebil anvendes privat, blandet privat og erhvervsmæssigt eller kun erhvervsmæssigt.
 Denne anmeldelsespligt omfatter ikke varebiler, der er registret første gang før den 3. juni 1998.
 Anmeldelsen bruges som grundlag for opkrævning af privatbenyttelsestillæg efter vægtafgiftsloven.
Det har vist sig, at anmeldelsespligten ikke overholdes.
Derfor blev der ved bekendtgørelse nr. 323 af 30. marts 2007 indført en ordning, hvorefter varebiler, der er anmeldt til privat eller til blandet privat og erhvervsmæssig brug, skal have et særligt mærke bag på.
Herved synliggøres, at varebilen må bruges privat.
Ordningen trådte i kraft den 3. juni 2007.
 Det har vist sig, at mærkningsordningen har en præventiv effekt og har styrket kontrollen med varebilers anvendelse.
Det er derfor besluttet, at indføre en mere robust synliggørelse af varebiler, der må bruges privat, i form af særlige nummerplader; de såkaldte papegøjenummerplader.
Afgørelsen herom kan træffes administrativt med hjemmel i § 11, stk. 2, i lov om vægtafgift af motorkøretøjer mv.
 Herefter skal varebiler, der indregistreres eller omregistres til privat eller til blandet privat og erhvervsmæssig brug den 1. januar 2009 eller senere have udleveret særlige nummerplader (papegøjenummerplader). Dette gælder dog ikke varebiler, der er registret første gang før den 3. juni 1998.
For varebiler, der er registret før den 1. januar 2009, men registreret første gang efter den 2. juni 1998, fortsætter den gældende ordning med klæbemærker bag på bilen.
Men anmeldes en sådan varebil den 1. januar 2009 eller senere til privat eller til blandet privat og erhvervsmæssig anvendelse, skal bilen have papegøjenummerplader og nyt registreringsnummer.
2.3.2. Lovforslaget: Prisen for papegøjenummerplader bliver som udgangspunkt som prisen for almindelige nummerplader.
Det er 1.180 kr. for et sæt nummerplader og 590 kr. for en enkelt nummerplade (en erstatningsnummerplade).
I de tilfælde, hvor det i dag er gratis at omregistrere en varebil til privat eller til blandet privat og erhvervsmæssig anvendelse, vurderes prisen på 1.180 kr. for et sæt nummerplader at være for høj.
Derfor stilles der forslag om, at der i disse tilfælde alene skal betales for de generelle omkostninger ved at producere og udlevere et sæt papegøjenummerplader eller et sæt gule nummerplader.
Denne pris er vurderet til 160 kr.
 Denne lave pris på 160 kr. gælder således ikke for varebiler, der indregistreres til privat eller til blandet privat eller erhvervsmæssig brug den 1. januar 2009 eller senere.
 Der henvises herom til § 1, nr. 12, og § 2, nr. 6.
2.4. Sidevogne til motorcykler 2.4.1. Gældende ret: Efter registreringsafgiftsloven anses et køretøj, der ombygges i et ikke ubetydeligt omfang, for et nyt køretøj, hvoraf der skal betales registreringsafgift.
 Der bruges herom udtrykket, at køretøjet har mistet sin afgiftsmæssige identitet.
Hvis en sidevogn monteres på en motorcykel, hvoraf der er betalt registreringsafgift, anses motorcyklen for at have tabt sin afgiftsmæssige identitet, og der skal ske ny afgiftsberigtigelse.
Det samme gælder, hvis sidevognen til en motorcykel med sidevogn, hvoraf der er betalt registreringsafgift, afmonteres.
 2.4.2. Lovforslaget: Det er vurderet, at det er unødvendigt restriktivt at anse en motorcykel med og uden en sidevogn for to forskellige køretøjer.
 Det forslås derfor præciseret, at en motorcykel med eller uden en sidevogn anses for samme køretøj i henseende til betaling af registreringsafgift.
 Der henvises herom til § 4, nr. 10.
2.5. Syn af køretøjer, der eksporteres 2.5.1. Gældende ret: Efter registreringsafgiftsloven godtgøres som udgangspunkt restværdien af registreringsafgiften i et køretøj, der eksporteres.
 Det er bl.a. en betingelse for at få udbetalt godtgørelsen, at køretøjet er i køreklar stand, når det eksporteres.
 Der eksporteres årligt omkring 60.000 køretøjer og udbetales omkring 1 mia. kr. i godtgørelse.
 En stikprøvekontrol har vist, at 15-20 pct. af de køretøjer, der var søgt godtgørelse for, ikke opfylder kravene til udbetaling af godtgørelse.
 Samtidig er der eksempler på, at køretøjer er værdiansat for højt i ansøgningen om godtgørelse.
Ved ansøgning om godtgørelse af registreringsafgift i forbindelse med eksport af køretøjet betales et gebyr for told- og skatteforvaltningens værdifastsættelse af køretøjet.
Gebyret er for 2008 på 180 kr.
 2.5.2. Lovforslaget: Told- og skatteforvaltningen har ikke ressourcer til at kontrollere 60.000 køretøjer årligt.
Det foreslås derfor, at alle biler, der er registreret første gang for mere end 10 år siden, skal synes af en synsvirksomhed, før der udbetales godtgørelse.
Hermed sikres, at køretøjet er i køreklar stand, og told- og skatteforvaltningen får på samme måde som ved import af køretøjer synsvirksomhedens vurdering af, hvilken handelsmæssig stand bilen er i.
 Det skønnes, at op mod halvdelen af de køretøjer, der eksporteres, er biler, der er mere end 10 år gamle.
For andre køretøjer foreslås, at told- og skatteforvaltningen ud fra en risikovurdering i betydeligt omfang kræver syn ved en synsvirksomhed.
Disse køretøjer er dels biler, der er mindre end 10 år gamle, dels andre typer af køretøjer end biler, f.eks. motorcykler.
 Samlet set lægges der op til, at 1/3 af de køretøjer, der eksporteres, synes før udbetaling af godtgørelse af registreringsafgift.
 Efter forslaget må den synsrapport, der afleveres, ikke være mere end 4 uger gammel.
I de tilfælde, hvor et køretøj skal synes efter de foreslåede regler, forhøjes godtgørelsesbeløbet med 300 kr. til dækning af synsgebyret.
Godtgørelsesbeløbet forhøjes således eksempelvis ikke, hvis køretøjet ordinært er synet periodisk i forbindelse med eksporten.
Samtidig stilles der forslag om at afskaffe gebyret for told- og skatteforvaltningens værdifastsættelse af køretøjer i forbindelse med eksport.
Derved sparer eksportøren 190 kr. pr. køretøj i 2009.
Det forventes, at denne merudgift for det offentlige vil blive mere end modsvaret af mindre udbetalinger af godtgørelse.
Der forventes færre anmodninger om godtgørelser og en lavere værdiansættelse af køretøjerne.
 Der henvises herom til § 4, nr. 13-15.
2.6. Respekt af tinglyst ret ved udbetaling af godtgørelse af registreringsafgift i forbindelse med eksport 2.6.1. Gældende ret: Efter § 7 b i registreringsafgiftsloven godtgøres som udgangspunkt restværdien af registreringsafgift i et afgiftsberigtiget køretøj, hvis køretøjet eksporteres.
 Godtgørelsen udbetales som udgangspunkt senest tre uger efter, at køretøjets afgiftspligtige værdi er fastslået, og køretøjet er afmeldt fra Centralregisteret for Motorkøretøjer og udført fra landet.
Godtgørelsen udbetales til køretøjets ejer.
Der tages ikke hensyn til, om andre har tinglyst ret i køretøjet.
 Der eksporteres årligt omkring 60.000 køretøjer, og der udbetales omkring 1 mia. kr. årligt i godtgørelse.
 Det har givet anledning til kritik, at godtgørelsen udbetales til køretøjets ejer uden respekt af tinglyste rettigheder, idet lånefinansiering af et køretøj, sikret ved pant i køretøjet eller ejendomsforbehold, dermed udsættes for en betydelig risiko for, at køretøjet eksporteres og godtgørelsen udbetales uden at långiverens interesser varetages.
Eksempel: En ny bil købes her i landet for 500.000 kr. og lånefinansieres med 300.000 kr. mod tinglyst pant i bilen.
Et halvt år senere sælges bilen til en køber i udlandet for 150.000 kr., og told- og skatteforvaltningen udbetaler 275.000 kr. i godtgørelse af registreringsafgift til den hidtidige ejer af bilen.
Kreditor, der har finansieret bilen, mister dermed reelt den sikkerhed, som pantet udgjorde, idet det er vanskeligt at gøre panteretten gældende i udlandet over for den nye ejer af bilen.
Den oprindelige købers fortjeneste er 225.000 kr. minus ydelser på lånet i 6 måneder.
 2.6.2. Lovforslaget: Det er fundet hensigtsmæssigt at præcisere, at godtgørelsen udbetales til køretøjets ejer.
Det er også fundet hensigtsmæssigt at præcisere, at hvis køretøjets ejer er omfattet af lov om opkrævning af skatter og afgifter mv., så udbetales godtgørelsen efter den lov.
Det har bl.a. betydning for den dækningsrækkefølge, der følger af opkrævningsloven, herunder de kommende regler om én skattekonto, jf. lov nr. 513 af 7. juni 2006.
Det er imidlertid også fundet væsentligt at sikre lånefinansieringen af bilparken.
Derfor stilles der forslag om, at godtgørelsen ikke udbetales, hvis der i Bilbogen er registreret tinglyst pant eller ejendomsforbehold i køretøjet.
Hvis det er tilfældet, tilbageholdes udbetalingen, indtil den tinglyste ret er aflyst i Bilbogen.
 Det beløb, der tilbageholdes, er den del af godtgørelsen, der ikke fragår som følge af eventuel modregning efter opkrævningsloven.
Told- og skatteforvaltningen må ikke bringes i en situation, hvor den som offentlig myndighed skal afgøre, hvorledes en godtgørelse skal fordeles mellem ejeren og en panthaver eller mellem flere panthavere.
Det ville være administrativt byrdefuldt.
Men er der kun én tinglyst ret i køretøjet, og har køretøjets ejer overdraget godtgørelsen fuldt ud til denne rettighedshaver, kan udbetaling ske til denne.
Det samme gælder, hvis ejeren har overdraget en del af godtgørelsen til rettighedshaveren, og denne over for told- og skatteforvaltningen erklærer, at resten af godtgørelsen kan udbetales til ejeren.
Efter forslaget skal undersøgelsen af, om der er en tinglyst ret i køretøjet, ske senest tre dage før godtgørelsen udbetales.
Dermed får told- og skatteforvaltningen tid til at koordinere undersøgelsen af Bilbogen med udbetalingen, og der tages højde for weekender.
 Der henvises herom til § 4, nr. 14.
2.7. Politibistand 2.7.1. Gældende ret: Registrering af køretøjer er siden begyndelsen af 2005 overført gradvist fra justitsministerens til skatteministerens ressort, jf. bekendtgørelse nr. 209 af 21. marts 2005 og bekendtgørelse nr. 266 af 17. april 2008; begge om ændring i forretningernes fordeling mellem ministrene.
Overførslen er sket som led i planen om at indføre digital motorregistrering, jf. lov nr. 309 af 19. april 2006 om registrering af køretøjer.
Skatteministeren bestemmer tidspunktet for loven ikrafttræden.
Det forventes at ske med udgangen af 2009.
I og med reglerne om registrering af køretøjer udskilles fra færdselsloven i en selvstændig lov under en anden ressortminister end justitsministeren, er der brug for en præcisering af politiets rolle i forbindelse med administration af den nye lov.
Det er ikke tanken, at told- og skatteforvaltningen skal overtage politiets opgaver med at udøve fysisk magt eller foretage færdselskontrol.
 Samtidig er der en øget trafik her i landet med køretøjer, der er registreret i udlandet, og dermed et øget behov for kontrol af udenlandske køretøjer her i landet.
Der er ikke i gældende ret hjemmel til, at politiet, som led i en isoleret stikprøvevis kontrol af køretøjers registreringsforhold, kan standse et køretøj.
Der er heller ikke hjemmel til, at politiet kan afkræve føreren af et køretøj oplysninger om ejerforhold og skattemæssige forhold vedrørende køretøjet.
 2.7.2. Lovforslaget: Det foreslås lovfæstet, at politiet kan standse et køretøj alene med det formål at kontrollere, at køretøjet er registreret korrekt, og at kontrollen kan foretages som en stikprøvekontrol.
 Det foreslås, at føreren af et køretøj over for politiet efter anmodning skal legitimere sig og oplyse, hvem der er ejer af køretøjet.
Det foreslås, at politiet efter omstændighederne kan inddrage køretøjets nummerplader, hvis føreren undlader at legitimere sig eller oplyse, hvem der er ejer af køretøjet.
Føreren af et køretøj ved normalt, hvem der er ejer af køretøjet, medmindre køretøjet er stjålet.
Det foreslås, at politiet kan inddrage nummerpladerne på et køretøj, hvis køretøjet bruges i strid med regler om registrering af køretøjer.
Inddragelse kan dog kun ske, hvis der er en nærliggende risiko for, at køretøjet fortsat vil blive brugt i strid med registreringsreglerne.
 Det foreslås, at føreren af et køretøj efter anmodning fra told- og skatteforvaltningen skal legitimere sig og oplyse, hvem der er ejer af køretøjet.
 Det foreslås, at føreren af et køretøj efter anmodning fra told- og skatteforvaltningen skal oplyse om forhold af betydning for afgørelsen af, om der er betalt registreringsafgift af køretøjet i overensstemmelse med registreringsafgiftsloven.
Det vil kun undtagelsesvis forekomme, at told- og skatteforvaltningen selvstændigt vil kunne bruge disse beføjelser.
Told- og skatteforvaltningen har ikke en selvstændig hjemmel til at standse et køretøj som led i en kontrol af, om køretøjet er registreret korrekt, og dermed om køretøjet er afgiftsberigtiget i overensstemmelse med registreringsafgiftsloven.
Men bestemmelsen har betydning, når told- og skatteforvaltningen er med politiet i en såkaldt § 77-kontrol, eller når told- og skatteforvaltningen standser et køretøj som led i udøvelsen af toldfunktioner.
 Det foreslås derfor, at politiet skal bistå told- og skatteforvaltningen med sådanne kontroller.
 Klage over politiets eller told- og forvaltningens administration af disse beføjelser vil kunne ske til Landsskatteretten.
 Det er vurderingen, at en gennemførelse af disse forslag vil styrke politiets og told- og skatteforvaltningens muligheder for at håndhæve reglerne om registrering af køretøjer og om registreringsafgift af køretøjer, uden at den enkelte borgers retssikkerhed dermed forringes.
 Der henvises herom til § 1, nr. 22 (§ 19 i lov om registrering af køretøjer), § 2, nr. 3 og 17, og § 4, nr. 19 og 20.
2.8. Officielle arrangementer 2.8.1. Gældende ret: Med års mellemrum holdes store officielle arrangementer her i landet.
Til den brug er det ofte nødvendigt at låne biler i udlandet til dækning af transportbehov i forbindelse med arrangementet.
Bilerne føres typisk af personer med bopæl her i landet.
Sådanne lån af biler er af relativ kortvarig karakter.
Det er derfor ikke hensigtsmæssigt, hvis der skal betales registreringsafgift eller andre afgifter af bilerne.
 2.8.2. Lovforslaget: Det foreslås, at skatteministeren bemyndiges til at fritage køretøjer, der bruges i forbindelse med et officielt arrangement, fra registrering i henholdsvis Centralregisteret for Motorkøretøjer og det kommende Køretøjsregister.
 Hermed fritages disse køretøjer også for registreringsafgift og vægtafgift/brændstofforbrugsafgift.
Det forudsættes dog, at arrangementet administreres af staten.
Og det forudsættes, at køretøjerne kun bruges her i landet i et kortere tidsrum, der dog efter omstændighederne kan være på op til 6 måneder.
Trods en fritagelse for registrering på normal måde, skal køretøjet kunne identificeres med en nummerplade.
Der vil således blive udleveret nummerplader til et sådant køretøj.
 Der henvises herom til § 1, nr. 4, og § 2, nr. 1.
2.9. Straffesager efter brændstofforbrugsafgiftsloven 2.9.1. Gældende ret: Efter gældende ret straffes visse overtrædelser af brændstofforbrugsafgiftslo-ven.
Straffen er bøde.
Efter gældende ret kan en straffesag om overtrædelse af brændstofforbrugsafgiftsloven ikke afsluttes administrativt.
Alene domstolene kan afgøre sådanne straffesager.
2.9.2. Lovforslaget: Det foreslås, at sager for overtrædelse af brændstofforbrugsafgiftsloven skal kunne afsluttes administrativt, hvis den pågældende erkender skylden og erklærer sig rede til at betale en nærmere angiven bøde.
Den foreslåede bestemmelse er på linie med tilsvarende bestemmelser i de øvrige afgiftslove, herunder opkrævningsloven.
 Administration af bestemmelsen vil ske i samarbejde med rigsadvokaturen, således at der aftales bødesatser for overtrædelser af loven.
 Der henvises herom til § 3, nr. 17.
3. Økonomiske konsekvenser 3.1. For staten Øget godtgørelse ved syn af køretøjer i forbindelse med eksport: Efter lovforslaget kompenseres de borgere og virksomheder, der fremover skal have synet de køretøjer, de ønsker at eksportere.
Kompensationen består i en forhøjelse af den udbetalte godtgørelse med 300 kr. pr. bil eller motorcykel, der har gennemgået synet.
Der eksporteres årligt omkring 60.000 biler og motorcykler med godtgørelse.
Efter forslaget skal alle biler over 10 år, der eksporteres med godtgørelse, synes.
Det er omkring en tredjedel af alle de køretøjer, der eksporteres med godtgørelse.
Af de resterende omkring 40.000 eksporterede køretøjer er det planen, at omkring en tredjedel skal udtages til syn.
Alt i alt vil den forhøjede godtgørelse som følge af syn komme til at omfatte omkring 33.000 køretøjer.
 Den umiddelbare virkning af den øgede godtgørelse vil således blive omkring 10 mio. kr.
Skønsmæssigt vil omkring 40 pct. af dette beløb komme tilbage i statskassen i form af andre skatter og afgifter.
Netto skønnes udgiften at blive omkring 6 mio. kr.
Det forhold, at over halvdelen af de eksporterede biler og motorcykler fremover skal synes, inden SKAT fastsætter godtgørelsen, vil tendere mod at give lavere godtgørelser pr. køretøj.
Det skyldes, at en del køretøjer næppe er i så god stand, at der kan udbetales godtgørelse som om køretøjet er i almindelig stand efter alderen.
Denne effekt skønnes gennemsnit at begrænse godtgørelsen med ca. 1.200 kr. pr. køretøj eller i alt omkring 40 mio. kr.
Umiddelbart vil et tilsvarende lavere beløb komme til beskatning for de virksomheder, der udfører biler.
Dette reducerer besparelsen for statskassen til omkring 24 mio. kr.
Det krævede syn ved eksport og de forventede lavere gennemsnitlige godtgørelser pr. køretøj må antages at medføre en mindre reduktion i antallet af køretøjer, der udføre med godtgørelse.
Antages det, at omkring 3.000 færre køretøjer udføres med godtgørelse, vil der mangle en forskel til registreringsafgiften i de køretøjer, der ellers ville have erstattet de udførte.
Denne effekt skønnes at give et tab for statskassen på ca. 6.000 kr. pr. køretøj eller i alt 18 mio. kr.
Efter modregning for tilbageløb bliver dette tab reduceret til omkring 14 mio. kr.
 Samlet set skønnes virkningen for statskassen vedrørende denne del af lovforslaget med betydelig usikkerhed at blive en årlig merindtægt på i størrelsesordenen 4 mio. kr.
 Ophævelse af gebyret for værdifastsættelse ved eksport: Forslaget om at ophæve gebyret for værdifastsættelse i forbindelse med eksport af køretøjer vil staten en samlet årlig mindre indtægt på omkring 11½ mio. kr.
 3.2. For regioner og kommuner: Lovforslaget har ikke økonomiske konsekvenser for regioner og kommuner.
3.3. For erhvervslivet Forslaget om prisen på papegøjenummerplader vil give borgere og virksomheder en samlet årlig merudgift på omkring 2½ mio. kr.
 Forslaget om ophævelse af gebyret for værdifastsættelse i forbindelse med eksport af køretøjer vil give borgere og erhvervslivet en samlet årlig besparelse på omkring 11½ mio. kr.
Forslaget om syn ved eksport af køretøjer vil give de eksportører, der skal have synet deres køretøj, en merudgift til det gebyr, synsvirksomhederne opkræver.
Denne merudgift modsvares alt overvejende af, at godtgørelsen i disse tilfælde forhøjes med 300 kr., men der vil blive en mindre merudgift pr. køretøj.
4. Administrative konsekvenser 4.1. For staten: Forslaget om respekt af tinglyste rettigheder ved udbetaling af godtgørelse i forbindelse med eksport af et køretøj vil give told- og skatteforvaltningen en engangsudgift på omkring 2 mio. kr. til tilpasning af systemer.
Tillige et øget forbrug af omkring 10 årsværk indtil indførelsen af den digitale motorregistrering med udgangen af 2009, og derefter et øget forbrug af 1-2 årsværk.
 Forslaget om syn af køretøjer, der eksporteres med godtgørelse af registreringsafgift, forventes at frigøre 5 årsværk.
 Det bemærkes, at eventuelle administrative konsekvenser i tilknytning til en eventuel udvidelse af nummerpladesortimentet med amerikanerplader mv. ikke er vurderet, og at der heller ikke er taget stilling til de økonomiske konsekvenser i relation til rammeaftalen med nummerpladeproducenten.
 4.2. For regioner og kommuner: Lovforslaget har ikke administrative konsekvenser for regioner og kommuner.
 4.3. For erhvervslivet: En gennemførelse af forslaget om respekt af tinglyste rettigheder i køretøjer ved udbetaling af godtgørelse af registreringsafgift i forbindelse med eksport af køretøjet vil give de virksomheder, der yder lån til køb af biler og andre køretøjer, en mindre administrativ lettelser.
 En almindelig adgang til oplysninger i Køretøjsregisteret vil kunne give dele af erhvervslivet administrative lettelser.
Forslaget om syn af køretøjer, der eksporteres, vil give de eksporterende virksomheder administrative byrder i form af tidsforbrug i forbindelse med syn af et køretøj.
Dette tidsforbrug skønnes samlet set at blive på omkring 30.000 timer årligt for eksportørerne.
I dette tal er fratrukket det tidsforbrug, der skønnes i dag at være forbundet med indkaldelse til syn hos told- og skatteforvaltningen.
 Lovforslaget har i øvrigt ikke administrative konsekvenser af betydning for erhvervslivet.
5. Miljømæssige konsekvenser Lovforslaget har ikke miljømæssige konsekvenser.
6. Forhold til EU-retten Lovforslaget indeholder ikke EU-retlige aspekter.
7. Kommunikationsplan Der vil blive udsendt nyhedsbrev til de berørte virksomheder (autoforhandlere, synshaller mv.) samt annonceret i pressen.
 Endvidere vil der ske ajourføring af en række pjecer og vejledninger.
8. Høring Udover relevante ministerier og styrelser mv. er et udkast til lovforslaget sendt i høring hos Advokatrådet, Arbejderbevægelsens Erhvervsråd, Applus Bilsyn, Autobranchens Handels- og Industriforening i Danmark, Business Danmark, Centralforeningen af Autoreparatører i Danmark, Danmarks Motor Union, Dansk Arbejdsgiverforening, Dansk Automobilforhandler Forening, Dansk Automobil Sports Union, Dansk Bilforhandler Union, Danske Biludlejere, Danske Busvognmænd, Dansk Erhverv, Dansk Landbrug, Danske Motorcyklisters Råd, Danske Speditør Forening, Dansk Industri, Dansk Lokalsyn, Danske Synsvirksomheder, Dansk Transport og Logistik, De Danske Bilimportører, Den Danske Bilbranche, FDM, Foreningen af Vognimportører i Danmark, Finansieringsinstituttet for Industri og Håndværk, Finans og Leasing, Finansrådet, Foreningen Danske Revisorer, Foreningen af Registrerede Revisorer, Foreningen af Statsautoriserede Revisorer, Forsikring og Pension, Håndværksrådet, Landbrugsrådet, MC Touring Club, Motorcykelbranchens Landsforbund, Motorhistorisk Samråd, PAVA Bilsyn A/S og Sammenslutningen af karosseribyggere og Autooprettere i Danmark.
9. Sammenfatning af vurderinger af konsekvenser af lovforslag Bemærkninger til lovforslagets enkelte bestemmelser Til § 1 Til nr. 1 Med bestemmelsen præciseres, at et køretøj, der tilhører Kongehuset, forsvaret eller Beredskabsstyrelsen, ikke skal, men kan registreres i Køretøjsregisteret.
 Registrering i Køretøjsregisteret kan ske, hvis den pågældende institution ønsker dette og i øvrigt opfylder de almindelige regler for registrering af køretøjer i Køretøjsregisteret.
Til nr. 2 og 3 Bestemmelserne er af redaktionel karakter.
Til nr. 4 Bestemmelsen tilsigter at gøre det enklere at låne biler i udlandet til brug i forbindelse med større offentlige arrangementer.
 Efter bestemmelsen kan skatteministeren kortvarigt fritage et køretøj fra pligten til registrering i Køretøjsregisteret, i det omfang køretøjet skal bruges i forbindelse med et officielt arrangement.
Det er dog en forudsætning, at køretøjets brug i forbindelse med arrangementet administreres af staten.
Registreringsfritagelse kan således ikke gives, hvis den daglige brug af køretøjet i arrangementet administreres af andre end staten.
 Det forudsættes, at en sådan tilladelse kun gives for et kortere tidsrum, der dog efter omstændighederne kan være på op til 6 måneder.
Selv om et køretøj herefter ikke registreres i Køretøjsregisteret, vil køretøjet skulle kunne identificeres ved en nummerplade.
Men der udstedes ikke en registreringsattest.
 En sådan tilladelse har den afledte virkning, at der hverken skal betales registreringsafgift eller brændstofforbrugsafgift/vægtafgift af køretøjet.
Til nr. 5 Med bestemmelsen tages der højde for, at registrering af køretøjer på Færøerne er et hjemmestyreanliggende, og at registrering af køretøjer i Grønland sker efter særlige regler.
Til nr. 6 Bestemmelsen skal ses i sammenhæng med, at told- og skatteforvaltningen har overtaget opgaven med at registrere køretøjer fra politiet.
 Efter § 6, stk. 2, kan skatteministeren fastsætte regler om, at en registreringsattest skal medbringes under kørslen.
 Med ændringen præciseres, at en sådan registreringsattest ikke kun skal vises til politiet, hvis politiet anmoder derom, men også til told- og skatteforvaltningen, hvis told- og skatteforvaltningen anmoder derom.
 Der henvises i øvrigt til § 1, nr. 22 (§ 19 i lov om registrering af køretøjer), § 2, nr. 3 og 17, og § 4, nr. 19 og 20, om en pligt for føreren af et køretøj til at give visse oplysninger til politiet og told- og skatteforvaltningen.
Til nr. 7, 8 og 14-16 Bestemmelserne er af redaktionel karakter.
 De skyldes, at den hidtidige ordning med løse prøveskilte er erstattet af en ordning med prøvemærker.
Et prøvemærke er et klæbemærke med et løbenummer, der bruges på samme måde som tidligere et løst prøveskilt.
Fordelen ved et prøvemærke er, at det ikke skal afleveres efter brug.
 Registrering med et prøvemærke sker i Køretøjsregisteret under identificering af det køretøj, prøvemærket bruges på.
Til nr. 9 Bestemmelsen tilsigter at styrke kontrollen med køretøjer.
Bestemmelsen erstatter § 23 i registreringsafgiftsloven og § 11, stk. 2, i vægtafgiftsloven.
Det er fundet hensigtsmæssigt at samle reglerne om registrering og anden mærkning af køretøjer i lov om registrering af køretøjer.
Bestemmelsen har karakter af en bemyndigelse til skatteministeren.
Denne bemyndigelse er udvidet i forhold til § 23 i registreringsafgiftsloven og § 11, stk. 2, i vægtafgiftsloven derved, at bemyndigelsen nu også omfatter særlige nummerplader til eller mærkning af køretøjer af hensyn til administration af miljølovgivningen eller den øvrige skattelovgivning.
Til nr. 10 Bestemmelsen er af redaktionel karakter.
Til nr. 11 Det er besluttet, at der skal kunne udleveres små nummerplader til køretøjer, hvor der ikke er plads til nummerplader med de almindelige dimensioner.
Det er typisk ældre biler, der er produceret i USA.
Derfor bruges betegnelsen »amerikanerplader« om disse nummerplader.
 Prisen for sådanne amerikanerplader bliver som for almindelige nummerplader.
 Ordningen med amerikanerplader forventes indført sammen med den digitale motorregistrering omkring 2010.
De nærmere regler for brug af disse små nummerplader vil blive fastsat administrativt.
Men udgangspunktet bliver, at de kun må bruges på køretøjer, hvor der ikke er plads til nummerplader i almindelige størrelse.
Små nummerplader er alt andet lige vanskeligere at aflæse end nummerplader i almindelig størrelse.
Til nr. 12 og 13 Med ophævelsen af § 8, stk. 1, nr. 4, og ændringen af § 9, nr. 3, præciseres, at ordningen med nordiske grænsenummerplader ophæves.
Der udleveres årligt kun få sæt at disse nummerplader.
Nummerpladerne udleveres typisk i tilfælde, hvor et udenlandsk køretøj med et registreringsnummer, der ikke er sammensat af latinske bogstaver eller arabiske tal, skal bruges i Norden.
 Det hidtidige behov for nordiske grænsenummerplader kan som udgangspunkt dækkes af den gældende ordning med danske grænsenummerplader.
 Den nye § 8, stk. 1, nr. 4, tilsigter at fastsætte prisen for et sæt særlige nummerplader til varebiler på ikke over 4 tons, der omregistreres efter vægtafgiftsloven.
Efter bestemmelsen skal der kun betales 160 kr. for et sådant sæt papegøjenummerplader.
Denne lave pris gælder således ikke for varebiler, der indregistreres til privat eller til blandet privat og erhvervsmæssig brug.
I sådanne tilfælde gælder prisen 1.180 kr. for et sæt almindelige nummerplader.
 Denne lave pris gælder såvel i tilfælde, hvor en registreret varebil skal have papegøjenummerplader som følge af omregistrering til privat anvendelse, som i tilfælde hvor en registreret varebil skal have gule nummerplader som følge af omregistrering fra privat til alene erhvervsmæssig anvendelse.
Til nr. 17 Bestemmelsen er af overvejende redaktionel karakter.
 Bestemmelsen er en videreførelse af § 13 i lov om registrering af køretøjer og til dels § 124 n i færdselsloven, men udbygget med en bestemmelse om, at der skal betales 50 kr. for at få en yderligere DEL I af en registreringsattest i to dele.
 Sådanne yderligere eksemplarer af DEL I af registreringsattesten har været efterspurgt af vognmandsbranchen til brug i forbindelse med kørsel i udlandet.
Til nr. 18 Med bestemmelsen præciseres, at skatteministeren efter § 14, stk. 3, kan fravige kravet om kontant betaling.
Eksempelvis er det tanken, at virksomheder, der er registreret efter registreringsafgiftsloven til at angive afgiften af køretøjer, skal kunne afregne betaling for nummerplader og omregistreringer månedsvis bag ud.
Dermed samles terminerne for disse virksomheders løbende afregninger over for told- og skatteforvaltningen.
Til nr. 19 Bestemmelsen er af redaktionel karakter.
Til nr. 20 Bestemmelsen tilsigter at udvide kredsen af virksomhedstyper, der kan autoriseres som nummerpladeoperatører, med visse leasingvirksomheder.
 Hidtil har autorisation som nummerpladeoperatør været forbeholdt virksomheder, der erhvervsmæssigt handler med køretøjer af den type, der skal registreres efter § 2. Bestemmelsen omfatter ikke virksomheder, der køber køretøjer til brug i virksomheden, og som efter endt brug sælger køretøjerne igen, f.eks. en vognmandsvirksomhed.
 Med bestemmelsen udvides kredsen af virksomheder, der kan autoriseres som nummerpladeoperatører, med virksomheder, der erhvervsmæssigt operationelt leaser køretøjer ud.
Bestemmelsen omfatter ikke virksomheder, der udlejer køretøjer.
Afgrænsningen mellem leasingvirksomheder og udlejningsvirksomheder vil i denne sammenhæng være, om lejeren/leasingtageren skal registreres i Centralregisteret for Motorkøretøjer som bruger af køretøjet.
Det skal ske, hvis det er aftalt, at den pågældende kan råde i mere end 6 måneder over køretøjet.
Til nr. 21 Bestemmelsen tilsigter en præcisering af, hvilke autoriserede nummerpladeoperatører, der kan få del i ordningen med godtgørelse fra staten for registrering af køretøjer.
Bestemmelsen tilsigter endvidere at sikre, at der i alle dele af landet er nummerpladeoperatører, der registrerer for alle, der anmoder derom.
 Efter stk. 1 er det en betingelse for at få del i godtgørelsesordningen, at nummerpladeoperatører har forpligtet sig til at registrere for alle, der anmoder derom, og ikke kun for egne kunder.
 Selv om en nummerpladeoperatør har forpligtet sig hertil, udbetales der ikke godtgørelse for registrering vedrørende køretøjer, der handles, repareres eller leases som led i operatørens øvrige virksomhed.
 En sådan forpligtelse indebærer, at operatøren som udgangspunkt skal holde åbent for ekspedition af sådanne registreringer mindst 30 timer om ugen.
 Skatteministeren bestemmer størrelsen af den godtgørelse, der ydes for en registrering.
 Efter stk. 2 kan skatteministeren autorisere andre end synsvirksomheder, omsynsvirksomheder, køretøjsforhandlere i øvrigt samt leasingvirksomheder til at registrere køretøjer og udlevere nummerplader.
Denne bemyndigelse kan anvendes i tilfælde, hvor der i et område af landet ikke er ekspeditionssteder, hvor der registreres for alle, der anmoder derom.
Vejledende for vurderingen heraf vil være, der er skal være mindre end 50 km. til det nærmeste ekspeditionssted, hvor der registreres for alle, der anmoder derom.
Til nr. 22 ( § 17 i lov om registrering af køretøjer) Bestemmelsen i stk. 1 tilsigter af lette offentlighedens adgang til oplysninger, der er registreret i Køretøjsregisteret, om køretøjers tekniske forhold, synsforhold og forsikringsforhold.
 Herefter har enhver ret til at få de i bestemmelsen angivne oplysninger fra Køretøjsregisteret om et køretøj, om en gruppe af køretøjer eller om alle registrerede køretøjer.
Dette gælder også historiske oplysninger om et køretøj.
Registrerede oplysninger gemmes som udgangspunkt i 10 år.
I tvivlstilfælde afgør told- og skatteforvaltningen, hvorledes de typer af oplysninger, der efter bestemmelse er offentligt tilgængelige, skal afgrænses.
Forvaltningens afgørelse herom kan påklages til Landsskatteretten.
 Told- og skatteforvaltningen kan kræve betaling for forvaltningens omkostninger ved at efterkomme en anmodning om oplysninger.
 Bestemmelsen i stk. 2 er en videreførelse af § 17 i lov nr. 309 af 19. april 2006 om registrering af køretøjer.
Efter bestemmelsen kan skatteministeren, uden for området af stk. 1, fastsætte regler om adgang til oplysninger i Køretøjsregisteret.
Bemyndigelsen er alene tænkt anvendt på anmodninger om oplysninger om konkrete køretøjer.
Bemyndigelsen er tænkt anvendt til at regulerer autoriserede nummerpladeoperatørers og forsikringsselskabers adgang til oplysninger i Køretøjsregisteret.
Disse virksomheder har et særligt behov for adgang til de registrerede oplysninger.
Nummerpladeoperatører som følge af, at de skal registrere køretøjer, og forsikringsselskaber som følge af at de skal ansvarsforsikre køretøjer.
 Bemyndigelsen anvendes i overensstemmelse med persondataloven og i samarbejde med Datatilsynet.
Til nr. 22 (§ 18 i lov om registrering af køretøjer) Bestemmelsen er en uændret videreførelse af § 17 a i lov om registrering af køretøjer.
 Bestemmelsen blev indsat ved § 3 i lov nr. 479 af 17. juni 2008. Justitsministeren kan bestemme et særligt tidspunkt for bestemmelsens ikrafttræden, jf. § 8, stk. 2.
Til nr. 22 (§ 19 i lov om registrering af køretøjer) Bestemmelsen tilsigter at styrke kontrollen med, at reglerne om registrering af køretøjer overholdes.
Efter stk. 1 kan politiet standse et køretøj alene for at kontrollere, om køretøjet er registreret i overensstemmelse med lov om registrering af køretøjer, herunder om køretøjet korrekt fører nummerplader.
En sådan standsning kan ske uden nogen forudgående mistanke om, at køretøjet ikke er registreret korrekt; en såkaldt stikprøvekontrol.
Efter stk. 2 skal føreren af et køretøj efter anmodning fra politiet legitimere sig og oplyse, hvem der er ejer af køretøjet.
Undlader føreren at give disse oplysninger, kan politiet efter omstændighederne inddrage køretøjets nummerplader.
Efter stk. 3 kan politiet inddrage nummerpladerne på et køretøj, hvis køretøjet bruges i strid med lov om registrering af køretøjer eller forskrifter, der er udstedt i medfør af loven.
En sådan inddragelse kan dog kun ske, hvis politiet vurderer, at der er en nærliggende risiko for, at køretøjet fortsat vil blive brugt i strid med disse regler.
Til nr. 22 (§ 20 i lov om registrering af køretøjer) Efter bestemmelsen straffes visse overtrædelser af loven eller forskrifter, der er udstedt i medfør af loven, med bøde.
 Stk. 1-3 er en videreførelse af § 18 i lov nr. 309 af 19. april 2006 om registrering af køretøjer.
 Stk. 4 og 5 er en videreførelse, med redaktionelle ændringer, af § 134, stk. 1 og stk. 2, nr. 14, i færdselsloven om strafansvar for handlinger foretaget i udlandet.
Til nr. 22 (§ 21 i lov om registrering af køretøjer) Efter bestemmelsen kan sager om straf for overtrædelse af loven eller forskrifter, der er udsted i medføre af loven, afsluttes administrativt, hvis den pågældende erkender sig skyldig og erklærer sig rede til at betale bøden.
 Bestemmelsen administreres på grundlag af, at der i samarbejde med rigsadvokaturen fastsættes bødesatser for disse overtrædelser.
 Bestemmelsen er med enkelte redaktionelle ændringer en videreførelse af § 19 i lov nr. 309 af 19. april 2006 om registrering af køretøjer.
 Dog er maksimum for det bødeforlæg, politiet kan give, hævet fra 1.000 kr. til 3.000 kr. i overensstemmelse med den tilsvarende ændring af dette maksimum af § 832 i retsplejeloven, som affattet ved § 1, nr. 132 i lov nr. 538 af 8. juni 2006.
 Bestemmelsen i stk. 4 om inddrivelse af bøder forventes ændret som følge af det samtidig fremsatte lovforslag til en inddrivelseslov.
Til nr. 23 Bestemmelsen er af redaktionel karakter.
Til § 2 Til nr. 1 Der henvises til bemærkningerne ovenfor til den tilsvarende bestemmelse under § 1, nr. 4.
Til nr. 2, 4, 5, 7, 9, 11, 13-16 og 18 Bestemmelserne er af redaktionel karakter og en følge af, at lov om registrering af køretøjer sættes i kraft, jf. § 8, stk. 2.
Til nr. 3 Der henvises til bemærkningerne ovenfor til den tilsvarende bestemmelse under § 1, nr. 22 (§ 19 i lov om registrering af køretøjer).
Til nr. 6 Der henvises til bemærkningerne ovenfor til den tilsvarende bestemmelse under § 1, nr. 12.
Til nr. 8 Der henvises til bemærkningerne ovenfor til den tilsvarende bestemmelse under § 1, nr. 17.
Til nr. 10 og 12 Der henvises til bemærkningerne ovenfor til de tilsvarende bestemmelserne under § 1, nr. 7, 8 og 14-16.
Til nr. 17 Bestemmelsen regulerer afgørelsen af klager over politiets afgørelser efter § 76 a.
Klagerne vil blive afgjort af Landsskatteretten på kontorniveau.
Retspræsidenten vil dog efter omstændighederne kunne bestemme, at en klage skal afgøres af retsmedlemmer og ikke på kontorniveau.
 Bestemmelsen i stk. 3 om inddrivelse af bøder forventes ændret som følge af det samtidig fremsatte lovforslag til en inddrivelseslov.
Til § 3 Til nr. 1, 2, 6 og 7 Bestemmelserne er af redaktionel karakter.
Til nr. 3, 5 og 8-11 Bestemmelserne er af redaktionel karakter og en følge af, at lov om registrering af køretøjer sættes i kraft, jf. § 8, stk. 2.
Til nr. 4 Med bestemmelsen præciseres, at der ikke skal betales afgift af et køretøj, der er registreret på prøvemærker.
Til nr. 12-16 Bestemmelserne er af redaktionel karakter og en følge af, at told- og skatteforvaltningen den 1. januar 2008 har overtaget administrationen af registrering af køretøjer fra rigspolitiet.
Til nr. 17 Efter bestemmelsen kan told- og skatteforvaltningen afslutte bødesager administrativt, hvis den pågældende erkender sig skyldig og erklærer sig rede til at betale bøden.
 Bestemmelsen vil blive administreret i samarbejde med rigsadvokaturen, således at der fastsættes bødesatser for overtrædelse af lovens straffebestemmelser.
Til § 4 Til nr. 1, 2, 4, 6. 16 og 18 Bestemmelserne er af redaktionel karakter og en følge af, at lov om registrering af køretøjer sættes i kraft, jf. § 8, stk. 2.
Til nr. 3 Bestemmelsen er af redaktionel karakter.
Til nr. 5 Med bestemmelsen præciseres, at der ikke opkræves registreringsafgift af køretøjer, der efter færdselsloven registreres på grænsenummerplader.
Til nr. 7 Bestemmelsen tilsigter at fjerne en begrænsning i fritagelsen af elbiler for registreringsafgift.
 Efter bestemmelsen er et eldrevet motorkøretøj fritaget for registreringsafgift, uanset køretøjets vægt.
 Hidtil har afgiftsfritagelsen kun omfattet køretøjer med en tilladt totalvægt på ikke over 2 tons.
Til nr. 8 og 9 Bestemmelserne er af redaktionel karakter.
Til nr. 10 Bestemmelsen tilsigter at fritage motorcykler, der ombygges med sidevogn, for registreringsafgift.
 Efter bestemmelserne mister en motorcykel, hvoraf der er betalt registreringsafgift, ikke sin afgiftsmæssige identitet, selv om motorcyklen påmonteres en sidevogn,. Der skal således ikke betales registreringsafgift ved sådanne ombygninger af en afgiftsberigtiget motorcykel.
 Det samme gælder en afgiftsberigtiget motorcykel med sidevogn, hvor sidevognen afmonteres.
Til nr. 11 og 12 Bestemmelsen tilsigter at side varebiler, hvoraf der er betalt registreringsafgift efter de særlige regler for nedvejede varebiler, men andre varebiler i situationer, hvor der skal godtgøres registreringsafgift i forbindelse med eksport af bilen.
 Efter bestemmelserne godtgøres ikke kun registreringsafgift af varebiler, der er afgiftsberigtiget efter § 5, stk. 1, 2 eller 8, men også registreringsafgift af varebiler, der er afgiftsberigtiget efter § 29 eller § 29 a.
Til nr. 13-16 Bestemmelserne tilsigter dels at styrke grundlaget for udbetaling af godtgørelse af registreringsafgift i forbindelse med eksport af køretøjer, dels at respektere tinglyste rettigheder i det eksporterede køretøj ved udbetaling af godtgørelsen af registreringsafgift.
 Efter § 7 c, stk. 1, skal biler, der er registreret første gang for mere end 10 år siden, synes af en synsvirksomhed, før godtgørelsen kan udbetales.
 Det syn, der skal foretages, består af to dele.
 For det første en prøvelse af, om bilen er i køreklar stand.
For det andet en vurdering af bilens stand handelsmæssigt.
Sidstnævnte er samme syn som det, der foretages af importerede køretøjer.
Synet danner grundlag for told- og skatteforvaltningens værdiansættelse af køretøjet.
For andre køretøjer end biler, der er mere end 10 år gamle, kan told- og skatteforvaltningen ud fra en risikovurdering krævet køretøjet synet af en synsvirksomhed før udbetaling af godtgørelse.
Det kan eksempelvis være en 12 år gammel motorcykel.
Der lægges op til, at told- og skatteforvaltningen i betydelig grad gør brugt af denne mulighed.
 Den synsrapport om sådanne gamle køretøjer, der skal afleveres til told- og skatteforvaltningen, må ikke være mere end 4 uger gammel, regnet fra indgivelsen af anmodningen om godtgørelsen.
Efter § 7 b, stk. 7, kompenseres eksportøren for det gebyr, der kræves af synsvirksomheder for syn af et køretøj, gennem forhøjelse at godtgørelsesbeløbet med 300 kr.
Størrelsen af denne kompensation skal se i lyset af, at gebyret for told- og skatteforvaltningens værdifastsættelse af køretøjets værdi afskaffes.
Beløbet reguleres fra 2010 i takt med prisudviklingen.
Med § 7 c, stk.2, 1. pkt., præciseres, at godtgørelsen udbetales til køretøjets ejer.
Ejeren er den, der er registreret som ejer af køretøjet, medmindre andet bevises for told- og skatteforvaltningen.
Er der flere ejere, udbetales godtgørelsen først, når ejerne over for told- og skatteforvaltningen har erklæret sig enige om, hvem udbetalingen skal ske til.
 Med § 7 c, stk.2, 2. pkt., præcisere, at godtgørelsen udbetales efter opkrævningsloven, hvis køretøjets ejer er omfattet af den lov.
Efter § 7 c, stk.3, skal told- og skatteforvaltningen ved udbetaling af godtgørelse respektere pant eller ejendomsforbehold i køretøjet, der er tinglyst i Bilbogen.
Med tinglyst pant sidestilles tinglyst udlæg.
På den anden side skal told- og skatteforvaltningen ikke afgøre, hvem blandt flere rettighedshavere, der har fortrinsstilling til godtgørelsen.
Derfor skal told- og skatteforvaltningen, hvis der er tinglyst pant eller ejendomsforbehold i køretøjet på udbetalingstidspunktet, blot tilbageholde udbetalingen, indtil der ikke mere er tinglyst pant eller ejendomsforbehold i køretøjet.
 Denne tilbageholdelse af udbetalingen omfatter dog ikke den del af godtgørelsen, der går til eventuel modregning efter reglerne for dækningsrækkefølge i opkrævningsloven, hvis modregning efter opkrævningsloven kan ske trods en tinglyst ret i køretøjet.
Hvis der kun er én tinglyst ret, og ejeren af køretøjet fuldt ud har overdraget retten til godtgørelsen til denne rettighedshaver, kan told- og skatteforvaltningen udbetale godtgørelsen til denne, selv om retten over køretøjer ikke er aflyst.
Told- og skatteforvaltningen skal ikke udbetale godtgørelsen, hvis ejeren kun har overdraget en del af godtgørelsen til indehaveren af den tinglyste ret, medmindre rettighedshaveren har meddelt told- og skatteforvaltningen, at restbeløbet kan udbetales til ejeren.
 Af hensyn til de administrative procedurer i told- og skatteforvaltningen, er udbetalingstidspunktet defineret som op til tre dage før den dag, hvor udbetalingen faktisk sker.
Til nr. 15 Med bestemmelsen ophæves gebyret for at få vurderet et køretøj ved anmodning om godtgørelse af registreringsafgift i forbindelse med eksport af køretøjet.
Til nr. 17 Bestemmelserne er af redaktionel karakter og en følge af, at told- og skatteforvaltningen den 1. januar 2008 har overtaget administrationen af registrering af køretøjer fra rigspolitiet.
Til nr. 19 og 20 Bestemmelserne tilsigter at styrke kontrollen med, at der betales registreringsafgift af køretøjer.
 Efter bestemmelsen skal føreren af et køretøj efter anmodning fra told- og skatteforvaltningen legitimere sig og oplyse, hvem der er ejer af køretøjet.
Føreren skal endvidere efter anmodning give told- og skatteforvaltningen yderligere oplysninger af betydning for myndighedernes vurdering af, om der er betalt den fornødne registreringsafgift af køretøjet.
Føreren skal dog kun give disse yderligere oplysninger i det omfang, føreren har kendskab hertil.
 Efter bestemmelsen bistår politiet told- og skatteforvaltningen ved administrationen af denne kontrolbestemmelse.
Til § 5 Til nr. 1 og 5 Bestemmelserne er af redaktionel karakter og en følge af, at told- og skatteforvaltningen den 1. januar 2008 har overtaget administrationen af registrering af køretøjer fra rigspolitiet.
Til nr. 2 og 4 Bestemmelserne er af redaktionel karakter.
Til nr. 3, 6 og 7 Bestemmelserne er af redaktionel karakter og en følge af, at lov om registrering af køretøjer sættes i kraft, jf. § 8, stk. 2.
Til § 6 Til nr. 1, 10-12 og 21 Bestemmelserne er af redaktionel karakter og en følge af, at told- og skatteforvaltningen den 1. januar 2008 har overtaget administrationen af registrering af køretøjer fra rigspolitiet.
Til nr. 2 Bestemmelsen er af redaktionel karakter.
 Det præciseres dog, at der ikke skal betales afgift af et køretøj, der er registreret på grænsenummerplader.
Til nr. 3, 5, 7, 13-16, 18 og 19 Bestemmelserne er af redaktionel karakter og en følge af, at lov om registrering af køretøjer sættes i kraft, jf. § 8, stk. 2.
Til nr. 4, 6, 8, 9, 17 og 20 Bestemmelserne er af redaktionel karakter.
Til § 7 Bestemmelsen er af redaktionel karakter.
De ophævede bestemmelser er videreført i bestemmelserne under § 3, nr. 14, § 5, nr. 5, og § 6, nr. 15.
Til § 8 Efter stk. 1 træder loven med de undtagelser, der følger af stk. 2, i kraft dagen efter loven offentliggørelse i Lovtidende.
 Efter stk. 2 kan skatteministeren bestemme ikrafttrædelsestidspunktet for de bestemmelser, der vedrører indførelsen af den digitale registrering.
 Efter stk. 3 bestemmer justitsministeren tidspunktet for ikrafttræden af § 18 i lov om registrering af køretøjer, som affattet ved denne lovs § 1, nr. 22.
