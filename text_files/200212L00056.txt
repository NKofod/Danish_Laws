Fremsat den 6. november 2002 af  

 økonomi- og erhvervsministeren (Bendt Bendtsen) Forslag til Lov om støttede private  

 ungdomsboliger Kapitel 1 Lovens formål § 1. Lovens formål er at fremme etablering af private  

 ungdomsboliger til udlejning til unge uddannelsessøgende, herunder til  

 udenlandske udvekslingsstuderende, i områder med stor koncentration af  

 større uddannelsesinstitutioner.
Kapitel 2 Ansøgning og tilsagn om tilskud § 2. Økonomi- og erhvervsministeren kan give tilsagn om  

 tilskud til bygherrer til etablering af støttede private  

 ungdomsboliger ved:
1)	nybyggeri eller 2)	ombygning af eksisterende ejendomme, som ikke anvendes til  

 beboelse.
 Stk. 2. Der kan ikke ydes tilskud efter denne lov til  

 etablering af boliger, hvortil der søges om støtte efter anden  

 lovgivning.
 Stk. 3. Der kan kun opnås tilsagn, hvis det enkelte  

 byggeri indeholder mindst 20 boligenheder.
 Stk. 4. Tilsagn om tilskud kan kun gives, hvis de  

 byggearbejder, som omfattes af tilsagnet, ikke er påbegyndt på  

 tilsagnstidspunktet.
 Stk. 5. Tilsagnet kan ikke overdrages.
 Stk. 6. Tilskud efter stk. 1 kan ydes inden for den  

 bevillingsramme, der fastsættes på de årlige finanslove.  

 Uudnyttet bevillingsramme ved udgangen at et finansår kan  

 videreføres til det følgende finansår inden for perioden  

 2004-08.
 § 3. Økonomi- og erhvervsministeren fastsætter  

 regler om, at ungdomsboligbyggerier i visse geografiske områder har  

 fortrinsret frem for andre ved fordeling af støtten, under hensyntagen  

 til ungdomsboligbehovet i områderne, jf. § 1.
§ 4. Tilsagn om tilskud efter § 2, stk. 1, meddeles de  

 bygherrer, der ved en ansøgningsrunde godtgør at kunne etablere  

 boliger til det lavest mulige tilskud pr. boligenhed under hensyntagen til  

 bl.a. boligernes kvalitet, beliggenhed og huslejeniveau.
Det er en  

 forudsætning for tilsagn, at bygherren dokumenterer sin  

 økonomiske soliditet.
 Stk. 2. Tilskuddet kan højst udgøre et  

 beløb, der svarer til halvdelen af den gennemsnitlige  

 anskaffelsesudgift for en almen ungdomsbolig.
 Stk. 3. Tilskud ydes som et engangsbeløb og  

 udbetales, når kommunalbestyrelsen har godkendt byggeriet, jf. § 22,  

 stk. 2.
Stk. 4. Tilsagnet bortfalder, hvis byggeriet ikke er  

 påbegyndt senest 9 måneder efter tilsagnsdatoen, eller hvis der  

 ikke foreligger ibrugtagningstilladelse af byggeriet senest 4 år efter  

 påbegyndelsen.
Kommunalbestyrelsen kan i særlige tilfælde  

 tillade, at fristen på 9 måneder overskrides.
 § 5. Tilsagnsmodtageren skal lade tinglyse deklaration  

 på ejendommen, om at boligerne er omfattet af denne lov.  

 Påtaleberettiget efter deklarationen er kommunalbestyrelsen i den  

 kommune, hvor ejendommen ligger.
 § 6. Økonomi- og erhvervsministeren fastsætter  

 nærmere regler om de i § 2 og § 4 nævnte forhold.
 Stk. 2. Økonomi- og erhvervsministeren  

 fastsætter regler for byggeriets udformning og boligernes  

 størrelse. Økonomi- og erhvervsministeren kan endvidere  

 fastsætte nærmere regler om, at tilskuddet i ganske særlige  

 tilfælde kan forhøjes.
Kapitel 3 Personkreds § 7. Udlejeren skal udleje ledige boliger til unge  

 uddannelsessøgende.
 Stk. 2. Udvekslingsstudenter har fortrinsret til 10 pct.  

 af de ledige boliger pr. år. Økonomi- og erhvervsministeren kan  

 i særlige tilfælde godkende, at udvekslingsstudenter har  

 fortrinsret til mere end 10 pct. af boligerne.
 Stk. 3. Husstande med mere end 1 person har fortrinsret  

 til 2-rums boliger.
Stk. 4. Udlejeren skal indgå aftale om, at der skal  

 ske fælles anvisning af lejere til mindst 80 pct. af de ledige boliger  

 pr. år.
Der skal herunder indgås aftale om fælles anvisning  

 af udvekslingsstudenter efter stk. 2. Boliger efter denne lov kan omfattes af  

 den fælles anvisning, uanset om denne administreres af almene  

 boligorganisationer eller af private.
Stk. 5. Har udlejer ikke fået anvist en lejer  

 senest 3 uger efter, at den fælles anvisning har modtaget meddelelse om  

 en ledig bolig, kan udlejeren leje ud til andre personer, der tilhører  

 den berettigede personkreds, jf. stk. 1. Kan en bolig ikke udlejes til  

 personer, der tilhører den berettigede personkreds, kan udlejer leje  

 ud til andre boligsøgende.
Kommunalbestyrelsen fastsætter  

 nærmere retningslinier for, hvornår udlejer kan leje ud til andre  

 boligsøgende.
 Stk. 6. Ved permanente udlejningsvanskeligheder kan  

 økonomi- og erhvervsministeren efter kommunalbestyrelsens indstilling  

 i særlige tilfælde godkende, at dele af eller hele ejendommen  

 ikke længere er omfattet af denne lov.
 § 8. Økonomi- og erhvervsministeren fastsætter  

 nærmere regler om de i § 7, stk. 4, nævnte forhold herunder om,  

 hvordan anvisning skal ske, hvis boligerne etableres i et område uden  

 fælles anvisning.
Kapitel 4 Lejefastsættelse og  regulering, samt  

 særlige lejeretlige forhold § 9. Økonomi- og erhvervsministeren godkender i  

 tilsagnet en leje, der svarer til lejeniveauet for tilsvarende  

 støttede almene ungdomsboliger under hensyntagen til  

 beliggenhed, størrelse, kvalitet, udstyr og  

 vedligeholdelsesstilstand.
Stk. 2. Den efter stk. 1 fastsatte leje kan reguleres en  

 gang årligt med udviklingen i Danmarks Statistiks nettoprisindeks i en  

 12-måneders-periode sluttende i juni måned året før  

 det finansår, reguleringen vedrører.
Beløbet afrundes til  

 nærmeste hele kronebeløb.
Lejeforhøjelsen kan ske alene  

 ved meddelelse herom til lejeren.
§ 10. Lejen efter § 9 kan forhøjes som følge af  

 forbedringer efter § 58 i lov om leje.
Forhøjelsen kan ikke reguleres  

 efter § 9, stk. 2. Lejeforhøjelsen kan opkræves uanset  

 størrelsen af den samlede leje efter forbedring.  

 Lejeforhøjelsen kan ikke opkræves de første 10 år  

 efter byggeriets ibrugtagning, medmindre lejen forhøjes som  

 følge af forbedringer, der er påbudt efter anden lov, der er  

 trådt i kraft efter ibrugtagningen.
§ 11. Bestemmelserne i § 9 og § 10, stk. 1, 1. og 2. pkt.,  

 gælder for lejeaftaler indgået i de første 20 år  

 efter byggeriets ibrugtagning.
Ved genudlejning herefter fastsættes og  

 reguleres lejen efter den på dette tidspunkt gældende  

 lejelovgivning.
 § 12. De i henhold til lov om midlertidig regulering af  

 boligforholdene nedsatte huslejenævn, jf. nævnte lovs kapitel VI,  

 træffer afgørelse i tvister om lejefastsættelse og  

 lejeregulering efter §§ 9 og 10. Huslejenævnet træffer i  

 øvrigt afgørelse i tvister, hvor nævnet har kompetencen  

 efter § 106 i lov om leje.
 § 13. Udlejeren skal sikre, at boligerne til stadighed bebos  

 af studieaktive uddannelsessøgende, jf. dog § 7, stk. 5 og 6.
Stk. 2. Såfremt lejeren har afsluttet sin  

 uddannelse, skal udlejer opsige lejeaftalen.
Opsigelse efter afsluttet  

 uddannelse kan under særlige omstændigheder udsættes i op  

 til et år.
Opsigelse kan endvidere udsættes, hvis boligen ikke  

 umiddelbart kan genudlejes.
Udlejeren kan herudover opsige en lejeaftale,  

 hvis lejeren ikke har fremsendt nødvendige oplysninger om  

 studieaktivitet senest 6 uger efter, at udlejer har fremsendt skriftlig  

 anmodning herom.
Ved beregning af fristen ses bort fra juli og august  

 måned.
 § 14. Ved fremleje efter reglerne i lov om leje kan udlejeren,  

 hvis det skønnes rimeligt af hensyn til efterspørgslen, stille  

 krav om, at den pågældende bolig skal bebos af personer, som  

 opfylder betingelserne for at komme i betragtning til boligerne efter § 7,  

 stk. 1.
 § 15. Ved bytte efter reglerne i lov om leje kan lejeren kun  

 bytte med personer, som opfylder betingelserne for at komme i betragtning til  

 boligerne efter § 7, stk. 1.
 § 16. Reglerne om beboerrepræsentation i kapitel XI i  

 lov om leje gælder tilsvarende for lejere af enkeltværelser  

 etableret efter denne lov.
 § 17. Reglerne om tilbudspligt i kapitel XVI i lov om leje  

 finder ikke anvendelse for boliger etableret efter denne lov.
 § 18. Ved lejeaftalens indgåelse skal udlejer skriftligt  

 oplyse lejeren om, at lejeforholdet er omfattet af denne lov.
 § 19. Reglerne i §§ 9-18 kan ikke fraviges ved aftale.
 § 20. Økonomi- og erhvervsministeren fastsætter  

 nærmere regler om de i § 13 nævnte forhold.
Kapitel 5 Kommunernes tilsyn § 21. Det er en forudsætning for meddelelse af tilsagn  

 om tilskud, at kommunalbestyrelsen har påset, at det projekt, som der  

 søges tilskud til, vil kunne godkendes i henhold til byggelovgivningen  

 og planlovgivningen.
 § 22. Kommunalbestyrelsen fører tilsyn med byggeriet  

 indtil byggeriets ibrugtagning og påser herunder, at udbud sker i den  

 form, der kræves efter gældende regler.
Stk. 2. Kommunalbestyrelsen godkender det færdige  

 byggeri, herunder at byggeriet er etableret i overensstemmelse med det i  

 støttetilsagnet angivne.
Ved godkendelsen påser  

 kommunalbestyrelsen, at der på ejendommen er tinglyst den i § 5  

 nævnte deklaration.
Kommunalbestyrelsen påser desuden, at udlejer  

 har indgået en aftale om fælles anvisning, jf. § 7, stk. 4.
 Stk. 3. Bygherren skal stille ønskede oplysninger  

 om byggeriet til rådighed for kommunalbestyrelsen.
 § 23. Efter boligernes ibrugtagning påser  

 kommunalbestyrelsen:
1)	at udlejer til stadighed har en aftale om fælles anvisning af  

 boligerne, jf. § 7, stk. 4, 2)	at boligerne udlejes til og til stadighed bebos af den berettigede  

 personkreds, jf. § 7, stk. 1-3, § 13 og § 15, og 3)	ved udlejning til andre end den berettigede personkreds påser  

 kommunalbestyrelsen, at betingelserne efter § 7, stk. 5 og 6, er  

 opfyldt.
 Stk. 2. Udlejer skal stille ønskede oplysninger om  

 de i stk. 1 nævnte forhold til rådighed for  

 kommunalbestyrelsen.
 § 24. Økonomi- og erhvervsministeren fastsætter  

 nærmere regler om de i §§ 21-23 nævnte forhold.
Kapitel 6 Klageadgang, straffebestemmelser og tilbagebetaling § 25. Henlægger økonomi- og erhvervsministeren  

 sine beføjelser efter denne lov til Erhvervs- og Boligstyrelsen, kan  

 ministeren fastsætte regler om klageadgang, herunder at klager ikke kan  

 indbringes for anden administrativ myndighed, jf. dog stk. 2.
 Stk. 2. Klager over afgørelser om tilsagn om  

 tilskud i henhold til § 2, stk. 1, jf. § 4, stk. 1, som indebærer  

 afslag, kan påklages til Klagenævnet for Udbud, jf. § 3, stk. 3,  

 i lov nr. 415 af 31. maj 2000 om Klagenævnet for Udbud.  

 Afgørelsen kan ikke indbringes for domstolene før  

 Klagenævnets afgørelse foreligger.
 Stk. 3. Klage efter stk. 2 kan indgives af bygherrer, der  

 søger om tilskud, jf. § 4, stk. 1.
 Stk. 4. Klager over afgørelser truffet efter § 2,  

 stk. 1, jf. § 4, stk. 1, har ikke opsættende virkning.
Stk. 5. Klage til Klagenævnet for Udbud kan  

 indgives senest 4 uger efter, at afgørelsen er meddelt den  

 pågældende.
Når særlige grunde taler derfor, kan  

 Klagenævnet for Udbud se bort fra overskridelsen af klagefristen.
Stk. 6. Klagenævnet for Udbuds afgørelser  

 kan indbringes for domstolene senest 8 uger efter, at afgørelsen er  

 meddelt den pågældende.
Finder indbringelse ikke sted indenfor  

 tidsfristen, er Klagenævnets afgørelse endelig.
 § 26. Med bøde straffes den udlejer, som:
1)	udlejer boligerne i strid med reglerne i § 7, 2)	afkræver en lejer en højere leje end tilladt efter  

 reglerne i §§ 9 og 10, 3)	i strid med § 13, stk. 2, undlader at opsige en lejer, eller 4)	i strid med § 15 undlader at modsætte sig bytte.
 Stk. 2. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
 § 27. Tilsidesætter tilskudsmodtagerne vilkårene  

 for tilsagnet eller reglerne i denne lov eller i administrative forskrifter  

 udstedt i medfør af denne lov, kan økonomi- og  

 erhvervsministeren kræve tilskuddet helt eller delvist  

 tilbagebetalt.
Kapitel 7 Ikrafttræden § 28. Loven træder i kraft den 1. januar 2003.
 Stk. 2. Der kan ikke opnås tilsagn om tilskud til  

 byggerier, hvortil der er givet byggetilladelse før den 1. januar  

 2003.
 § 29. I lov om påligningen af indkomstskat til staten  

 (ligningsloven), jf. lovbekendtgørelse nr. 791 af 17. september 2002,  

 foretages følgende ændring:
 1. Efter § 7 V indsættes:
» Stk. 2. Ved opgørelse af fortjeneste og tab  

 på fast ejendom, hvortil der er ydet tilskud efter lov om  

 støttede private ungdomsboliger, anvendes anskaffelsessummen opgjort  

 efter de almindelige regler fratrukket tilskuddet.« § 30. I lov om kommunernes styrelse, jf.  

 lovbekendtgørelse nr. 629 af 29. juni 2001, som ændret senest  

 ved lov nr. 373 af 6. juni 2002, foretages følgende ændring:
 1. I § 68, stk. 2, ændres »lov om boligbyggeri og lov  

 om almene boliger samt støttede private andelsboliger m.v.« til: »lov  

 om almene boliger samt støttede private andelsboliger m.v. og lov om  

 støttede private ungdomsboliger«.
 § 31. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Lovforslagets baggrund Generelt har det danske boligmarked i mange år  

 været præget af ubalancer.
Dette viser sig især ved, at det  

 private udlejningsbyggeri har ligget og fortsat ligger på et lavt  

 niveau.
Hertil kommer, at selvom boligdækningen aldrig har været  

 højere, er der fortsat i visse dele af landet, især i  

 hovedstadsområdet, en meget stor boligefterspørgsel.
 Regeringen har med sit udspil til den fremtidige  

 boligpolitik Vækst og fornyelse på boligmarkedet lagt  

 op til, at der for alvor sættes kræfter ind på at skabe en  

 bedre balance på boligmarkedet.
Det gælder boligmarkedet som sådant, og det  

 gælder især på ungdomsboligområdet.
Hvert år  

 ved studiestart bliver det synligt, at der mangler boliger til de unge  

 uddannelsessøgende.
I mange år har der været et stort  

 behov for at få etableret flere boliger til unge under uddannelse.  

 Manglen på ungdomsboliger skyldes, at der ikke er bygget  

 tilstrækkeligt mange nye boliger til unge i løbet af de seneste  

 år, samtidig med at tilgangen af unge uddannelsessøgende har  

 været stigende.
Det gælder især i hovedstadsområdet,  

 men gør sig også gældende i andre dele af landet.
Regeringen har den 15. oktober 2002 indgået en  

 aftale med Socialdemokraterne, Dansk Folkeparti, Det Radikale Venstre og  

 Kristeligt Folkeparti om flere og bedre boliger, der skal bidrage til at  

 tilvejebringe en bedre balance på boligmarkedet.
Der er enighed om en  

 flerårig indsats for at skaffe flere boliger til unge, flere boliger  

 til handicappede, flere private udlejningsboliger og flere almene boliger,  

 herunder ældreboliger.
Det er målet, at der i de kommende 5  

 år påbegyndes over 20.000 nye boliger årligt.  

 Nærværende lovforslag er omfattet af aftalen.
Det er  

 forligsparternes opfattelse, at der skal tages initiativ til at rette op  

 på situationen på boligmarkedet og dermed sikre en mere holdbar  

 ungdomsboligsituation.
 Behovet vil ikke aftage i de kommende år selvom  

 antallet af unge studerende   primært som følge af små  

 ungdomsårgange - ser ud til at stagnere frem til 2006, hvorefter det  

 vil stige igen.
Hertil kommer, at en lang række danske  

 uddannelsessøgende tager en del af deres uddannelse som  

 udvekslingsstuderende i udlandet.
Til gengæld skal Danmark tage imod et  

 antal udvekslingsstudenter, som svarer til det antal, vi selv sender ud.
Jo  

 flere udvekslingsstudenter, vi kan tage imod, jo flere kan vi sende ud.  

 Lovforslaget bidrager til, at flere danske unge kan få en international  

 uddannelse, og er dermed med til at skabe en del af grundlaget for den  

 kompetenceudvikling, der er en vigtig forudsætning for væksten i  

 Danmark de kommende år.
 Det er derfor vigtigt, at der allerede nu  

 igangsættes nye initiativer, der kan imødegå såvel  

 den aktuelle markante overefterspørgsel efter boliger til unge  

 studerende og samtidig medvirke til at sikre en holdbar boligsituation for  

 studerende på længere sigt.
 Med henblik på at sikre ejeren et rimeligt afkast  

 foreslås det, at tilskuddet er skattefritaget på de det  

 tidspunkt, hvor tilskuddet ydes, og at ved den senere opgørelse af  

 fortjeneste og tab på fast ejendom anvendes anskaffelsessummen opgjort  

 efter de almindelige regler fratrukket tilskuddet.
Regeringen gennemførte i sidste folketingssamling  

 en nedsættelse af den kommunale grundkapital i forbindelse med alment  

 boligbyggeri.
Det giver allerede resultater i år, idet det forventes,  

 at der i 2002 vil blive givet tilsagn til omkring 750 ungdomsboliger, hvilket  

 er en stigning på ca. 325 boliger i forhold til 2001. Regeringen  

 lempede endvidere i foråret beskatningen ved privat  

 værelsesudlejning for at gøre det mere attraktivt for private  

 udlejere at leje værelser ud.
Disse initiativer medvirker til at  

 afhjælpe manglen på ungdomsboliger, men tilvæksten af  

 ungdomsboliger skal yderligere øges.
I forlængelse heraf  

 foreslås det, at der over de næste 5 år afsættes 1  

 mia. kr. til etablering af boliger til unge under uddannelse.
Midlerne  

 fordeles med 100 mill. kr. i 2003 og 225 mill. kr. i hvert af de  

 følgende 4 år.
Gældende regler Efter gældende regler i almenboligloven ydes  

 støtte til etablering af ungdomsboliger i form af almene  

 ungdomsboliger, opført af almene boligorganisationer.
Private  

 bygherrer kan efter gældende regler ikke modtage støtte til  

 etablering af ungdomsboliger.
Efter gældende almindelige skatteregler vil  

 statstilskud til støttede ungdomsboliger være skattepligtig  

 indkomst for samtlige modtagere.
Dette følger af statsskattelovens §  

 4, hvorefter de samlede årsindtægter er skattepligtig  

 indkomst.
Livsforsikringsselskaber er omfattet af reglerne i  

 statsskatteloven og reglerne i pensionsafkastbeskatningsloven.
Pensionskasser  

 og pensionsfonde, der er skattepligtige efter reglerne i  

 pensionsafkastbeskatningsloven, er alene skattepligtige af visse former for  

 formueafkast, jf. nærmere reglerne i pensionsafkastbeskatningslovens §  

 2. Statstilskud til opførelse af støttede private  

 ungdomsboliger vil dermed ikke skulle medregnes i beskatningsgrundlaget efter  

 pensionsafkastbeskatningsloven.
 Der kan i øvrigt efter de gældende regler  

 hverken for selskaber eller for selvstændige erhversdrivende ske  

 afskrivning på en bygning, der bliver benyttet til beboelse eller  

 hertil knyttede formål, jf. afskrivningslovens § 14, stk. 2, nr. 4.
Lovforslagets indhold De overordnede principper for etablering af de nye  

 ungdomsboliger er følgende:
 De på finansloven afsatte midler på 1 mia. kr. skal  

 gå til etablering af boliger  i områder med stor koncentration af  

 større uddannelsesinstitutioner, herunder i særlig grad i  

 hovedstadsområdet.
 Målgruppen er unge uddannelsessøgende, herunder  

 udvekslingsstuderende.
Initiativet skal aktivere en ny kreds bestående af private  

 bygherrer.
Initiativet er således et supplement til kommunale tilsagn  

 til etablering af almene ungdomsboliger.
 Udmøntningen af ordningen skal rumme et væsentligt  

 element af konkurrence for at opnå flest mulig boliger pr.  

 tilskudskrone.
 Boligerne etableres med et rent statsligt tilskud, dvs. uden kommunal  

 medfinansiering.
 Følgende hovedelementer indgår i  

 udmøntningen af puljen:
ad 1. Fordeling af puljen   valg af bygherre Det er hensigten med den afsatte pulje på 1 mia. kr.  

 til ungdomsboliger, at der i privat regi skabes øget konkurrence i  

 forbindelse med fordeling af tilskuddet, således at der etableres flest  

 mulig boliger pr. tilskudskrone.
Konkurrencen og muligheden for privat  

 medfinansiering skal føre til flere boliger for pengene.
 Det foreslås derfor, at puljen fordeles centralt af  

 staten til det enkelte projekt efter ansøgning, samt at  

 ansøgningerne sammenlignes med henblik på at udvælge de  

 projekter, som lever op til de stillede krav, og som - under hensyntagen til  

 kvalitet, beliggenhed og huslejeniveau   kan bygge til laveste støtte  

 pr. boligenhed.
Det foreslås, at visse geografiske områder  

 får fortrinsret frem for andre.
Hermed sikres, at  

 hovedstadsområdet kan få den største andel af puljen, mens  

 den resterende del af puljen deles ud til bl.a. Århus, Aalborg, Odense  

 og evt.
Esbjerg, Kolding og Sønderborg, efter en vurdering af behovet  

 i de enkelte områder.
Det er hensigten, at denne vurdering skal ske  

 på grundlag af en opgørelse af det aktuelle antal af  

 videregående uddannelsespladser i det enkelte område, suppleret  

 med oplysninger om den forventede udvikling heri i de nærmeste  

 år.
Dette sammenholdes med en opgørelse af antallet af  

 ungdomsboliger, incl. kollegier, i området.
I den forbindelse vil der  

 blive taget hensyn til den samlede boligmasses sammensætning i  

 området.
Muligheden for at ansøge om del i puljen  

 offentliggøres landsdækkende og internationalt i fagblade og  

 dagspressen.
Af annoncen fremgår ansøgningskrav, vilkår og  

 tildelingskriterier, samt de forpligtelser, der følger med, f.eks. til  

 at leje ud til en bestemt personkreds.
Samtidig orienteres kommunerne om  

 ordningen, og om deres rolle i anlægs- og driftfase.
Alle former for private bygherrer kan søge om del i  

 puljen, herunder private investorer, fonde, selvejende (ikke-almene)  

 institutioner m.m.
Af hensyn til EUs ligebehandlingsprincipper kan  

 bygherrer fra alle EU lande søge om tilskud.
Almene  

 boligorganisationer opfører dog ungdomsboliger efter lov om almene  

 boliger samt støttede private andelsboliger m.v. og kan som  

 følge heraf ikke også modtage støtte efter denne lov.
 Økonomi- og erhvervsministeren fastsætter  

 normer for kvalitetsniveau, indretning, boligstørrelse m.m.  

 Ansøgningerne skal indeholde en beskrivelse af projektet på  

 niveau med dispositionsforslag, en kvalitetsbeskrivelse, oplysninger om  

 lejeniveau, samt oplysninger om bygherrens økonomiske soliditet.
Ansøgere, som kan bygge i geografiske områder  

 med fortrinsret i den krævede kvalitet til den krævede husleje  

 for det lavest mulige tilskud, får tilsagn.
Ved sammenligningen tages  

 der dog højde for forskelle i kvalitet indenfor normen, for  

 geografiske forskelle i grundudgifter og for udsving i huslejen indenfor det  

 skøn, som loven tillader.
Dette vil ske efter et standardiseret  

 pointsystem, der sikrer ligebehandling af ansøgerne.
Sikring af kvaliteten er et væsentligt led i  

 forslaget.
Sikringen af et passende kvalitetsniveau sker i første  

 række ved udvælgelsesproceduren, hvor der stilles nærmere  

 bestemte normkrav til byggeriets kvalitet, herunder rumstørrelse,  

 indretning m.v.
De indsendte ansøgninger skal indeholde en beskrivelse  

 af byggeriet, der gør det muligt at vurdere den planlagte  

 kvalitet.
Der vil ikke blive fastsat detaljerede krav til  

 boligernes/ejendommens udformning.
Det bliver således op til bygherren  

   på baggrund af en vurdering af efterspørgslen på  

 markedet   at vurdere, om der i det pågældende område  

 f.eks. er behov for enkeltværelser, 1- eller 2-rums boliger med  

 køkken, og om ejendommen f.eks. skal udformes som et kollegium eller  

 som selvstændige ungdomsboliger.
Kommunens indledende behandling af ansøgningen,  

 før den sendes til økonomi- og erhvervsministeren, kan  

 medføre, at kommunen som planmyndighed eller evt. som  

 grundsælger stiller særlige krav eller vilkår til det  

 pågældende projekt.
Sådanne krav kan også  

 vedrøre projektets kvalitet.
Efter tildelingen af det statslige støttetilsagn  

 overgår sagen på ny til kommunen.
Kommunen påser, at  

 byggeriet er projekteret i overensstemmelse med de fastsatte normkrav og de  

 vilkår, som tilsagnet er givet under.
Disse vilkår fremgår  

 blandt andet af projektansøgningens dispositionsforlsag og  

 kvalitetsbeskrivelse.
 Endelig skal kommunen sikre, at det færdige byggeri  

 opfylder de forudsætninger, som tilsagnet er givet under, inden  

 tilskuddet udbetales.
ad 2. Finansiering og støtte Der stilles ikke særlige krav til finansieringen af  

 de støttede private ungdomsboliger.
Der er alene op til ejeren at  

 sammensætte finansieringen.
Såfremt der optages  

 realkreditlån til byggeriet, sker det efter realkreditlovens regler  

 gældende for private udlejningsboliger.
Tilskuddet er tilpasset det enkelte projekt og vil variere  

 fra projekt til projekt.
Støtten til en almen ungdomsbolig  

 udgør i gennemsnit ca. 55 pct. af anskaffelsessummen.
Da sigtet med  

 ordningen er at få etableret flere boliger pr. tilskudskrone end efter  

 gældende almene regler, foreslås det, at der fastsættes et  

 maksimum for støtten pr. ungdomsboligenhed svarende til halvdelen af  

 den gennemsnitlige anskaffelsessum for en almen ungdomsbolig, dvs. for tiden  

 ca. 275.000 kr.
 Tilskuddet udbetales, når kommunalbestyrelsen har  

 godkendt det færdige byggeri.
 Tildelt tilskud kan kun i ganske særlige  

 tilfælde forhøjes.
ad 3. Lejefastsættelse Da der er tale om private udlejningsboliger, omfattes de  

 støttede private ungdomsboliger af den private lejelov.
For at sikre  

 et rimeligt lejeniveau for unge uddannelsessøgende, og for at sikre,  

 at boligerne i videst mulig omfang til stadighed udlejes til unge  

 uddannelsessøgende, foreslås dog enkelte særlige  

 lejeretlige regler, der gælder i stedet for eller som supplement til  

 lejeloven.
 Udgangspunktet for lejefastsættelsen er, at lejen  

 skal fastsættes på niveau med lejen i tilsvarende almene  

 ungdomsboliger i den pågældende kommune.
Startlejen vil blive angivet i tilsagnet og vil være  

 bindende for projektet.
Det foreslås, at huslejen herefter vil kunne  

 reguleres med nettoprisindekset, svarende til reglen i den gældende  

 lejelov, der finder anvendelse i lejeaftaler om beboelseslejligheder (modsat  

 enkeltværelser) i såkaldt nybyggeri (taget i brug efter 1991). I  

 forbindelse med genudlejning, kan udlejer ikke opkræve en leje, der  

 overstiger den regulerede leje, jf. dog neden for.
Udlejer skal afholde alle driftsudgifter forbundet med  

 byggeriet.
Det gælder udgifter til administration, renholdelse og  

 vedligeholdelse, men også mere udefra bestemte udgifter som f.eks.  

 skatter og afgifter.
Udlejers udgifter til forbedringer vil ligeledes kunne  

 indregnes i lejen udover ovennævnte regulering svarende til lejelovens  

 regler herfor.
For at sikre, at der ikke spekuleres i  

 forbedringsforhøjelser, foreslås en karenstid for sådanne  

 forhøjelser på 10 år efter ibrugtagningstidspunktet,  

 medmindre der er tale om forbedringer, der er påbudt efter anden lov,  

 som er trådt i kraft efter ibrugtagningstidspunktet.
En fast regulering af lejen vil alt andet lige øge  

 udlejers risiko ved investeringen.
For ungdomsboliger er denne risiko  

 antagelig større end for andre boligtyper på grund af  

 større slitage.
Usikkerheden i forbindelse med inddækningen af  

 fremtidige stigende driftsudgifter vil enten kunne afholde private investorer  

 fra helt at gå ind i sådanne projekter, eller kunne friste dem  

 til at spare på vedligeholdelsen.
Det foreslås derfor, at den  

 ovennævnte lejeregulering tidsbegrænses til 20 år,  

 således at lejen ved første genudlejning efter 20 år  

 fastsættes efter den til den tid gældende lejelovgivning.
Efter  

 gældende regler indebærer det, at lejen i beboelseslejligheder  

 kan fastsættes til markedslejen.
Dette vil give udlejer mulighed for at  

 opnå et højere afkast på langt sigt og af hensyn hertil  

 samtidig tilskynde udlejer til at sikre en god vedligeholdelsesstand.
For  

 enkeltværelser fastsættes lejen efter gældende regler i  

 regulerede kommuner til den omkostningsbestemte leje efter  

 boligreguleringsloven og i uregulerede kommuner til det lejedes værdi  

 efter lejeloven.
ad. 4 Incitamenter til at bygge Interessen fra potentielle bygherrers side for at få  

 del i puljen på 1 mia. kr. vil være afgørende  

 påvirket af, om bygherre forventer at kunne opnå et afkast efter  

 skat, der er konkurrencedygtigt med alternative placeringsmuligheder,  

 herunder især en langsigtet obligationsinvestering.
 Afkastet (før skat) af bygherres investering  

 (anskaffelsessummen) udgøres dels af det kapitalafkast, som der er  

 "plads" til i den godkendte husleje, dels af engangstilskuddet.
Ved godkendelsen af huslejen er udgangspunktet den  

 tilsvarende husleje i almene ungdomsboliger.
For en almen ungdomsbolig med  

 gennemsnitlig anskaffelsessum udgør de kapitaludgifter, der kan  

 indregnes i huslejen, dvs. beboerbetalingen vedrørende  

 realkreditlånet, ca. 2,6 pct. af anskaffelsessummen på  

 årsbasis og ca. 2,7 pct. for en bolig med forholdsvis høj  

 anskaffelsessum, idet procentsatsen kan variere som følge af den  

 måde, som det særlige ungdomsboligbidrag beregnes på.
Dette indebærer, at hvis bygherre/udlejer kan  

 opnå mere effektiv ejendomsdrift og dermed  lavere løbende  

 driftsudgifter, bliver afkastet højere.
Det forhold, at huslejen  

 reguleres uafhængigt af de faktiske driftsudgifter, vil i øvrigt  

 tilskynde udlejer til at sikre en effektiv ejendomsdrift.
Afkastforventningerne vurderes at blive påvirket  

 positivt af muligheden for at opnå markedsleje (efter gældende  

 regler for beboelseslejligheder) ved genudlejning 20 år efter  

 ibrugtagelsen.
Dermed vil der blive opnået en større effekt pr.  

 tilskudskrone.
 Ved en sammenligning med en obligationsinvestering skal  

 der endvidere tages højde for, at de potentielle investorer vil  

 opfatte en investering i ungdomsboliger som mere risikabel end en  

 obligationsinvestering.
Aktuelt ligger den effektive rente før skat af en  

 fastforrentet realkreditobligation på omkring 6 pct.
Det er imidlertid  

 det forventede afkast efter skat, der vil være afgørende for  

 potentielle bygherrers beslutning om at opføre private ungdomsboliger.  

 For en pensionsafkastskattepligtig investor (skattesats = 15 pct.)  

 udgør den gennemsnitlige effektive obligationsrente efter skat dermed  

 godt 5 pct. p.a. og godt 4 pct. p.a. for en selskabsskattepligtig (skattesats  

 = 30 pct.). For investering i ungdomsboliger gælder, at det  

 løbende kapitalafkast i huslejen vil være skattepligtigt.
 Samlet er det vurderingen, at der vil være et  

 tilstrækkeligt stort antal bygherrer, der vil finde investering i  

 private ungdomsboliger attraktivt ved en støtteandel, der ligger  

 lavere end den gældende støtteprocent for almene  

 ungdomsboliger.
ad 5. Udlejningsregler Boligerne skal udlejes til uddannelsessøgende  

 på ungdomsuddannelser eller videregående uddannelser, herunder  

 elever på erhvervsuddannelser med løn.
Husstande med mere end  

 én person har fortrinsret til 2-rumsboliger.
I en række regioner er der etableret fælles  

 anvisning til ungdomsboliger i form af indstillingsudvalg.
Det  

 foreslås, at der skal ske fælles anvisning af mindst 80 pct. af  

 de ledige støttede private ungdomsboliger pr. år.
Det vil typisk  

 kunne ske gennem de regionale indstillingsudvalg.
Dermed skal de studerende  

 kun henvende sig ét sted, for at være skrevet op til en stor del  

 af alle ungdomsboligerne i regionen, ligesom det sikres at boligerne er til  

 rådighed for en bred kreds af studerende. Økonomi- og  

 erhvervsministeren fastsætter nærmere regler om, hvordan  

 anvisning skal ske i de situationer, hvor boligerne etableres i et  

 område uden eksisterende fælles anvisning.
I dette tilfælde  

 vil anvisning ske efter retningslinier, der fastsættes af  

 kommunalbestyrelsen.
De resterende 20 pct. pr. år af de ledige boliger  

 kan af udlejeren lejes ud til andre uddannelsessøgende uden om den  

 fælles anvisning.
Udlejer kan således forbeholde en del af  

 boligerne til særlige grupper af uddannelsessøgende, eksempelvis  

 studerende ved en bestemt uddannelsesinstitution eller et bestemt fag.  

 Pensionskasser kan f.eks. leje ud til studerende medlemmer eller til  

 medlemmernes studerende børn.
Lejeren skal dog under alle  

 omstændigheder opfylde uddannelseskravet.
Det er vigtigt for Danmarks fremtidige  

 vækstmuligheder, at de unge får gode kompetencegivende  

 uddannelser.
Det er i den forbindelse af stor betydning, at de unge har  

 adgang til egnede boliger, for derved bedre at kunne gennemføre  

 uddannelsen.
Det er endvidere vigtigt at etablere flere boliger til unge  

 studerende, således at Danmark er i stand til at modtage  

 udvekslingsstuderende.
Kun således kan det sikres, at der er de  

 nødvendige studiepladser til rådighed for danske studerende i  

 udlandet.
Med henblik på at kunne imødekomme behovet,  

 foreslås det derfor, at 10 pct. af de ledige boliger pr. år  

 forbeholdes udvekslingsstuderende.
Disse 10 pct. indgår i de 80 pct.,  

 som skal udlejes gennem fælles anvisning.
Det foreslås, at  

 økonomi- og erhvervsministeren får mulighed for i særlige  

 tilfælde at godkende, at udvekslingsstuderende har fortrinsret til mere  

 end 10 pct. af boligerne.
I almene ungdomsboliger og i selvejende ungdomsboliger  

 efter boligbyggeriloven er der krav om, at den studerende skal opsiges,  

 når vedkommende ikke længere er studieaktiv.
Dermed sikres det,  

 at boligerne er til rådighed for målgruppen.
Dette skal gælde tilsvarende for de støttede  

 private ungdomsboliger og det foreslås derfor, at den private udlejer  

 pålægges pligt til at sikre, at boligerne til stadighed er  

 udlejet til målgruppen.
Det foreslås samtidig, at kommunen  

 pålægges en tilsynsforpligtelse i relation hertil.
ad 6. Udbudsregler Når bygherren indgår aftale med  

 entreprenører o.l., skal det ske efter gældende regler i  

 tilbudsloven.
Er den samlede byggeopgave i det enkelte projekt over  

 EU-tærskelværdien på ca. 46 mio. kr., og er bygherren et  

 offentligretligt organ, sker udbuddet efter EU-reglerne.
I det omfang  

 byggeopgaverne udføres i bygherrens eget regi, er der efter  

 gældende regler ikke krav om udbud.
 Rådgiverydelser udbydes efter gældende  

 EU-regler, når ydelserne overstiger tærskelværdien på  

 1,8 mio. kr., og bygherren er et offentligretligt organ.
 Risikoen for afvigelser i anskaffelsessummen efter udbud,  

 for det projekt, der er givet tilsagn til, påhviler bygherren.  

 Når støttetilsagnet, er givet, sker der derfor ikke en  

 regulering af støtten, hvis anskaffelsessummen viser sig at være  

 højere (eller lavere) end oprindeligt anslået af bygherren.
ad 7. Kommunernes rolle Som det fremgår oven for, er der tale om et  

 statsligt tilskud, som ikke forudsætter en kommunal medfinansiering.  

 Det er imidlertid vigtigt, at kommunerne, for at få processen til at  

 forløbe rationelt, inddrages tidligt i beslutningen om at bygge.
Inden  

 ansøgningen sendes til økonomi- og erhvervsministeren,  

 indsendes ansøgningen til kommunen, der skal påse, at det  

 projekt, der søges om tilskud til, vil kunne godkendes efter  

 byggelovgivningen og planlovgivningen.
Kommunens overordnede ønsker af  

 byplanmæssig og bypolitisk karakter i forbindelse med byggeriets  

 udformning og beliggenhed skal derfor være afklaret på dette  

 tidspunkt.
Det foreslås i den forbindelse, at kommunerne  

 får adgang til at sælge fast ejendom til opførelse af  

 støttede private ungdomsboliger uden forudgående offentligt  

 udbud.
Dette vil give kommunen mulighed for at gå aktivt ind i et  

 samarbejde med bygherren, f.eks. ved at tilbyde bygherren at købe en  

 bestemt grund med optimal beliggenhed for unge uddannelsessøgende,  

 f.eks. i nærheden af større uddannelsesinstitutioner eller  

 offentlige transportmidler.
Efter økonomi- og erhvervsministerens  

 støttetilsagn overgår sagen til kommunen.
Kommunalbestyrelsen  

 godkender det færdige projekt inden påbegyndelsen.
I den  

 forbindelse påser kommunen, at byggeriet er udbudt i den form, der  

 kræves efter gældende regler, og at byggeriet er projekteret i  

 overensstemmelse med de normkrav til byggeriets udformning, som  

 økonomi- og erhvervsministeren har fastsat efter lovens § 6, og i  

 overensstemmelse med vilkårene i tilsagnet, fastsat bl.a. på  

 baggrund af den kvalitetsbeskrivelse, som er en del af bygherrens  

 ansøgning.
 Inden tilskuddet kan udbetales, påser kommunen, at  

 det færdige byggeri ligeledes er i overensstemmelse med tilsagnet og de  

 fastsatte krav.
 I driftfasen skal kommunen påse, at boligerne  

 udlejes til den berettigede personkreds, og at udlejer har en aftale om  

 fælles anvisning.
 Kommunens samlede tilsyn vil således ligge på  

 et væsentligt lavere niveau, end tilfældet er i forbindelse med  

 alment byggeri.
Da kommunerne ikke har samme beføjelser overfor  

 private bygherrer, som overfor f.eks. almene bygherrer, foreslås det,  

 at der mulighed for bødestraf for overtrædelse af reglerne vedr.  

 huslejefastsættelse og udlejning.
Der vil desuden blive mulighed for at  

 kræve tilskuddet helt eller delvist tilbagebetalt ved  

 overtrædelse af regler eller vilkår for støtte.
ad 8. Tilskuddet er skattefrit For at sikre ejeren et rimeligt afkast foreslås det,  

 at tilskuddet efter denne lov ikke er skattepligtigt på det tidspunkt,  

 hvor tilskuddet ydes, og at ved den senere opgørelse af fortjeneste og  

 tab på fast ejendom anvendes anskaffelsessummen opgjort efter de  

 almindelige regler fratrukket tilskuddet.
Økonomiske og administrative konsekvenser for det  

 offentlige Engangstilskud til opførelse af private  

 ungdomsboliger ydes over de næste 5 år af en pulje på 1  

 mia. kr.
Puljen fordeles med 100 mio. kr. i 2003 og 225 mio. kr. om  

 året i 2004-2007, jf. tabel 1. Uudnyttet bevillingsramme ved udgangen  

 af et finansår kan videreføres til det følgende  

 finansår inden for perioden 2004-2008.
Tabel 1 (mio. kr., 2003-prisniveau) 2003 2004 2005 2006 2007 Engangstilskud m.v.
100 225 225 225 225 Forslaget om skattefritagelse for  

 tilskudsbeløb har ingen skatteprovenumæssige konsekvenser, idet  

 tilskudsbeløbet på 1 mia. kr., heraf 100 mio. kr. i 2003, er  

 udmålt under forudsætning af skattefrihed.
Forslaget har mærkbare administrative konsekvenser  

 for staten.
I forbindelse med den centrale fordeling af puljen vil der i  

 Erhvervs- og Boligstyrelsen skulle foregå en forholdsvis omfattende  

 behandling af de indkomne ansøgninger som led i udvælgelsen af  

 de projekter, der kan opnå støtte.
Hertil kommer den  

 løbende administration af puljeforbruget. hvor der både kan ske  

 bortfald og være overefterspørgsel.
Til administration af  

 ordningen vil Erhvervs- og Boligstyrelsens driftsbevilling i hvert af  

 årene 2003-2007 skulle forøges med i alt 1,3 mill. kr., heraf  

 0,8 mill. kr. lønsum, svarende til 2 årsværk.
 I forbindelse med vurderingen af ansøgningerne og  

 evaluering af ordningen påregnes der anvendt sagkyndig bistand, navnlig  

 med henblik på vurderingen af den forudsatte kvalitet i projekterne.  

 Udgiftene hertil skønnes at udgøre 3 mill. kr. i hvert af  

 årene 2003-2007. Hertil kommer statslige merudgifter på 2,5 mio.  

 kr. i 2003 i forbindelse med tilretninger i Erhvervs- og Boligstyrelsens  

 informations- og forvaltningssystem for det støttede byggeri  

 (BOSSINF), så det også kommer til at omfatte støttede  

 private ungdomsboliger.
Merudgifterne på i alt 4,3 mio. kr. til  

 administration og sagkyndig bistand i perioden 2003-2007 samt merudgifter  

 på 1,9 mio. kr. i 2003 i forbindelse med tilretninger i BOSSINF vil  

 kunne afholdes af den på finanslovforslaget afsatte bevilling til  

 private ungdomsboliger.
Det samlede beløb overføres til  

 Erhvervs- og Boligstyrelsens driftsbevilling.
For kommunerne vil den rolle, de er tiltænkt i  

 ordningen, herunder tilsynsopgaver i såvel bygge- som driftsfasen,  

 medføre en administrativ merbelastning.
Kompensation af kommunerne  

 herfor vil blive afholdt af den på finanslovforslaget afsatte bevilling  

 til private ungdomsboliger.
 De kommunaløkonomiske konsekvenser skal forhandles  

 med de kommunale parter.
Aktivitetsvirkninger Med de foreslåede incitamenter til at opføre  

 støttede private ungdomsboliger forventes den afsatte pulje på i  

 alt 1 mia. kr. i årene 2003-2007 udnyttet fuldt ud.
Med nogen  

 usikkerhed skønnes der at blive opført i alt godt 3.500 private  

 ungdomsboliger i den 5-årige periode.
Der forventes givet tilsagn til  

 ca. 350 boliger i 2003 og derefter ca. 800 boliger om året i de  

 næste fire år.
 Den forventede forøgelse af investeringerne i  

 byggeriet vurderes under de aktuelle forventninger til aktivitetsniveauet  

 ikke at føre til inflationsskabende flaskehalse i bygge- og  

 anlægssektoren.
Økonomiske og administrative konsekvenser for  

 erhvervslivet Med forslaget forventes investeringer i støttede  

 private ungdomsboliger at blive et attraktivt forretningsområde for  

 private investorer.
Samtidig sker der en forøgelse af  

 efterspørgslen efter ydelser fra udførende, rådgivende og  

 finansielle virksomheder.
 Lovforslaget har været forelagt Erhvervs- og  

 Selskabsstyrelsens Center for Kvalitet i ErhvervsRegulering, som har  

 vurderet, at forslaget ikke indeholder væsentlige administrative  

 konsekvenser for erhvervslivet, der berettiger, at det bliver forelagt et af  

 Økonomi- og Erhvervsministeriets virksomhedspaneler.
Miljømæssige konsekvenser Forslaget skønnes ikke at have  

 miljømæssige konsekvenser.
Administrative konsekvenser for borgerne Forslaget skønnes ikke at have administrative  

 konsekvenser for borgerne.
Forholdet til EU-retten Forslaget indeholder ingen EU-retlige aspekter.
Høring Forslaget har været sendt i høring hos:  

 Statsministeriet, Finansministeriet, Skatteministeriet, Indenrigs- og  

 Sundhedsministeriet, Socialministeriet, Justitsministeriet,  

 Miljøministeriet, Undervisningsministeriet, Københavns Kommune,  

 Frederiksberg Kommune, Kommunernes Landsforening, Boligselskabernes  

 Landsforening, Danmarks Lejerforening, Praktiserende Arkitekters Råd,  

 Lejernes Landsorganisation, Ejendomsforeningen Danmark, Jydske  

 Grundejerforeninger, InvesteringsForeningsRådet, Foreningen af  

 Rådgivende Ingeniører, BYG, Håndværksrådet,  

 Advokatrådet, Danske Entreprenører, Finansstyrelsen,  

 Konkurrencestyrelsen, Byggesocietetet, Dansk Industri, Sekretariatet for  

 Foreningen af Firmapensionskasser, Husleje- og  

 beboerklagenævnsforeningen, Forsikring og Pension,  

 Ungdomsboligrådet og DIS.
Samlet vurdering af lovforslagets  

 konsekvenser Positive  

 konsekvenser/mindreudgifter Negative konsekvenser/merudgifter Økonomiske konsekvenser for stat, amter og  

 kommuner Ingen Statslige merudgifter til engangstilskud m.v. på 100  

 mio. kr. i 2003, 225 mio. kr. om året i 2004-2006.
Administrative konsekvenser for stat, amter og  

 kommuner Ingen Merbelastning for staten og kommunerne.
Økonomiske konsekvenser for erhvervslivet Nyt marked for private bygherrer og øget  

 omsætning i byggebranchen.
Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget indeholder ingen EU-retlige  

 aspekter Bemærkninger til lovforslagets  

 enkelte bestemmelser Til kapitel 1 Til § 1 Lovens formål er at fremme etablering  

 af private ungdomsboliger.
Boligerne skal lejes ud til unge  

 uddannelsessøgende   dvs. til uddannelsessøgende på  

 ungdomsuddannelser og videregående uddannelser, herunder elever  

 på erhvervsuddannelser med løn (bl.a. de tidligere  

 lærlingeuddannelser) - og skal placeres i områder, hvor der er  

 stor koncentration af større uddannelsesinstitutioner, efter en  

 vurdering af behovet.
Det vil sige, at boligerne hovedsagelig skal placeres i  

 de store universitetsområder, herunder især  

 hovedstadsområdet, idet behovet for ungdomsboliger her er  

 størst.
Med unge uddannelsessøgende forstås unge optaget  

 på en ungdomsuddannelse eller en videregående uddannelse.
Til kapitel 2 Til § 2 Det foreslås i stk. 1, at  

 økonomi- og erhvervsministeren kan meddele tilsagn om tilskud til  

 private bygherrer til etablering af ungdomsboliger ved nybyggeri, eller ved  

 ombygning af ejendomme, der ikke indeholder boliger.
Det foreslås i  

 stk. 6, at tilskud ydes inden for en bevillingsramme, der fastsættes  

 på de årlige finanslove.
Udnyttes rammen ikke fuldt ud i det  

 enkelte finansår kan uudnyttet ramme overføres til det  

 følgende finansår i perioden 2004-08.
Alle private bygherrer, herunder bygherrer fra andre  

 EU-lande kan søge om tilskud.
Almene boligorganisationer  

 opfører som hidtil ungdomsboliger efter lov om almene boliger samt  

 støttede private andelsboliger m.v., og kan som følge deraf  

 ikke også søge om støtte efter denne lov, jf. stk. 2. For  

 at undgå støttespild foreslås det i stk. 2, at der ikke  

 ydes tilskud efter loven, hvis der søges om støtte efter anden  

 lovgivning, idet det ikke skal være muligt at kombinere flere  

 støtteordninger i samme byggeri.
 Af hensyn til at sikre en effektiv udnyttelse af  

 bevillingsrammen foreslås det i stk. 3, at det enkelte byggeri mindst  

 skal indeholde 20 boligenheder.
Det foreslås endvidere i stk. 4, at der kun kan  

 gives tilsagn om tilskud, hvis byggeriet ikke er påbegyndt, for  

 undgå støttespild, dvs. at der udbetales støtte til  

 byggeri, der under alle omstændigheder ville være blevet  

 gennemført.
Det foreslås i stk. 5, at tilsagnet ikke kan  

 overdrages.
Til § 3 Det er et grundlæggende element i  

 lovforslaget, at der skal etableres flest ungdomsboliger i de områder,  

 hvor behovet er størst.
Det forventes, at bygherrerne især vil  

 bygge ungdomsboliger i områder, hvor der er størst  

 efterspørgsel, for at sikre deres kapitalafkast.
For at  

 understøtte denne tendens, foreslås det i § 3, at  

 økonomi- og erhvervsministeren fastsætter regler om fortrinsret  

 for visse geografiske områder ved fordeling af den samlede pulje.
Det  

 er hensigten hermed at fastsætte en regional fordelingsnøgle,  

 der baseres på en vurdering af ungdomsboligbehovet i de enkelte  

 områder.
Hovedstadsområdet vil pga. dette områdes meget  

 pressede ungdomsboligsituation få fortrinsret til en større del  

 af puljen, mens den resterende del af puljen deles ud til en række af  

 de øvrige større universitetsbyer, herunder Århus,  

 Aalborg og Odense og evt.
Esbjerg, Kolding og Sønderborg.
Til § 4 I § 4 foreslås, at tilsagn om tilskud  

 meddeles ansøgere, som i konkurrence med andre ansøgere i en  

 ansøgningsrunde godtgør, at de kan etablere boliger til det  

 laveste tilskud under hensyntagen til bl.a. boligernes kvalitet, beliggenhed  

 og lejeniveau.
For at få flest mulig bygherrer i konkurrence med  

 hinanden gennemføres én årlig ansøgningsrunde,  

 hvor alle bygherrer inviteres til at søge om tilskud.
Af hensyn til  

 EUs ligebehandlingsprincipper har bygherrer fra alle EU-lande adgang  

 til at søge om støtte til etablering af ungdomsboliger i  

 Danmark.
 Økonomi- og erhvervsministeren fastsætter  

 normer for kvalitet, indretning, boligstørrelse m.m.  

 Ansøgningerne skal indeholde en beskrivelse af projektet på  

 niveau med dispositionsforslag, en kvalitetsbeskrivelse, oplysninger om  

 lejeniveau, samt oplysninger om bygherrens økonomiske soliditet.
Ansøgere, som kan bygge i geografiske områder  

 med fortrinsret i den krævede kvalitet til den krævede husleje  

 for det lavest mulige tilskud pr. boligenhed, får tilsagn.
Ved  

 sammenligningen tages der dog højde for forskelle i kvalitet indenfor  

 normen, for geografiske forskelle i grundudgifter og for udsving i huslejen  

 indenfor det skøn, som loven tillader.
 Dette vil ske efter et standardiseret pointsystem, som  

 sikrer ligebehandling af ansøgerne, efter de nærmere regler,  

 økonomi- og erhvervsministeren fastsætter efter § 6.
Hensigten med ordningen er at etablere flest mulig boliger  

 for den afsatte pulje.
Med henblik på at sikre dette foreslås  

 det, at der indsættes et maksimum for tilskuddets størrelse pr.  

 boligenhed, svarende til halvdelen af den gennemsnitlige anskaffelsessum for  

 almene ungdomsboliger, dvs. for tiden ca. 275.000 kr.
Der vil blive fastsat  

 nærmere regler om beregningen af støttemaksimum, jf.  

 bemærkningerne til § 6.
Med henblik på at minimere administrationen af  

 ordningen foreslås det, at tilskuddet udbetales som et  

 éngangsbeløb.
Beløbet udbetales, når kommunen har  

 godkendt det færdige byggeri efter § 22, stk. 2, jf.  

 bemærkningerne hertil.
Med henblik på at sikre, at puljen hurtigst muligt  

 omsættes til nye boliger, foreslås det, at tilsagnet bortfalder,  

 såfremt byggeriet ikke er påbegyndt inden 9 måneder efter  

 tilsagnsdatoen, eller såfremt der ikke foreligger  

 ibrugtagningstilladelse af byggeriet senest 4 år efter  

 påbegyndelsen.
Det foreslås samtidig, at kommunalbestyrelsen i  

 særlige tilfælde kan tillade, at 9 måneders-fristen kan  

 overskrides.
Til § 5 I § 5 foreslås, at det  

 pålægges tilsagnsmodtageren at tinglyse en deklaration på  

 ejendommen om, at ejendommen er omfattet af denne lov.
Dermed sikres det, at  

 enhver køber af en ejendom, etableret efter denne lov, er vidende om,  

 at denne er forpligtet til at at overholde lovens regler om bl.a. udlejning  

 til personkredsen og om lejefastsættelse og  regulering.  

 Påtaleberettiget efter tinglysningslovens § 10, stk. 6, er  

 kommunalbestyrelsen i byggeriets beliggenhedskommune.
Til § 6 Det foreslås i stk. 1, at  

 økonomi- og erhvervsministeren får bemyndigelse til at  

 fastsætte nærmere regler om meddelelse af tilsagn om tilskud  

 efter § 2, om fordeling af tilskud på baggrund af en  

 ansøgningsrunde samt om udbetaling af tilskud efter § 4.
Det er hensigten at fastsætte nærmere regler  

 om standardiserede kriterier for fordeling af tilskuddet på baggrund af  

 bygherrernes dokumentation for, at boligernes kvalitet ligger indenfor de  

 normer, der er fastsat af økonomi- og erhvervsministeren efter stk. 2,  

 at boligerne er beliggende i de geografiske områder, der kan  

 støttes efter denne lov, og at huslejeniveauet er fastsat efter  

 reglerne i § 9. Det er endvidere hensigten at fastsætte nærmere  

 regler om proceduren for udbetaling af tilskud.
Herudover vil der blive  

 stillet sædvanlige vilkår vedr. bl.a. anvendelse af AB 92 mv.
Det  

 er desuden hensigten at fastsætte nærmere regler om tilsagnets  

 indhold samt om krav om dokumentation for bygherrens økonomiske  

 soliditet.
 Endelig vil der blive fastsat nærmere regler om  

 beregning af støttemaksimum, baseret på den gennemsnitlige  

 anskaffelsessum i almene ungdomsboliger.
Det er væsentligt, at boligernes kvalitet er  

 på niveau med øvrige støttede ungdomsboliger.
For at  

 sikre, at de bygherrer, der søger om de laveste tilskud, ikke  

 begrænser byggeomkostningerne ved at presse kvaliteten i bund,  

 foreslås det i stk. 2, at økonomi- og erhvervsministeren  

 fastsætter regler for byggeriets udformning.
Det er hensigten hermed at  

 fastsætte minimumsstandarder for byggeriets indretning og kvalitet.  

 Herudover er det hensigten at fastsætte krav om, at boligens  

 bruttoareal ikke må overstige 50 m².
Der vil blive tale om normer for  

 indretning og kvalitetsniveau   der vil derimod ikke blive tale om, at der  

 fastsættes regler om den præcise udformning eller  

 materialevalg.
Det foreslås endvidere, at økonomi- og  

 erhvervsministeren kan fastsætte nærmere regler om, at tilskuddet  

 i ganske særlige tilfælde kan forhøjes, i forhold til det  

 tilskud, der er givet tilsagn om.
Det er hensigten at fastsætte regler  

 om, at tilskuddet f.eks. kan forhøjes i situationer, hvor bygherren  

 pålægges væsentlige uforudsete omkostninger ved anden  

 lovgivning, eller hvor der under projekteringen viser sig mulighed for at  

 bygge flere boliger end oprindelig forudsat.
Tilskuddet forhøjes i  

 så fald efter objektivt fastsatte kriterier.
Det er derimod ikke  

 hensigten, at tilskuddet skal forhøjes, alene fordi byggeriet bliver  

 dyrere end forventet.
Til kapitel 3 Til § 7 I § 7, stk. 1, er fastsat regler om den  

 berettigede personkreds.
Som hovedregel skal boligerne udlejes til unge  

 uddannelsessøgende på ungdomsuddannelser eller  

 videregående uddannelser, herunder elever på erhvervsuddannelser  

 med løn.
Der er ikke en aldersgrænse for retten til at leje en  

 støttet privat ungdomsbolig.
Danske unge studerer i stort tal på  

 uddannelsesinstitutioner i udlandet som udvekslingsstuderende.
Baggrunden  

 herfor er aftaler om udveksling indgået mellem Danmark og en  

 række andre lande, som bl.a. indebærer, at der skal stilles en  

 bolig til rådighed for udvekslingsstuderende.
Skal Danmark fortsat  

 kunne overholde sine aftaler, er det nødvendigt, at der stilles et  

 antal boliger til rådighed for disse formål.
Det foreslås  

 derfor i stk. 2, at udvekslingsstuderende har fortrinsret til 10 pct. af de  

 ledige støttede private ungdomsboliger pr. år. Økonomi-  

 og erhvervsministeren kan i særlige tilfælde godkende, at  

 udvekslingsstudenter har fortrinsret til mere end 10 pct. af boligerne.
 For at opnå optimal udnyttelse af boligmassen  

 foreslås det i stk. 3, at husstande med mere end 1 person har  

 fortrinsret til 2-rums boliger.
 Det foreslås i stk. 4, at udlejer for mindst 80  

 pct. af de ledige boliger pr. år skal indgå aftale om  

 fælles anvisning, jf. også almenboliglovens § 52, stk. 2.
Der er i en række af de større  

 uddannelsesbyer etableret fælles anvisning til ungdomsboliger.  

 Fælles anvisning medfører, at indstilling/anvisning til flere  

 kollegie-/ungdomsboligafdelinger i en eller flere kommuner samordnes,  

 således at de boligsøgende kun skal henvende sig et sted, for at  

 være opnoteret til en række boliger.
Udlejning sker efter  

 retningslinier, der tager hensyn til de boligsøgendes  

 uddannelsesmæssige, økonomiske og sociale forhold.
Som eksempel  

 på fælles anvisning kan nævnes Det Centrale  

 Indstillingsudvalg i Hovedstadsområdet eller Det Regionale  

 Indstillingsudvalg i Århus (som administreres af Kollegiekontoret).  

 Herudover eksisterer der bl.a. fælles anvisning i Aalborg, Odense,  

 Roskilde, Esbjerg, Kolding og Sønderborg.
Der eksisterer desuden  

 fælles anvisning i kommunalt regi i en række andre kommuner.  

 Økonomi- og erhvervsministeren fastsætter regler om fælles  

 anvisning, herunder om, hvordan fælles anvisning skal ske i de  

 situationer, hvor det ikke er muligt at knytte anvisningen an til en  

 eksisterende fælles anvisning, jf. bemærkningerne til § 8.  

 Boliger efter denne lov kan omfattes af den eksisterende fælles  

 anvisning, uanset om denne administreres af almene boligorganisationer eller  

 af private.
Den fælles anvisning omfatter anvisning af  

 udvekslingsstudenter, der har fortrinsret efter stk. 2. De 10 pct. af  

 boligerne, som udvekslingsstudenter har fortrinsret til, er således  

 indeholdt i de 80 pct. af boligerne, som skal udlejes gennem fælles  

 anvisning.
De resterende 20 pct. kan udlejes direkte af udlejer til personer  

 fra den berettigede personkreds efter stk. 1.
 Det bemærkes, at kommunalbestyrelsen ikke har nogen  

 anvisningsret til boligerne.
Har udlejer ikke fået anvist en lejer gennem den  

 fælles anvisning inden 3 uger efter, at den fælles anvisning har  

 modtaget meddelelse om en ledig bolig, foreslås det i stk. 5, at  

 udlejer kan udleje boligen til andre personer fra den berettigede  

 personkreds.
For at undgå at påføre udlejeren store tab  

 ved lejeledighed foreslås det, at udlejer kan leje ud til andre  

 boligsøgende, hvis det ikke er muligt at leje en bolig ud til en  

 person fra den berettigede personkreds.
Kommunalbestyrelsen fastsætter  

 på baggrund af sit kendskab til lokale forhold nærmere  

 retningslinier for, hvornår udlejer kan leje ud til andre end den  

 berettigede personkreds.
Ved genudlejning skal boligen igen søges  

 udlejet til personkredsen.
Viser der sig, f.eks. på grund af væsentlige  

 ændringer i efterspørgselsmønsteret, store  

 ændringer i antallet af uddannelsespladser i området eller  

 væsentlige ændringer i befolkningssammensætningen i  

 området, permanente udlejningsvanskeligheder, foreslås det i stk.  

 6, at økonomi- og erhvervsministeren efter kommunalbestyrelsens  

 indstilling i særlige tilfælde kan godkende, at hele eller dele  

 af ejendommen ikke længere er omfattet af denne lov.
Dette vil bl.a.  

 indebære, at lejen ikke længere fastsættes efter denne lov,  

 men efter lov om leje eller lov om midlertidig regulering af boligforholdene,  

 ligesom der ikke længere vil være pligt til at leje ud til en  

 bestemt personkreds.
Til § 8 Det foreslås i § 8, at økonomi-  

 og erhvervsministeren får bemyndigelse til at fastsætte  

 nærmere regler om, hvordan fælles anvisning skal  

 tilrettelægges, såfremt det ikke er muligt at knytte anvisningen  

 op på eksisterende fælles anvisning.
Dette vil i så fald  

 skulle ske efter retningslinier, fastsat af kommunalbestyrelsen.
Til kapitel 4 Boligerne er omfattet af reglerne i lov om  

 leje.
Reglerne i kap.
II-V i lov om midlertidig regulering af boligforholdene  

 finder i de første 20 år ikke anvendelse for boliger, etableret  

 efter denne lov, idet reglerne om huslejefastsættelse og  regulering  

 for støttede private ungdomsboliger udtømmende er fastsat ved  

 denne lov.
For at sikre et rimeligt lejeniveau for unge  

 uddannelsessøgende, og for at sikre, at boligerne i videst mulig  

 omfang til stadighed udlejes til unge uddannelsessøgende,  

 foreslås der enkelte særlige lejeretlige regler, der gælder  

 i stedet for eller som supplement til lejelovens og boligreguleringslovens  

 regler, jf. nedenfor.
Til § 9 Det foreslås i § 9 at økonomi-  

 og erhvervsministeren i støttetilsagnet godkender en leje, der svarer  

 til lejen for tilsvarende støttede almene ungdomsboliger.
Ved  

 fastsættelsen af lejen tages der hensyn til beliggenhed,  

 størrelse, kvalitet, udstyr og vedligeholdstilstand.
Dermed sikres et  

 lejeniveau, som er rimeligt for unge uddannelsessøgende.
 Lejen kan reguleres en gang årligt   regnet fra  

 tilsagnstidspunktet -  med nettoprisindekset, dvs. svarende til inflationen.  

 Regulering af lejen kræver ikke varsling, men kan ske alene ved  

 meddelelse til lejeren.
Til § 10 Lejelovens almindelige regler om  

 opgørelse af forbedringsforhøjelser, herunder sondringen mellem  

 vedligeholdelse og forbedringer, er gældende.
Det foreslås  

 udtrykkeligt fastsat, at forbedringsforhøjelser ikke skal kunne  

 reduceres pga. en vurdering af den samlede leje efter forbedringen i forhold  

 til det lejedes værdi.
Forbedringsforhøjelsen kan ikke reguleres  

 med nettoprisindekset.
For at sikre, at der ikke spekuleres i  

 lejeforhøjelser som følge af forbedringer, foreslås der  

 indført en karenstid på 10 år for sådanne  

 lejeforhøjelser.
Dette indebærer, at lejen ikke kan  

 forhøjes som følge af forbedringer i de første 10  

 år efter boligernes ibrugtagning, medmindre der er tale om  

 lejeforhøjelser som følge af forbedringer, der er påbudt  

 ved anden lov, der er trådt i kraft efter ibrugtagningen Til § 11 Det foreslås, at denne lovs regler for  

 huslejeberegning kun gælder for lejeaftaler, indgået i de  

 første 20 år efter ibrugtagning.
Herefter gælder de til  

 den tid værende lejeretlige regler.
Efter gældende regler vil det  

 medføre, at lejen i beboelseslejligheder kan fastsættes efter  

 lejelovens såkaldte "nybyggeriregler", dvs. til markedslejen.  

 For enkeltværelser fastsættes lejen efter gældende regler i  

 regulerede kommuner til den omkostningsbestemte leje efter  

 boligreguleringsloven og i uregulerede kommuner til det lejedes værdi.  

 Dermed gælder de i § 9 og § 10, stk. 1, og 2. pkt., foreslåede  

 regler om lejefastsættelse og lejeregulering ikke længere.  

 Baggrunden herfor er, at en fast regulering af lejen alt andet lige vil  

 øge udlejers risiko ved investeringen.
Til § 12 Boligernes drift er kun i begrænset  

 omfang underlagt kommunal tilsyn, og tilsynet omfatter ikke  

 lejefastsættelse og regulering.
Af hensyn til sikring af lejernes  

 retsstilling foreslås det, at huslejenævnet kan tage stilling til  

 tvister om lejefastsættelse og lejeregulering efter § 9 og 10.  

 Herudover træffer huslejenævnet afgørelse i tvister, hvor  

 nævnet har kompetencen efter § 106 i lov om leje.
Til § 13 Det er regeringens hensigt, at boligerne til  

 stadighed skal bebos af studieaktive uddannelsessøgende.
Det  

 bemærkes, at udlejer ikke alene har en ret, men også en pligt til  

 at opsige lejere, når betingelserne for at bebo boligen ikke  

 længere er til stede.
Udlejer kan desuden opsige lejeaftalen, hvis  

 lejeren ikke har fremsendt de nødvendige oplysninger om  

 studieaktivitet senest 6 uger efter, at udlejer har fremsendt skriftlig  

 anmodning herom.
Ved beregning af fristen ses der bort fra juli og august  

 måned.
 Opsigelsesreglen gælder ikke for personer uden for  

 den berettigede personkreds, som udlejer har lejet ud til efter reglen i § 7,  

 stk. 5 eller 6. Opsigelsesreglen gælder heller ikke for personer, der  

 har overtaget brugsretten efter §§ 75-78 i lov om leje.
 Forslaget svarer til gældende regler for almene  

 ungdomsboliger, jf. § 85, stk. 2, i lov om leje af almene boliger.
Til § 14 Det foreslås, at udlejer ved fremleje  

 efter § 70 i lov om leje kan stille krav om, at der skal fremlejes til  

 personer, der tilhører den berettigede personkreds   hvis det  

 skønnes rimeligt af hensyn til efterspørgslen.
Ved fremleje  

 overgår brugsretten til fremlejetageren i en begrænset periode,  

 der som udgangspunkt højst kan udgøre 2 år.
Forslaget skal ses på baggrund af det store behov  

 for ungdomsboliger.
Det skønnes hensigtsmæssigt, at boligerne  

 også ved fremleje kan forbeholdes personkredsen.
Dette vil desuden give  

 udlejer mulighed for at opretholde det særlige studiemiljø i  

 ejendommen.
Reglen svarer til gældende regler for almene  

 ungdomsboliger, jf. § 65, stk. 4, i lov om leje af almene boliger.
Til § 15 Det foreslås, at lejeren kun kan bytte efter § 73 i  

 lov om leje med personer, som tilhører den berettigede personkreds.  

 Ved bytte overgår brugsretten permanent til den nye lejer.
Forslaget  

 skal ses på baggrund af det store behov for ungdomsboliger.
Det  

 skønnes hensigtsmæssigt, at boligerne ved bytte forbeholdes  

 personkredsen.
Dette vil desuden give udlejer mulighed for at opretholde det  

 særlige studiemiljø i ejendommen.
Reglen svarer til  

 gældende regler for almene ungdomsboliger, jf. § 69, stk. 5, i lov om  

 leje af almene boliger.
Til § 16 Efter lov om leje gælder reglerne om  

 beboerrepræsentation ikke for lejere af enkeltværelser.
Da det  

 forventes, at en del af boligerne efter denne lov etableres som  

 enkeltværelser, dvs. uden køkken, og da der er mulighed for at  

 etablere ejendomme/kollegier, hvor enkeltværelser og lejligheder med  

 køkken blandes, foreslås det, at beboere af enkeltværelser  

 omfattes af reglerne om beboerrepræsentation på lige fod med  

 beboere i lejligheder, således at lejere af enkeltværelser og  

 lejere af lejligheder får samme indflydelse på driften gennem en  

 fælles beboerrepræsentation.
Til § 17 Lejelovens reglerne om tilbudspligt  

 indebærer, at udlejeren skal tilbyde lejerne af ejendommen at overtage  

 ejendommen på andelsbasis, inden ejendommen overdrages til anden side.  

 Da hensigten med loven er at styrke lejeboligmarkedet for unge  

 uddannelsessøgende, ville det være uhensigtsmæssigt, hvis  

 ejendommene i kraft af tilbudspligten omdannes til andelsboliger.
Det  

 bemærkes i den forbindelse, at salgsprisen for ejendommene pga. den  

 lave husleje, vurderes at være forholdsvis lav, hvorfor det ville  

 være attraktivt for lejerne at købe ejendommene på  

 andelsbasis.
På den baggrund foreslås det, at ejendomme etableret  

 efter denne lov undtages fra lejelovens regler om tilbudspligt.
Til § 18 Da der efter denne lov både er  

 særlige rettigheder og begrænsede rettigheder for lejeren i  

 forhold til lejeloven, foreslås det, at udlejeren skriftligt ved  

 lejeaftalens indgåelse skal oplyse lejeren om, at lejemålet er  

 omfattet af denne lov.
Indgåelse af lejeaftaler følger i  

 øvrigt lejelovens system, og der er således ikke i øvrigt  

 krav om skriftlighed.
Til § 19 Det foreslås i lighed med  

 bestemmelserne i lejeloven, at reglerne i §§  9-18 ikke kan fraviges ved  

 aftale.
Til § 20 Det foreslås i § 20, at økonomi-  

 og erhvervsministeren fastsætter nærmere regler om  

 aktivitetskontrol og opsigelse svarende til de regler, der gælder for  

 almene ungdomsboliger.
Det er hensigten at fastsætte reglerne svarende  

 til de regler om aktivitetskontrol og opsigelse, der for almene  

 ungdomsboliger er fastsat ved bekendtgørelse nr. 370 af 19. juni 1998  

 om opsigelse i statsstøttede almene ungdomsboliger.
Til kapitel 5 Til § 21 Opførelsen af et større byggeri  

 i en kommune vil som oftest rejse spørgsmål af  

 byplanmæssig, bypolitisk og infrastrukturel karakter.
Desuden vil der  

 ofte blive krævet en ændring i kommunens lokalplaner, når  

 byggeriet skal etableres, ligesom en kommune ofte vil kunne være en  

 bygherre behjælpelig med at udpege egnede byggegrunde indenfor  

 kommunens grænser.
Derfor foreslås det i § 21 at inddrage kommunen  

 på et tidligt tidspunkt, før selve byggeprocessen er gået  

 i gang.
Det foreslås, at kommunen inden bygherrens indsendelse af  

 ansøgningen skal påse, at det projekt, der søges om  

 tilskud til, vil kunne godkendes i henhold til byggelovgivningen og  

 planlovgivningen.
Når kommunen allerede på dette tidspunkt  

 inddrages i projektet, bliver det muligt for kommunen og bygherren sammen at  

 forholde sig til og løse eventuelle problemer i forbindelse med  

 byggeriets udformning og beliggenhed, inden ansøgningen indsendes.  

 Forslaget skal desuden ses i sammenhæng med forslaget i § 30, hvorefter  

 kommunen har mulighed for at sælge en grund til bygherren uden udbud.  

 Kommunen kan dermed aktivt hjælpe med en byplanmæssig optimal  

 placering af byggeriet.
Til § 22 Det foreslås i stk. 1, at det er  

 kommunalbestyrelsens opgave at føre tilsyn med byggeriet i  

 anlægsfasen.
Tilsynet indebærer, at byggeriets  

 igangsættelse er betinget af kommunalbestyrelsens godkendelse af, at  

 der er overensstemmelse mellem kravene i støttetilsagnet og de  

 færdige tegninger og kvalitetsbeskrivelser og øvrigt  

 projektmateriale, som der bygges efter.
Tilsynet indebærer desuden, at  

 kommunen inden påbegyndelsen skal påse, at udbud er sket i den  

 form, der kræves efter gældende regler i tilbudsloven eller i  

 EU-regi.
I stk. 2 foreslås det, at kommunalbestyrelsen skal godkende  

 det færdige byggeri.
Det er væsentligt at sikre at det  

 færdige byggeri har en kvalitet, der svarer til de normer, der er  

 fastsat af økonomi- og erhvervsministeren efter § 6, stk. 2, og til de  

 vilkår, der er fastsat i støttetilsagnet.
Derfor kan tilskuddet  

 efter § 4, stk. 3, først udbetales, når kommunalbestyrelsen har  

 godkendt byggeriet.
Ved godkendelsen af det færdige byggeri skal  

 kommunalbestyrelsen særligt være opmærksom på, om  

 byggeriet er etableret i overensstemmelse med tilsagnet, om der på  

 ejendommen er tinglyst deklaration om, at boligerne er omfattet af denne lov,  

 og om bygherren har indgået en aftale om fælles anvisning.
 Det foreslås i stk. 3, at bygherren skal stille de  

 oplysninger om byggeriet, som kommunalbestyrelsen har brug for ved  

 udøvelse af sit tilsyn, til rådighed for kommunalbestyrelsen.  

 Dette indebærer, at bygherren skal give kommunalbestyrelsen adgang til  

 tegninger, projektmateriale m.m.
Til § 23 Eftersom det er et overordnet sigte med  

 ordningen at skaffe flere boliger til unge uddannelsessøgende, er det  

 af væsentlig betydning, at boligerne faktisk også bebos af denne  

 gruppe.
Det foreslås derfor i stk. 1, at det er kommunalbestyrelsens  

 ansvar efter boligernes ibrugtagning at påse, at boligerne bebos af  

 unge uddannelsessøgende, samt at udlejeren til stadighed får  

 anvist mindst 80 pct. af lejerne via fælles anvisning.
Udlejer  

 udlejeren boligerne til andre end personer fra den berettigede personkreds,  

 påser kommunen desuden, at betingelserne i § 7, stk. 5 og 6, er  

 overholdt.
Overtræder udlejer disse regler, kan kommunalbestyrelsen  

 indgive politianmeldelse med henblik på afsigelse af dom om  

 bødestraf efter § 26.
 Det forslås i stk. 2, at udlejer skal stille de  

 oplysninger om anvisningsaftaler og udlejning, som kommunalbestyrelsen har  

 brug for ved udøvelse af sit tilsyn, til rådighed for  

 kommunalbestyrelsen.
Til § 24 Det foreslås i § 24, at økonomi-  

 og erhvervsministeren får bemyndigelse til at fastsætte  

 nærmere regler om kommunalbestyrelsens påsyn af, at projektet er  

 i overensstemmelse med lokalplan og andet plangrundlag, godkendelse af  

 projektet inden påbegyndelsen og af det færdige byggeri, herunder  

 om bygherrens indsendelse af oplysninger til kommunalbestyrelsen.
Der vil  

 desuden blive fastsat nærmere regler om procedurer ved kommunens  

 påsyn af den krævede fælles anvisning og beboelse af den  

 berettigede personkreds, jf. bemærkningerne til §§ 21-23, herunder om  

 udlejers indsendelse af oplysninger til kommunalbestyrelsen.
Til kapitel 6 Til § 25 Det er hensigten at fastsætte  

 administrative regler om, at afgørelser, der efter bemyndigelse fra  

 ministeren træffes af Erhvervs- og Boligstyrelsen i henhold til denne  

 lov og i medfør af heraf udstedte forskrifter, ikke kan indbringes for  

 anden administrativ myndighed.
Det foreslås dog, at bygherren kan påklage  

 styrelsens afgørelse om tilsagn om tilskud efter § 2, stk. 1, jf. § 4,  

 stk. 1, til Klagenævnet for Udbud.
Klagen har ikke opsættende  

 virkning.
Dette indebærer, at bygherrer, der får medhold i klage  

 over afslag på tilsagn om tilskud, tildeles tilskud fra det kommende  

 års pulje.
Dermed undgås det, at alle byggerier skal afvente  

 klagers afgørelse.
Til § 26 Det foreslås i § 26, at ejeren af en  

 ejendom skal kunne straffes med bøde eller fængsel i indtil 4  

 måneder, såfremt ejeren udlejer boligerne i strid med reglerne i  

 § 7, såfremt ejeren afkræver en højere leje end tilladt  

 efter reglerne i §§ 9 og 10, såfremt ejeren i strid med reglerne i §  

 13, stk. 2, undlader at opsige studieinaktive lejere, eller såfremt  

 ejeren i strid med reglerne i § 15 undlader at modsætte sig bytte.
 Kravet om, at boligerne skal udlejes til berettigede  

 personkreds og til stadighed skal bebos af personkredsen, har til  

 formål at sikre, at boligerne til stadighed står til  

 rådighed for unge uddannelsessøgende, således at  

 formålet med denne lov opfyldes.
Det er formålet med strafbestemmelsen at kunne  

 sanktionere tilsidesættelsen af kravet om at boligerne til stadighed  

 udlejes til personkredsen, idet udlejningen er modydelsen for det skattefri  

 tilskud, staten har betalt.
Såfremt ejeren undlader at udleje boligerne  

 til personkredsen, undlader at opsige studieinaktive lejere eller undlader at  

 modsætte sig bytte med en person udenfor personkredsen, kan den, der  

 bliver opmærksom på dette forhold   herunder kommunen, der  

 fører tilsyn med disse forhold - anmelde forholdet til politiet, der  

 herefter vil skulle stå for efterforskningen.
Forholdet skal  

 således ikke afklares ved et civilt søgsmål.
 Det er ligeledes nødvendigt at kunne sanktionere en  

 tilsidesættelse af forbuddet mod at opkræve  

 lejeforhøjelser for forbedringer af ejendommen i en periode på  

 10 år efter ibrugtagning.
Til § 27 For yderligere at give incitament til at  

 overholde lovens regler og vilkårene for tilsagnet, foreslås det  

 i § 27, at økonomi- og erhversministeren kan kræve tilskuddet  

 helt eller delvist tilbagebetalt, hvis der sker overtrædelse af lovens  

 regler eller tilsagnets vilkår.
Til kapitel 7 Til § 28 Det foreslås at loven træder i  

 kraft den 1. januar 2003. Det foreslås tillige, at der ikke kan  

 meddeles tilsagn til byggerier, der har fået meddelt byggetilladelse  

 inden den 1. januar 2003.
Til § 29 Det foreslås, at der efter  

 ligningslovens § 7 V indsættes en ny § 7 X.
Efter bestemmelsen i stk. 2  

 medregnes tilskud, der ydes og anvendes i henhold til lov om støttede  

 private ungdomsboliger, ikke til den skattepligtige indkomst.
Tilskuddet bliver således med forslaget skattefrit  

 for den private bygherre, der modtager tilsagn om tilskud til etablering af  

 støttede private ungdomsboliger.
Ved bestemmelsen ændres der  

 ikke ved de almindelige regler, hvorefter indtægter fra fast ejendom er  

 skattepligtige.
 Det foreslås, at ved opgørelse af fortjeneste  

 og tab på fast ejendom, hvortil der er ydet tilskud efter lov om  

 støttede private ungdomsboliger, anvendes anskaffelsessummen opgjort  

 efter de almindelige regler fratrukket tilskuddet.
 Anskaffelsessummen anvendes ved avanceopgørelsen,  

 hvor fortjenesten opgøres efter de almindelige regler herom som  

 forskellen mellem afståelsessummen og anskaffelsessummen.
Efter bestemmelsen vil en næringsdrivende med salg  

 af fast ejendom ved et efterfølgende salg af ejendommen få  

 nedsat den nominelle anskaffelsessummen med tilskuddet.
Ved en  

 avanceopgørelse efter ejendomsavancebeskatningsloven vil det efter  

 bestemmelsen være den kontantomregnede anskaffelsessum, der reguleres  

 med værdien af tilskuddet.
Bestemmelsen foreslås indsat for at  

 imødegå den situation, at en skattepligtig både får  

 et tilskud til etablering af private støttede ungdomsboliger og  

 senere, når ejendommen sælges, kan få et tab, som kan  

 anvendes til modregning eller fremførsel efter de almindelige regler  

 herom.
Konstaterer den skattepligtige et tab, kan tabet modregnes i anden  

 tilsvarende gevinst efter ejendomsavancebeskatningslovens regler.
De  

 skattepligtige, der er næringsdrivende, kan fremføre et  

 eventuelt underskud til senere indkomstår efter de almindelige regler  

 herom.
Til § 30 Det foreslås i § 30, at kommunerne  

 får adgang til at sælge fast ejendom med henblik på  

 opførelse af støttede private ungdomsboliger uden  

 forudgående offentligt udbud efter reglerne i lov om kommunernes  

 styrelse.
Baggrunden herfor er, at opførelsen af et større  

 ungdomsboligbyggeri i en kommune som oftest vil have væsentlig  

 byplanmæssig, bypolitisk og infrastrukturel karakter.
Det er derfor af  

 stor betydning, at kommunen har mulighed for at gå aktivt ind i et  

 samarbejde med bygherren om placering af byggeriet, f.eks. ved at tilbyde  

 bygherren at købe en bestemt grund med optimal beliggenhed for unge  

 uddannelsessøgende, f.eks. i nærheden af større  

 uddannelsesinstitutioner eller offentlige transportmidler.
Forslaget skal  

 desuden ses i sammenhæng med forslaget i § 21, hvorefter kommunen skal  

 påse, at det ansøgte projekt er i overensstemmelse med lokalplan  

 og andet plangrundlag, inden indsendelse til økonomi- og  

 erhvervsministeren, jf. bemærkningerne til denne bestemmelse.
 Da der ikke længere bygges boliger efter den  

 tidligere boligbyggerilov, foretages der samtidig en konsekvensændring  

 heraf.
Til § 31 Det foreslås i § 31, at loven ikke  

 gælder for Færøerne og Grønland.
Bilag 1 Lovforslaget sammenholdt med gældende lov Gældende formulering Lovforslaget Kapitel 7 Ikrafttræden § 28. Loven træder i kraft den 1. januar 2003.
 Stk. 2. Der kan ikke opnås tilsagn om tilskud til  

 byggerier, hvortil der er givet byggetilladelse før den 1. januar  

 2003.
 § 29. I lov om påligningen af indkomstskat til staten  

 (ligningsloven), jf. lovbekendtgørelse nr. 791 af 17. september 2002,  

 foretages følgende ændring:
 1. Efter § 7 V indsættes:
» Stk. 2. Ved opgørelse af fortjeneste og tab  

 på fast ejendom, hvortil der er ydet tilskud efter lov om  

 støttede private ungdomsboliger, anvendes anskaffelsessummen opgjort  

 efter de almindelige regler fratrukket tilskuddet.« § 30. I lov om kommunernes styrelse, jf.  

 lovbekendtgørelse nr. 629 af 29. juni 2001, som ændret senest  

 ved lov nr. 373 af 6. juni 2002, foretages følgende ændring:
§ 68. Salg af kommunens faste ejendomme må ikke ske uden  

 forudgående offentligt udbud.
Indenrigsministeren kan fastsætte  

 regler om fremgangsmåden ved offentligt udbud samt regler om, at visse  

 salg kan ske uden offentligt udbud.
 Stk. 2. Reglerne i stk. 1 gælder ikke ved salg af  

 fast ejendom til gennemførelse af offentligt støttet byggeri i  

 henhold til lov om boligbyggeri og lov om almene boliger samt støttede  

 private andelsboliger m.v.
 1. I § 68, stk. 2, ændres »lov om boligbyggeri og lov  

 om almene boliger samt støttede private andelsboliger m.v.« til: »lov  

 om almene boliger samt støttede private andelsboliger m.v. og lov om  

 støttede private ungdomsboliger«.
 § 31. Loven gælder ikke for Færøerne og  

 Grønland.
Bilag 2 Folketingets forhandlinger vedrørende lov om  

 kommuners styrelse Folketingsåret 1990-91 /(102) Sp. 1117, 1509, 6831, 7464.
 A 2341, B 1215, 1715. C 959.
 Loven stadfæstet 6. juni 1991.
