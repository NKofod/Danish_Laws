Nr LSF 54 Forslag til Lov om indgåelse af dobbeltbeskatningsoverenskomst mellem  

 Kongeriget Danmarks regering og Republikken Filippinernes regering Fremsat af skatteministeren (Carsten Koch) den 1. november 1995 Vedtaget ved tredjebehandling den 5. december 1995 Lov nr. 1099 af 20/12/1995 § 1. Overenskomst af 30. juni 1995 mellem Kongeriget Danmarks  

 regering og Republikken Filippinernes regering til undgåelse af  

 dobbeltbeskatning og forhindring af skatteunddragelse, for så vidt angår  

 indkomstskatter, kan tiltrædes på Danmarks vegne.
Overenskomsten er optaget  

 som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 30, stk. 1 og 2.
 Stk. 3. Den mellem Danmark og Filippinerne indgåede overenskomst  

 til undgåelse af dobbeltbeskatning og forhindring af beskatningsunddragelse,  

 for så vidt angår indkomstskatter og formueskatter, der blev undertegnet i  

 Manila den 16. december 1966, skal ophøre at have virkning i overensstemmelse  

 med artikel 30, stk. 3.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Overenskomst mellem Kongeriget Danmarks regering og Republikken Filippinernes regering til undgåelse af dobbeltbeskatning og forhindring af skatteunddragelse for  

 så vidt angår indkomstskatter Kongeriget Danmarks regering og Republikken  

 Filippinernes regering, der ønsker at afslutte en overenskomst til undgåelse  

 af dobbeltbeskatning og forhindring af skatteunddragelse, for så vidt angår  

 indkomstskatter, er blevet enige om følgende:
Oversættelse OVERENSKOMST MELLEM KONGERIGET DANMARK OG REPUBLIKKEN FILIPPINERNE TIL UNDGÅELSE AF  

 DOBBELTBESKATNING OG FORHINDRING AF SKATTEUNDDRAGELSE FOR SÅ VIDT ANGÅR  

 INDKOMSTSKATTER Artikel 1 De af overenskomsten omfattede personer 1. Denne overenskomst skal finde anvendelse på personer, der er  

 hjemmehørende i en af eller begge de kontraherende stater.
2. Intet i denne overenskomst skal kunne fortolkes således, at det  

 forhindrer Filippinerne i at beskatte deres i Danmark hjemmehørende  

 statsborgere i overensstemmelse med den på tidspunktet for indgåelsen af  

 denne overenskomst gældende filippinske lovgivning.
Der skal imidlertid ikke  

 indrømmes creditlempelse for skatter, som er betalt i medfør af foranstående.
Artikel 2 De af overenskomsten omfattede skatter 1. Denne overenskomst skal finde anvendelse på indkomstskatter, der  

 pålignes på vegne af en kontraherende stat, uden hensyn til hvordan de  

 opkræves.
 I Danmark skal denne overenskomst dog også finde anvendelse på  

 indkomstskatter, der pålignes på vegne af politiske underafdelinger eller  

 lokale myndigheder.
 2. Som indkomstskatter skal anses alle skatter, der pålignes hele  

 indkomsten, eller dele af indkomsten, herunder skatter af fortjeneste ved  

 afhændelse af rørlig formue eller fast ejendom, såvel som indkomstskatter på  

 formueforøgelse.
 3. De gældende skatter, på hvilke overenskomsten skal finde anvendelse, er  

 især:
 a) I Danmark:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; (iv) skatter i henhold til kulbrinteskatteloven; (herefter omtalt som »dansk skat«).
 b) I Filippinerne:
Indkomstskatten i henhold til »Title II« og skatter på  

 børstransaktioner i henhold til sektion 124 - A i »the National Internal  

 Revenue Code of the Republik of the Philippines« (den filippinske  

 indkomstskattelov) og i »Presidential Decree« nr. 87 (The Oil  

 Exploration and Development Act of 1972) (Lov om olieefterforskning og  

 olieudvinding fra 1972) med senere ændringer; (herefter omtalt som »filippinsk skat«).
4. Overenskomsten skal også finde anvendelse på skatter af samme eller  

 væsentligt samme art, der efter datoen for overenskomstens underskrivelse  

 pålignes som tillæg til eller i stedet for de gældende skatter.
De kompetente  

 myndigheder i de kontraherende stater skal underrette hinanden om væsentlige  

 ændringer, som er foretaget i deres respektive skattelove.
Artikel 3 Almindelige definitioner 1. Medmindre andet fremgår af sammenhængen, har følgende udtryk i denne  

 overenskomst den nedenfor angivne betydning:
a) udtrykkene »en kontraherende stat« og »den anden  

 kontraherende stat« betyder Danmark eller Filippinerne, alt efter  

 sammenhængen; b) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomster på havbunden  

 eller i dens undergrund og de overliggende vande og med hensyn til andre  

 aktiviteter med henblik på økonomisk efterforskning og udnyttelse af området;  

 udtrykket omfatter ikke Færøerne og Grønland; c) udtrykket »Filippinerne« henviser, i overensstemmelse med  

 dets forfatning og lovgivning, til den filippinske republiks område, herunder  

 tilstødende og sådanne andre områder, hvor republikken har  

 suverænitetsrettigheder og andre rettigheder i overensstemmelse med  

 international ret; d) udtrykket »person« omfatter en fysisk person, et selskab og  

 enhver anden sammenslutning, som ifølge den gældende skattelov i den  

 pågældende kontraherende stat behandles som en skattepligtig sammenslutning; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; g) udtrykket »international trafik« betyder enhver transport med  

 et skib eller luftfartøj, der anvendes af et foretagende, hvis virkelige  

 ledelse har sit sæde i en kontraherende stat, bortset fra tilfælde, hvor  

 skibet eller luftfartøjet udelukkende anvendes mellem steder i den anden  

 kontraherende stat; h) udtrykket »kompetent myndighed« betyder:
(i) I Danmark: Skatteministeren eller hans befuldmægtigede stedfortræder; (ii) I Filippinerne: Finansministeren eller hans befuldmægtigede  

 stedfortræder; i) udtrykket »statsborger« betyder:
(i) enhver fysisk person, der har indfødsret i en kontraherende stat; (ii) enhver juridisk person, ethvert interessentskab og enhver forening,  

 som blev dannet i henhold til, eller består i kraft af, den gældende  

 lovgivning i en kontraherende stat.
 2. Ved anvendelsen af overenskomsten til enhver tid af en kontraherende  

 stat skal ethvert udtryk, som ikke er defineret deri, medmindre andet følger  

 af sammenhængen, tillægges den betydning, som det har på dette tidspunkt i  

 henhold til denne stats lovgivning om de skatter, på hvilke overenskomsten  

 finder anvendelse, idet enhver betydning i de skattelove, der anvendes i  

 denne stat, skal gå forud for den betydning, dette udtryk måtte være tillagt  

 i denne stats anden lovgivning.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af bopæl, hjemsted,  

 ledelsens sæde eller ethvert andet kriterium af lignende karakter.
Men dette  

 udtryk omfatter ikke en person, som er skattepligtig i denne stat udelukkende  

 af indkomst fra kilder i denne stat.
 2. I tilfælde hvor en fysisk person efter bestemmelserne i stykke 1 er  

 hjemmehørende i begge de kontraherende stater, skal hans status bestemmes  

 efter følgende regler:
a) han skal anses for kun at være hjemmehørende i den stat, hvor han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for kun at være hjemmehørende i den stat,  

 hvor han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for kun at være  

 hjemmehørende i den stat, hvor han er statsborger; d) hvis han er statsborger i begge stater eller i ingen af dem, skal de  

 kompetente myndigheder i de kontraherende stater afgøre spørgsmålet ved  

 gensidig aftale.
3. I tilfælde hvor en ikke-fysisk person efter bestemmelserne i stykke 1  

 er hjemmehørende i begge kontraherende stater, skal de kontraherende staters  

 kompetente myndigheder bestræbe sig på at afgøre spørgsmålet ved gensidig  

 aftale og fastsætte, hvordan overenskomsten skal anvendes for en sådan  

 persons vedkommende.
Hvor der ikke foreligger en sådan aftale, skal personen,  

 ved anvendelsen af denne overenskomst, i hver af de kontraherende stater ikke  

 anses for at være hjemmehørende i den anden kontraherende stat.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; f) en mine, en olie- eller gaskilde, et stenbrud eller ethvert andet sted,  

 hvor forundersøgelser, efterforskning eller udvinding af naturforekomster  

 foretages; g) et bygnings-, anlægs-, samle- eller monteringsarbejde eller en  

 tilsynsførende virksomhed i landet i forbindelse hermed, men kun såfremt  

 sådant arbejde eller virksomhed strækker sig over en periode på 183 dage  

 eller mere; h) et foretagendes levering af tjenesteydelser, herunder tjenesteydelser  

 af rådgivende art, gennem ansatte eller andet personale, som er antaget af  

 foretagendet til det formål, men kun, hvor virksomhed af den omhandlede art  

 vedvarer (i forbindelse med samme eller et dermed forbundet projekt) i det  

 pågældende land i en eller flere perioder, som tilsammen overstiger 183 dage  

 inden for en 12-måneders periode; i) en boreplatform, hvis dens virksomhed udføres i en eller flere  

 perioder, som overstiger 365 dage i nogen 18-måneders periode.
 3. Uanset de foregående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende med henblik på oplagring,  

 udstilling eller udlevering af varer tilhørende foretagendet; b) opretholdelsen af et varelager tilhørende foretagendet udelukkende med  

 henblik på oplagring, udstilling eller udlevering; c) opretholdelsen af et varelager tilhørende foretagendet udelukkende med  

 henblik på forarbejdning hos et andet foretagende; d) opretholdelsen af et fast forretningssted udelukkende med henblik på at  

 foretage indkøb af varer eller indsamle oplysninger til foretagendet; e) opretholdelsen af et fast forretningssted udelukkende med henblik på at  

 udøve enhver anden virksomhed for foretagendet af forberedende eller  

 hjælpende karakter; f) opretholdelsen af et fast forretningssted udelukkende for at udøve en  

 kombination af de i litra a-e nævnte former for virksomhed, forudsat at det  

 faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 4. I tilfælde hvor en person (der ikke er en sådan uafhængig repræsentant  

 som omhandlet i stykke 5) i en kontraherende stat handler på vegne af et  

 foretagende i den anden kontraherende stat, skal dette foretagende anses for  

 at have et fast driftssted i førstnævnte stat, hvis en sådan person:
a) har og sædvanligvis udøver en fuldmagt i denne stat til at indgå  

 aftaler på foretagendets vegne, medmindre hans virksomhed er begrænset til at  

 købe varer for foretagendet; eller b) ikke har sådan fuldmagt, men sædvanligvis opretholder et varelager i  

 den førstnævnte stat, hvorfra han regelmæssigt leverer varer på foretagendets  

 vegne.
5. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller enhver anden uafhængig repræsentant,  

 forudsat at sådanne personer handler inden for rammerne af deres sædvanlige  

 erhvervsvirksomhed.
I tilfælde, hvor en sådan repræsentant udfører  

 virksomheden udelukkende eller næsten udelukkende på foretagendets vegne og  

 dette indebærer en fuldmagt til at indgå aftaler i foretagendets navn, skal  

 han ikke anses for at være en uafhængig repræsentant i dette stykkes  

 betydning.
 6. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som udøver  

 erhvervsvirksomhed i denne anden stat (enten gennem et fast driftssted eller  

 på anden måde), skal ikke i sig selv medføre, at det ene selskab anses for et  

 fast driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvor den pågældende ejendom  

 er beliggende.
Udtrykket skal i alle tilfælde omfatte tilbehør til fast  

 ejendom, besætning og redskaber, der anvendes i land- og skovbrug,  

 rettigheder på hvilke civilretten om fast ejendom finder anvendelse, brugsret  

 til fast ejendom samt rettigheder til variable eller faste ydelser, der  

 betales for udnyttelsen af, eller retten til at udnytte mineralforekomster,  

 kilder og andre naturforekomster.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller benyttelse i enhver anden form af  

 fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende stat,  

 kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Hvis foretagendet driver sådan erhvervsvirksomhed, kan  

 foretagendets fortjeneste beskattes i den anden stat, men kun den del deraf,  

 som kan henføres til a) dette faste driftssted; eller b) varesalg inden for denne anden kontraherende stat, hvis varerne er af  

 samme eller lignende art som de, der sælges gennem dette faste driftssted.
 Bestemmelserne i litra b) skal ikke finde anvendelse i tilfælde, hvor  

 foretagendet godtgør, at dette faste driftssted ikke med rimelighed kunne  

 have foretaget et sådant salg.
 2. Medmindre bestemmelserne i stykke 3 medfører andet, skal der i  

 tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, i hver kontraherende stat til dette faste driftssted  

 henføres den fortjeneste, som det kunne forventes at have opnået, hvis det  

 havde været et frit og uafhængigt foretagende, der udøvede den samme eller  

 lignende virksomhed på samme eller lignende vilkår, og som under fuldstændigt  

 frie forhold gjorde forretninger med det foretagende, hvis faste driftssted  

 det er.
 3. Ved ansættelsen af et fast driftssteds fortjeneste skal det være  

 tilladt at fradrage omkostninger, som er afholdt for det faste driftssted,  

 herunder generalomkostninger afholdt til ledelse og administration, enten i  

 den stat, hvor det faste driftssted er beliggende, eller andre steder.
 4. Hvis det har været sædvane i en kontraherende stat at ansætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 ansætte den skattepligtige fortjeneste på grundlag af en sådan sædvanemæssig  

 fordeling; den valgte fordelingsmetode skal imidlertid være sådan, at  

 resultatet bliver i overensstemmelse med de principper, der er fastlagt i  

 denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, ansættes efter samme metode år for år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde hvor fortjenesten omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
 8. Ved anvendelsen af denne overenskomst skal indkomst, oppebåret ved  

 udlejning af containere (herunder anhængere, pramme og lignende udstyr til  

 transport af containere), hvadenten tilknyttet national eller international  

 trafik, behandles i overensstemmelse med bestemmelserne i denne artikel.
Artikel 8 Skibs- og luftfart 1. Fortjeneste, som et foretagende, hvis virkelige ledelse har sit sæde i  

 en kontraherende stat, oppebærer ved drift af skibe eller luftfartøjer i  

 international trafik, skal beskattes i denne stat.
2. Uanset bestemmelserne i stykke 1 kan fortjeneste, der hidrører fra  

 kilder i en kontraherende stat og som oppebæres af et foretagende i den anden  

 kontraherende stat ved drift af skibe eller luftfartøjer i international  

 trafik, beskattes i den førstnævnte stat, men den pålignede skat må ikke  

 overstige det mindste beløb af a) halvanden pct. af bruttoindtægten oppebåret fra kilder i denne stat;  

 eller b) den mindst sats, som kan pålægges fortjeneste af samme art, oppebåret  

 under lignende omstændigheder af en person, der er hjemmehørende i en tredje  

 stat.
 3. Fortjeneste oppebåret af en person, der er hjemmehørende i en  

 kontraherende stat, ved transport af forsyninger eller personel til et sted  

 eller mellem steder, hvor virksomhed udenfor kysten i forbindelse med  

 efterforskning og udnyttelse af havbunden og dens undergrund samt disses  

 naturforekomster foretages i en kontraherende stat, eller ved drift af  

 bugserbåde og andre fartøjer, der benyttes ved sådan virksomhed, kan  

 beskattes i den kontraherende stat, hvori foretagendets virkelige ledelse har  

 sit sæde.
 Sådan fortjeneste, der opstår i Filippinerne kan dog også beskattes i  

 Filippinerne, men den pålignede skat må ikke overstige det mindste beløb af:
(i) 8 pct. af det modtagne bruttobeløb; eller (ii) den mindste filippinske skattesats, som pålægges sådan fortjeneste,  

 der under lignende omstændigheder oppebæres af et foretagende i en tredje  

 stat.
 4. Hvis den virkelige ledelse for et foretagende, der driver  

 skibsfartsvirksomhed, har sit sæde om bord på et skib, skal den anses for at  

 have sit sæde i den kontraherende stat, hvor skibet har sit hjemsted, eller,  

 hvis et sådant ikke findes, i den kontraherende stat, hvor skibets reder er  

 hjemmehørende.
 5. Bestemmelserne i stykke 1 og 2 skal også finde anvendelse på  

 fortjeneste ved deltagelse i en pool, et forretningsfællesskab eller en  

 international driftsorganisation.
 6. Med hensyn til fortjeneste, som oppebæres af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stykke 1 og 5 kun finde anvendelse på den del af  

 fortjenesten, som svarer til den andel i dette konsortium, der ejes af Det  

 danske Luftfartsselskab (DDL), den danske partner i Scandinavian Airlines  

 System (SAS).
Artikel 9 Forbundne foretagender 1. I tilfælde hvor a) et foretagende i en kontraherende stat direkte eller indirekte har del  

 i ledelsen af, kontrollen med eller kapitalen i et foretagende i den anden  

 kontraherende stat, eller b) de samme personer direkte eller indirekte har del i ledelsen af,  

 kontrollen med eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som ville være tilfaldet et af disse  

 foretagender, hvis disse vilkår ikke havde foreligget, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde hvor en kontraherende stat til et foretagendes fortjeneste i  

 denne stat medregner - og i overensstemmelse hermed beskatter - fortjeneste,  

 som et foretagende i den anden kontraherende stat er blevet beskattet af i  

 denne anden stat, og den således medregnede fortjeneste er fortjeneste, som  

 ville være tilfaldet foretagendet i den førstnævnte stat, hvis vilkårene, der  

 var aftalt mellem de to foretagender, havde været de samme, som ville have  

 været aftalt mellem uafhængige foretagender, skal denne anden stat foretage  

 en behørig regulering af det skattebeløb, som er beregnet der af  

 fortjenesten.
Ved fastsættelsen af sådan regulering skal der tages skyldigt  

 hensyn til de øvrige bestemmelser i denne overenskomst, og de kompetente  

 myndigheder i de kontraherende stater skal om nødvendigt rådføre sig med  

 hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 hvor det selskab, der udbetaler udbyttet, er hjemmehørende, og i henhold til  

 lovgivningen i denne stat, men hvis den retmæssige ejer af udbyttet er  

 hjemmehørende i den anden kontraherende stat, må den pålagte skat ikke  

 overstige:
a) 10 pct. af bruttobeløbet af udbyttet, hvis den retmæssige ejer er et  

 selskab (bortset fra et interessentskab), der direkte ejer mindst 25 pct. af  

 kapitalen i det selskab, som udbetaler udbyttet; b) 15 pct. af bruttobeløbet af udbyttet i alle andre tilfælde.
 De kompetente myndigheder i de kontraherende stater kan ved gensidig  

 aftale fastsætte de nærmere regler for gennemførelsen af disse begrænsninger.
 Dette stykke skal ikke berøre adgangen til at beskatte selskabet af den  

 fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier eller andre rettigheder, der ikke er gældsfordringer, og som giver ret  

 til andel i fortjeneste, såvel som indkomst af andre selskabsrettigheder, der  

 er undergivet samme skattemæssige behandling som indkomst af aktier i henhold  

 til lovgivningen i den stat, hvor det selskab, der foretager udlodningen, er  

 hjemmehørende.
4. Bestemmelserne i stykke 1 og 2 skal ikke finde anvendelse, hvis  

 udbyttets retmæssige ejer, der er hjemmehørende i en kontraherende stat,  

 driver erhvervsvirksomhed gennem et fast driftssted, der er beliggende i den  

 anden kontraherende stat, hvor det selskab, der udbetaler udbyttet, er  

 hjemmehørende, eller udøver frit erhverv i denne anden stat fra et der  

 beliggende fast sted, og den aktiebesiddelse, som ligger til grund for  

 udbetalingen af udbyttet, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
 5. I tilfælde hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller medmindre den aktiebesiddelse, som ligger til grund  

 for udbetalingen af udbyttet, har direkte forbindelse med et fast driftssted  

 eller et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på selskabets ikke-udloddede  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst, der  

 hidrører fra denne anden stat.
6. Intet i denne artikel skal forhindre nogen af de kontraherende stater  

 i, udover selskabsskatten, at påligne skat på overførsel af fortjeneste fra  

 en filial til dens hovedkontor, forudsat at den således pålignede skat ikke  

 overstiger 10 pct. af det overførte beløb.
Hvis der i en overenskomst til  

 undgåelse af dobbeltbeskatning, indgået efter tidspunktet for undertegnelsen  

 af denne overenskomst af en af de kontraherende stater med en tredje stat,  

 findes en bestemmelse, som udelukker nogen indkomstart, omfattet af artikel 8  

 i denne overenskomst, fra den skat, som omhandles i dette stykke, eller som  

 sætter satsen ned til mindre end 10 pct., skal sådan udelukkelse eller lavere  

 sats automatisk finde anvendelse mellem Danmark og Filippinerne.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne renter kan imidlertid også beskattes i den kontraherende stat,  

 hvorfra de hidrører, og i henhold til lovgivningen i denne stat, men hvis den  

 retmæssige ejer af renterne er hjemmehørende i den anden kontraherende stat,  

 må den således opkrævede skat ikke overstige 10 pct. af renternes  

 bruttobeløb.
 De kontraherende staters kompetente myndigheder kan ved gensidig aftale  

 fastsætte de nærmere regler for gennemførelsen af denne begrænsning.
 3. Uanset bestemmelserne i stykke 1 og 2 skal renter, der hidrører fra en  

 kontraherende stat og betales med hensyn til et lån ydet af, garanteret eller  

 sikret af regeringen i den anden kontraherende stat, nationalbanken i denne  

 anden stat eller enhver styrelse eller ethvert organ (herunder et  

 kreditinstitut), der ejes eller kontrolleres af denne regering, være fritaget  

 fra skat i den førstnævnte stat.
4. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i denne artikel.
5. Bestemmelserne i stykke 1 og 2 skal ikke finde anvendelse, hvis  

 renternes retmæssige ejer, der er hjemmehørende i en kontraherende stat,  

 driver erhvervsvirksomhed i den anden kontraherende stat, hvorfra renten  

 hidrører, gennem et der beliggende fast driftssted eller udøver frit erhverv  

 i denne anden stat fra et der beliggende fast sted, og den fordring, som  

 ligger til grund for den udbetalte rente, har direkte forbindelse med et  

 sådant fast driftssted eller fast sted.
I så fald skal bestemmelserne i  

 henholdsvis artikel 7 eller artikel 14 finde anvendelse.
 6. Renter skal anses for at være hidrøre fra en kontraherende stat, når  

 den, der betaler renten, er denne stat selv, en politisk underafdeling eller  

 en lokal myndighed deraf eller en person, som er hjemmehørende i denne stat.  

 I tilfælde, hvor personen, der betaler renterne, uanset om han er  

 hjemmehørende i en kontraherende stat eller ej, i en kontraherende stat har  

 et fast driftssted eller fast sted i forbindelse med hvilket den gæld, hvoraf  

 renterne betales, er stiftet, og sådanne renter bæres af et sådant fast  

 driftssted eller fast sted, skal renterne dog anses for at hidrøre fra den  

 stat, hvori det faste driftssted eller faste sted er beliggende.
7. I tilfælde hvor en særlig forbindelse mellem den, der betaler renten,  

 og den retmæssige ejer, eller mellem disse og en tredje person, har bevirket,  

 at renten set i forhold til den gældsfordring, for hvilken den er betalt,  

 overstiger det beløb, som ville være blevet aftalt mellem skyldneren og den  

 retmæssige ejer, hvis den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Royaltybeløbene kan imidlertid også beskattes i den kontraherende stat,  

 hvorfra de hidrører, og i henhold til lovgivningen i denne stat, men den  

 skat, der pålignes, må ikke overstige 15 pct. af bruttobeløbet af royalties.
 De kompetente myndighederne i de kontraherende stater kan ved gensidig  

 aftale fastsætte de nærmere regler for gennemførelsen af denne begrænsning.
 3. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk, eller videnskabeligt  

 arbejde, herunder spillefilm og film og bånd til brug for fjernsyns- eller  

 radioudsendelser, ethvert patent, varemærke, mønster eller model, tegning,  

 hemmelig formel eller fremstillingsmetode, eller for oplysninger om  

 industrielle, kommercielle eller videnskabelige erfaringer, og for  

 anvendelsen af, eller retten til at anvende, industrielt, kommercielt eller  

 videnskabeligt udstyr i forbindelse dermed.
4. Bestemmelserne i stykke 1 og 2 skal ikke finde anvendelse, hvis  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller det formuegode, som ligger til grund for de udbetalte  

 royalties, har direkte forbindelse med et sådant fast driftssted eller fast  

 sted.
I så fald skal bestemmelserne i henholdsvis artikel 7 (Fortjeneste ved  

 erhvervsvirksomhed) eller artikel 14 (Frit erhverv) finde anvendelse.
5. Royalties skal anses for at hidrøre fra en kontraherende stat, hvis de  

 betales af denne stat selv, af en af dens politiske underafdelinger, en lokal  

 myndighed deri, eller af en person, der er hjemmehørende i denne stat.
I  

 tilfælde, hvor den person, der betaler royaltybeløbet, hvad enten han er  

 hjemmehørende i en kontraherende stat eller ej, har et fast driftssted eller  

 et fast sted i en kontraherende stat, i forbindelse med hvilket den  

 forpligtelse, der ligger til grund for royaltybetalingen, er indgået, og  

 sådan royalty afholdes af dette faste driftssted eller faste sted, skal  

 sådant royaltybeløb anses for at hidrøre fra den kontraherende stat, hvori  

 det faste driftssted eller det faste sted er beliggende.
6. I tilfælde hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når der tages hensyn til den  

 anvendelse, rettighed eller oplysning, for hvilken de er betalt, overstiger  

 det beløb, som ville være blevet aftalt mellem skyldneren og modtageren, hvis  

 den nævnte forbindelse ikke havde foreligget, skal bestemmelserne i denne  

 artikel alene finde anvendelse på det sidstnævnte beløb.
I så fald skal det  

 overskydende beløb kunne beskattes i overensstemmelse med lovgivningen i hver  

 af de kontraherende stater under hensyntagen til de øvrige bestemmelser i  

 denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afståelse af fast ejendom, som omhandlet i artikel 6, og  

 som er beliggende i den anden kontraherende stat, kan beskattes i denne anden  

 stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste ved afhændelse af skibe eller luftfartøjer, der anvendes i  

 international trafik, eller af rørlig formue, som er knyttet til driften af  

 sådanne skibe eller luftfartøjer kan kun beskattes i den kontraherende stat,  

 hvor foretagendets virkelige ledelse har sit sæde.
4. Fortjeneste ved afhændelse af andele i et selskab, hvis aktiver  

 hovedsageligt består af fast ejendom beliggende i en kontraherende stat, kan  

 beskattes i denne stat.
Fortjeneste ved afhændelse af en andel i et  

 interessentskab eller en trust, hvis aktiver hovedsagelig består af fast  

 ejendom beliggende i en kontraherende stat, kan beskattes i denne stat.
 5. Fortjeneste ved afhændelse af alle andre aktiver end de, som er  

 omhandlet i stykke 1, 2, 3 og 4, kan kun beskattes i den kontraherende stat,  

 hvor afhænderen er hjemmehørende.
 6. Med hensyn til kapitalgevinster, som erhverves af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stykke 3 kun finde anvendelse på den del af  

 kapitalgevinsterne, som svarer til den andel i dette konsortium, der ejes af  

 Det Danske Luftfartsselskab (DDL), den danske partner i Scandinavian Airlines  

 System (SAS).
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne stat.
En sådan indkomst kan imidlertid  

 beskattes i den anden kontraherende stat, såfremt:
a) han har et fast sted, som til stadighed står til rådighed for ham i  

 denne anden kontraherende stat med henblik på udøvelse af hans virksomhed,  

 men kun den del af indkomsten, som kan henføres til dette faste sted; eller b) han opholder sig i denne anden stat i en eller flere perioder, der  

 sammenlagt udgør 183 dage i nogen 12-måneders periode.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannelsesmæssig eller  

 undervisningsmæssig virksomhed samt selvstændig virksomhed som læge, advokat,  

 ingeniør, arkitekt, tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18, 19, 20 og 21 medfører  

 andet, kan gage, løn og andet lignende vederlag for personligt arbejde i  

 tjenesteforhold, som oppebæres af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold udført i den anden kontraherende stat, kun beskattes i den  

 førstnævnte stat, hvis:
a) modtageren opholder sig i den anden stat i en eller flere perioder, der  

 tilsammen ikke overstiger 183 dage i nogen 12-måneders periode; og b) vederlaget betales af eller for en arbejdsgiver, der er hjemmehørende i  

 den førstnævnte stat; og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foregående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik af et foretagende i en  

 kontraherende stat, kun beskattes i den kontraherende stat, hvor modtageren  

 er hjemmehørende.
 4. Gage, løn og andet lignende vederlag, som oppebæres af en person, der  

 er hjemmehørende i en kontraherende stat, for personligt arbejde udført om  

 bord på et skib eller luftfartøj, der anvendes til transport af forsyninger  

 eller mandskab til et sted eller mellem steder i en kontraherende stat, hvor  

 der udføres aktiviteter i forbindelse med efterforskning og udnyttelse af  

 naturforekomster på havbunden og i dens undergrund, eller for personligt  

 arbejde udført om bord på bugserbåde eller andre hjælpefartøjer ved sådan  

 virksomhed, kan beskattes i den kontraherende stat, hvor foretagendets  

 virkelige ledelse har sit sæde.
 Sådan gage, løn og lignende vederlag oppebåret i en kontraherende stat kan  

 imidlertid også beskattes i denne stat, men den skat, der pålignes, må ikke  

 overstige 15 pct. af det modtagne beløb.
 5. I tilfælde hvor en person, der er hjemmehørende i Danmark, modtager  

 vederlag for personligt arbejde udført på et af Scandinavian Airlines System  

 (SAS) i international trafik drevet luftfartøj, kan et sådant vederlag kun  

 beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen for et selskab, der er hjemmehørende i den anden kontraherende  

 stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker eller som sportsudøver, ved virksomhed i denne egenskab i den  

 anden kontraherende stat, beskattes i denne anden stat.
 2. I tilfælde hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst uanset bestemmelserne i artiklerne 7, 14 og 15 beskattes i den  

 kontraherende stat, hvor kunstnerens eller sportsudøverens virksomhed finder  

 sted.
 3. Bestemmelserne i stykke 1 og 2 skal ikke finde anvendelse på indkomst  

 oppebåret ved virksomhed udøvet i en kontraherende stat af kunstnere eller  

 sportsfolk, hvis opholdet i denne stat væsentligt er støttet af offentlige  

 midler fra den anden kontraherende stat eller en politisk underafdeling eller  

 lokal myndighed heraf.
Artikel 18 Pensioner og lignende betalinger 1. Medmindre bestemmelserne i artikel 19, stykke 2, (Offentligt hverv)  

 medfører andet, kan pensioner og andre lignende vederlag, der udbetales for  

 tidligere tjenesteydelser til en person, der er hjemmehørende i en  

 kontraherende stat, kun beskattes i denne stat.
 2. Uanset bestemmelserne i stykke 1 kan betalinger, som en fysisk person,  

 der er hjemmehørende i en kontraherende stat, modtager i medfør af  

 sociallovgivningen i den anden kontraherende stat, kun beskattes i denne  

 anden stat.
 3. Uanset bestemmelserne i stykke 1 i denne artikel skal ingen af de  

 kontraherende stater fratages retten til at beskatte sine egne statsborgere.
Artikel 19 Offentligt hverv 1. a) Gage, løn og andet lignende vederlag, undtagen pensioner, der  

 udbetales af en kontraherende stat, dens politiske underafdelinger eller  

 lokale myndigheder til en fysisk person for udførelse af hverv for denne  

 stat, dens underafdelinger eller myndigheder, kan kun beskattes i denne stat.
 b) Sådan gage, løn og andet lignende vederlag kan imidlertid kun beskattes  

 i den anden kontraherende stat, hvis hvervet er udført i denne stat, og den  

 pågældende er en i denne stat hjemmehørende, som:
(i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. a) Enhver pension, som udbetales af en kontraherende stat, dens  

 politiske underafdelinger eller lokale myndigheder - eller af midler  

 tilvejebragt af disse - til en fysisk person for udførelse af hverv for denne  

 stat, underafdeling eller myndighed, kan kun beskattes i denne stat.
 b) En sådan pension kan imidlertid kun beskattes i den anden kontraherende  

 stat, hvis modtageren er hjemmehørende og statsborger i denne stat.
 3. Bestemmelserne i artiklerne 15, 16 og 18 skal finde anvendelse på gage,  

 løn og andet lignende vederlag samt pensioner, der udbetales for hverv i  

 forbindelse med erhvervsvirksomhed, der drives af en kontraherende stat, en  

 politisk underafdeling eller en lokal myndighed.
Artikel 20 Professorer og lærere 1. Vederlag, som en professor eller en lærer, der er hjemmehørende i en af  

 de kontraherende stater, og som opholder sig i den anden kontraherende stat i  

 et tidsrum af ikke over 2 år, for at undervise eller udføre videregående  

 studier eller forskning ved et universitet, kollegium, skole eller anden  

 undervisningsanstalt, modtager for udøvelsen af sådan virksomhed, kan kun  

 beskattes i den førstnævnte stat.
 2. Denne artikel skal ikke finde anvendelse på vederlag, som en professor  

 eller en lærer modtager for udøvelse af forskning, hvis forskningen  

 hovedsageligt udføres til fordel for en bestemt person eller bestemte  

 personer.
Artikel 21 Studerende og praktikanter En fysisk person, som var hjemmehørende i en kontraherende stat  

 umiddelbart før han besøger den anden kontraherende stat, og som midlertidigt  

 opholder sig i denne stat som studerende ved et universitet, kollegium eller  

 anden lignende undervisningsanstalt, eller for som praktikant at modtage  

 forretningsmæssig, faglig eller teknisk uddannelse, skal være fritaget for  

 beskatning i denne anden stat:
a) af alle beløb, som han modtager fra udlandet til sit underhold eller  

 oplæring, og b) for et tidsrum af sammenlagt ikke over 2 år fra datoen for hans første  

 ankomst, af ethvert vederlag for tjeneste udøvet i denne anden stat, forudsat  

 at sådan tjeneste udføres i forbindelse med eller i tilknytning til hans  

 oplæring, og at vederlaget for denne tjeneste er nødvendig som supplement til  

 de midler, som han har til rådighed til sit underhold.
Artikel 22 Andre indkomster 1. Indkomster, der oppebæres af en person hjemmehørende i en kontraherende  

 stat, og som ikke er behandlet i de foranstående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på indkomst,  

 bortset fra indkomst af fast ejendom som defineret i artikel 6, stykke 2,  

 hvis modtageren af sådan indkomst, som er hjemmehørende i en kontraherende  

 stat, driver erhvervsvirksomhed i den anden kontraherende stat gennem et der  

 beliggende fast driftssted eller udøver frit erhverv i denne anden stat fra  

 et der beliggende fast sted, og den rettighed eller ejendom, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
 3. Indkomster, der oppebæres af en person hjemmehørende i en kontraherende  

 stat fra kilder i den anden kontraherende stat, som ikke er behandlet i de  

 foranstående artikler i denne overenskomst, kan, uanset bestemmelserne i  

 stykkerne 1 og 2, også beskattes i denne anden stat.
Artikel 23 Ophævelse af dobbeltbeskatning 1. I Danmark, i overensstemmelse med bestemmelserne og under hensyntagen  

 til begrænsningerne i den danske lovgivning, som denne fra tid til anden  

 måtte blive ændret uden at de almindelige principper heri ændres, skal  

 dobbeltbeskatning undgås på følgende måde:
a) i tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kan beskattes i  

 Filippinerne, skal Danmark indrømme fradrag i den pågældende persons  

 indkomstskat med et beløb svarende til den indkomstskat, som er betalt i  

 Filippinerne; b) fradragsbeløbet skal imidlertid ikke kunne overstige den del af  

 indkomstskatten, beregnet uden sådant fradrag, der svarer til den indkomst,  

 som kan beskattes i Filippinerne; c) i tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kun kan beskattes i  

 Filippinerne, kan Danmark medregne denne indkomst i beskatningsgrundlaget,  

 men skal i skatten af indkomsten fradrage den del af indkomstskatten, som  

 svarer til den indkomst, der hidrører fra Filippinerne; d) I tilfælde hvor et selskab, der er hjemmehørende i Filippinerne,  

 udbetaler udbytte til et selskab, der er hjemmehørende i Danmark, og som ejer  

 mindst 25 pct. af kapitalen i det selskab, der udbetaler udbyttet, skal der,  

 hvis sådant udbytte ikke er fritaget for dansk skat i overensstemmelse med  

 bestemmelserne i dansk lovgivning vedrørende skattefritagelse af udbytte, ved  

 lempelsesberegningen i henhold til litra a) og b) tages hensyn til den  

 filippinske skat, som skal erlægges af det selskab, der udbetaler udbyttet,  

 for så vidt angår den fortjeneste, hvoraf udbyttet er betalt.
 2. I Filippinerne, i overensstemmelse med bestemmelserne og under  

 hensyntagen til begrænsningerne i den filippinske lovgivning, som denne fra  

 tid til anden måtte blive ændret uden at de almindelige principper deri  

 ændres, skal dobbeltbeskatning undgås på følgende måde:
 Skat, som i medfør af dansk lovgivning og i overensstemmelse med  

 principperne i denne overenskomst, opkræves af indkomst fra kilder i Danmark  

 ved direkte påligning eller ved indeholdelse, skal tillades fradraget i den  

 filippinske skat med forbehold af følgende begrænsninger:
(i) fradragsbeløbet for så vidt angår skatter betalt eller påløbet til  

 Danmark, skal ikke overstige den del af de skatter, der er dækket af  

 overenskomsten og i hvilke et sådant fradrag gives, som forholdsmæssigt  

 svarer til skatteyderens skattepligtige indkomst fra kilder i Danmark sat i  

 forhold til hans samlede indkomst for det samme indkomstår; og (ii) det totale fradragsbeløb skal ikke overstige den del af de skatter,  

 der er omfattet af overenskomsten, og i hvilke et sådant fradrag gives, som  

 forholdsmæssigt svarer til skatteyderens skattepligtige indkomst fra kilder  

 uden for Filippinerne sat i forhold til hans samlede skattepligtige indkomst  

 for det samme indkomstår.
I tilfælde, hvor et Filippinsk selskab direkte eller indirekte ejer mere  

 end 50 pct. af den stemmeberettigede aktiekapital i et dansk selskab, hvorfra  

 det i noget skatteår modtager udbytte, skal Filippinerne også tillade fradrag  

 for de skatter, der er betalt eller påløbet til Danmark af et dansk selskab,  

 der udbetaler et sådant udbytte, for så vidt angår den fortjeneste, hvor af  

 udbyttet er betalt.
Fradraget skal imidlertid ikke kunne overstige den del af  

 den filippinske indkomstskat, beregnet uden sådant fradrag, der  

 forholdsmæssigt falder på den indkomst, som kan beskattes i Danmark.
Artikel 24 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold,  

 særligt hvad angår skattemæssigt hjemsted, er eller måtte blive undergivet.  

 Uanset bestemmelserne i artikel 1 skal denne bestemmelse også finde  

 anvendelse på personer, der ikke er hjemmehørende i en af eller begge de  

 kontraherende stater.
 2. Statsløse personer, der er hjemmehørende i en kontraherende stat, skal  

 ikke i nogen af de kontraherende stater kunne undergives nogen beskatning  

 eller dermed forbundne krav, som er anderledes eller mere byrdefulde end den  

 beskatning og dermed forbundne krav, som statsborgere i den pågældende stat  

 under samme forhold, særligt hvad angår skattemæssigt hjemsted, er eller  

 måtte blive undergivet.
3. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den som følge af  

 ægteskabelig stilling eller forsørgerpligt over for familie indrømmer  

 personer, der er hjemmehørende inden for dens eget område.
4. Medmindre bestemmelserne i artikel 9, stykke 1, artikel 11, stykke 7,  

 eller artikel 12, stykke 6, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
På samme måde skal enhver gæld, som et foretagende i en  

 kontraherende stat har til en person hjemmehørende i den anden kontraherende  

 stat, kunne fratrækkes ved opgørelsen af et sådant foretagendes  

 skattepligtige formue under samme betingelser, som hvis gælden var blevet  

 stiftet over for en person hjemmehørende i den førstnævnte stat.
 5. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive underkastet.
 6. I denne artikel betyder udtrykket »beskatning« de skatter,  

 der er omfattet af denne overenskomst.
Artikel 25 Fremgangsmåden ved indgåelse af gensidige aftaler 1. I tilfælde hvor en person mener, at foranstaltninger truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 hvis tilfældet er omfattet af artikel 24, stykke 1, for den kompetente  

 myndighed i den af de kontraherende stater, i hvilken han er statsborger.  

 Sagen skal forelægges inden tre år fra den dag, hvor der er givet ham  

 underretning om den foranstaltning, der medfører en beskatning, som ikke er i  

 overensstemmelse med bestemmelserne i overenskomsten.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en rimelig løsning, søge at løse  

 sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de kontraherende staters  

 interne lovgivning.
3. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke er omhandlet  

 i overenskomsten.
4. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foranstående stykker.
De kompetente myndigheder skal  

 gennem forhandlinger udarbejde hensigtsmæssige bilaterale procedurer,  

 betingelser, metoder og teknikker til gennemførelse af den fremgangsmåde ved  

 indgåelse af gensidige aftaler, der er fastlagt i denne artikel.
Artikel 26 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning er i  

 overensstemmelse med denne overenskomst, specielt med hensyn til undgåelse af  

 svig eller unddragelse af sådanne skatter.
De kompetente myndigheder skal  

 gennem forhandlinger udarbejde hensigtsmæssige betingelser, metoder og  

 teknikker så vel for spørgsmålet om hvorledes en sådan udveksling skal  

 gennemføres, som for spørgsmålet om udvekslingen af oplysninger vedrørende  

 undgåelse af beskatning, hvor dette er hensigtsmæssigt.
Udvekslingen af  

 oplysninger er ikke begrænset af artikel 1. Alle oplysninger, der modtages af  

 en kontraherende stat, skal behandles som hemmelige på samme måde som  

 oplysninger, der modtages i henhold til denne stats interne lovgivning, og må  

 kun meddeles til personer eller myndigheder (herunder domstole og  

 forvaltningsmyndigheder), der er beskæftiget med påligning, opkrævning,  

 inddrivelse, retsforfølgning eller klagebehandling i forbindelse med de  

 skatter, der er omfattet af overenskomsten.
Sådanne personer eller  

 myndigheder må kun benytte oplysningerne til de nævnte formål.
De kan meddele  

 oplysningerne under offentlige retsforhandlinger eller i retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at udføre forvaltningsakter, der strider mod denne stats eller den  

 anden kontraherende stats lovgivning og forvaltningspraksis; b) at meddele oplysninger, som ikke kan opnås ifølge denne stats eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 27 Bistand ved inddrivelse 1. De kontraherende stater skal påtage sig at yde hinanden bistand ved  

 inddrivelsen af en skatteyders skyldige skatter i det omfang, det skyldige  

 beløb er blevet endeligt fastsat i overensstemmelse med lovgivningen i den  

 kontraherende stat, der fremsætter anmodningen om bistand.
 2. I det tilfælde, hvor en kontraherende stat har fremsat anmodning om  

 inddrivelse af skatter, som af den anden kontraherende stat er blevet  

 godkendt til inddrivelse, skal sådanne skatter inddrives af denne anden stat  

 i overensstemmelse med den lovgivning, der finder anvendelse ved inddrivelse  

 af dens egne skatter, og som om de skatter, der skal inddrives, var dens egne  

 skatter.
 3. De kontraherende staters kompetente myndigheder skal ved gensidig  

 aftale fastsætte de nærmere regler for anvendelsen af bestemmelserne i denne  

 artikel.
 4. I denne artikel betyder udtrykket »skatter« de af  

 overenskomsten omfattede skatter, herunder alle dermed forbundne renter og  

 straftillæg.
Artikel 28 Medlemmer af diplomatiske og konsulære repræsentationer Intet i denne overenskomst berører de skattemæssige begunstigelser, som  

 medlemmer af diplomatiske eller konsulære repræsentationer måtte nyde i kraft  

 af folkerettens almindelige regler eller i henhold til særlige aftaler.
Artikel 29 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til enhver del af det til de kontraherende stater hørende  

 område, som specielt er holdt uden for denne overenskomsts anvendelse eller  

 til enhver stat eller ethvert område, for hvis internationale forbindelser  

 Danmark eller Filippinerne er ansvarlig, og som påligner skatter af  

 væsentligt samme art som de skatter, overenskomsten finder anvendelse på.  

 Enhver sådan udvidelse skal have virkning fra det tidspunkt og være  

 undergivet sådanne ændringer og betingelser, herunder betingelser vedrørende  

 opsigelse, som måtte blive fastsat og aftalt mellem de kontraherende stater i  

 noter, der skal udveksles ad diplomatisk vej, eller på enhver anden måde, der  

 er i overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 31 også - på den måde, som  

 er angivet i nævnte artikel - bringe anvendelsen af overenskomsten til ophør  

 på enhver del af det til de kontraherende stater hørende område, eller på  

 enhver stat eller på ethvert område, til hvilken den er blevet udvidet i  

 henhold til denne artikel.
Artikel 30 Ikrafttræden 1. De kontraherende staters regeringer skal give hinanden underretning,  

 når de forfatningsmæssige betingelser for overenskomstens ikrafttræden er  

 opfyldt.
 2. Overenskomsten skal træde i kraft den dag, udvekslingen af den sidste  

 af de i stykke 1 omhandlede underretninger sker, og dens bestemmelser skal  

 have virkning for så vidt angår de i denne overenskomst omfattede skatter,  

 herunder skatter indeholdt ved kilden, på indkomst betalt til  

 ikke-hjemmehørende personer for enhver skattepligtsperiode, der begynder den  

 1. januar eller senere, og som følger umiddelbart efter det år, i hvilket  

 udvekslingen af ratifikationsinstrumenterne har fundet sted.
 3. Den mellem Danmark og Filippinerne indgåede overenskomst til undgåelse  

 af dobbeltbeskatning og forhindring af beskatningsunddragelse for så vidt  

 angår indkomstskatter og formueskatter, der blev undertegnet i Manila den 16.  

 december 1966, skal ophøre at have virkning fra den dato, på hvilken denne  

 overenskomst får virkning i overensstemmelse med bestemmelserne i stykke 2.
Artikel 31 Opsigelse Denne overenskomst skal forblive i kraft, indtil den opsiges af en  

 kontraherende stat.
Hver af de kontraherende stater kan opsige overenskomsten  

 ved ad diplomatisk vej at give skriftlig meddelelse om opsigelsen mindst 6  

 måneder før udgangen af ethvert kalenderår, som følger efter et tidsrum af 5  

 år fra det år, hvor overenskomsten er trådt i kraft.
I så fald skal  

 overenskomsten ophøre at have virkning for så vidt angår indkomstskatter,  

 herunder skatter indeholdt ved kilden på indkomst, der betales til  

 ikke-hjemmehørende personer, for den skattepligtsperiode, som følger  

 umiddelbart efter det år, i hvilket meddelelsen om opsigelsen er givet, og  

 følgende skattepligtsperioder.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne overenskomst.
 Udfærdiget i to eksemplarer i København, den 30. juni 1995, på engelsk.
For Kongeriget Danmarks regering Peter Loft For Republikken Filippinernes regering Liwayway Vinzons-Chato Oprindeligt fremsat forslag § 1. Overenskomst af 30. juni 1995 mellem Kongeriget Danmarks  

 Regering og Republikken Filippinernes Regering til undgåelse af  

 dobbeltbeskatning og forhindring af skatteunddragelse for så vidt angår  

 indkomstskatter kan tiltrædes på Danmarks vegne.
Overenskomsten er optaget  

 som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 30, stk. 1 og 2.
 Stk. 3. Den mellem Danmark og Filippinerne indgåede overenskomst  

 til undgåelse af dobbeltbeskatning og forhindring af beskatningsunddragelse  

 for så vidt angår indkomstskatter og formueskatter, der blev undertegnet i  

 Manila den 16. december 1966, skal ophøre at have virkning i overensstemmelse  

 med artikel 30, stk. 3.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Overenskomst mellem Kongeriget Danmarks regering og Republikken Filippinernes regering til undgåelse af dobbeltbeskatning og forhindring af skatteunddragelse for  

 så vidt angår indkomstskatter Kongeriget Danmarks regering og Republikken  

 Filippinernes regering, der ønsker at afslutte en overenskomst til undgåelse  

 af dobbeltbeskatning og forhindring af skatteunddragelse, for så vidt angår  

 indkomstskatter, er blevet enige om følgende:
Oversættelse OVERENSKOMST MELLEM KONGERIGET DANMARK OG REPUBLIKKEN FILIPPINERNE TIL UNDGÅELSE AF  

 DOBBELTBESKATNING OG FORHINDRING AF SKATTEUNDDRAGELSE FOR SÅ VIDT ANGÅR  

 INDKOMSTSKATTER Artikel 1 De af overenskomsten omfattede personer 1. Denne overenskomst skal finde anvendelse på personer, der er  

 hjemmehørende i en af eller begge de kontraherende stater.
2. Intet i denne overenskomst skal kunne fortolkes således, at det  

 forhindrer Filippinerne i at beskatte deres i Danmark hjemmehørende  

 statsborgere i overensstemmelse med den på tidspunktet for indgåelsen af  

 denne overenskomst gældende filippinske lovgivning.
Der skal imidlertid ikke  

 indrømmes creditlempelse for skatter, som er betalt i medfør af foranstående.
Artikel 2 De af overenskomsten omfattede skatter 1. Denne overenskomst skal finde anvendelse på indkomstskatter, der  

 pålignes på vegne af en kontraherende stat, uden hensyn til hvordan de  

 opkræves.
 I Danmark skal denne overenskomst dog også finde anvendelse på  

 indkomstskatter, der pålignes på vegne af politiske underafdelinger eller  

 lokale myndigheder.
 2. Som indkomstskatter skal anses alle skatter, der pålignes hele  

 indkomsten, eller dele af indkomsten, herunder skatter af fortjeneste ved  

 afhændelse af rørlig formue eller fast ejendom, såvel som indkomstskatter på  

 formueforøgelse.
 3. De gældende skatter, på hvilke overenskomsten skal finde anvendelse, er  

 især:
 a) I Danmark:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; (iv) skatter i henhold til kulbrinteskatteloven; (herefter omtalt som »dansk skat«).
 b) I Filippinerne:
Indkomstskatten i henhold til »Title II« og skatter på  

 børstransaktioner i henhold til sektion 124 - A i »the National Internal  

 Revenue Code of the Republik of the Philippines« (den filippinske  

 indkomstskattelov) og i »Presidential Decree« nr. 87 (The Oil  

 Exploration and Development Act of 1972) (Lov om olieefterforskning og  

 olieudvinding fra 1972) med senere ændringer; (herefter omtalt som »filippinsk skat«).
4. Overenskomsten skal også finde anvendelse på skatter af samme eller  

 væsentligt samme art, der efter datoen for overenskomstens underskrivelse  

 pålignes som tillæg til eller i stedet for de gældende skatter.
De kompetente  

 myndigheder i de kontraherende stater skal underrette hinanden om væsentlige  

 ændringer, som er foretaget i deres respektive skattelove.
Artikel 3 Almindelige definitioner 1. Medmindre andet fremgår af sammenhængen, har følgende udtryk i denne  

 overenskomst den nedenfor angivne betydning:
a) udtrykkene »en kontraherende stat« og »den anden  

 kontraherende stat« betyder Danmark eller Filippinerne, alt efter  

 sammenhængen; b) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomster på havbunden  

 eller i dens undergrund og de overliggende vande og med hensyn til andre  

 aktiviteter med henblik på økonomisk efterforskning og udnyttelse af området;  

 udtrykket omfatter ikke Færøerne og Grønland; c) udtrykket »Filippinerne« henviser, i overensstemmelse med  

 dets forfatning og lovgivning, til den filippinske republiks område, herunder  

 tilstødende og sådanne andre områder, hvor republikken har  

 suverænitetsrettigheder og andre rettigheder i overensstemmelse med  

 international ret; d) udtrykket »person« omfatter en fysisk person, et selskab og  

 enhver anden sammenslutning, som ifølge den gældende skattelov i den  

 pågældende kontraherende stat behandles som en skattepligtig sammenslutning; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; g) udtrykket »international trafik« betyder enhver transport med  

 et skib eller luftfartøj, der anvendes af et foretagende, hvis virkelige  

 ledelse har sit sæde i en kontraherende stat, bortset fra tilfælde, hvor  

 skibet eller luftfartøjet udelukkende anvendes mellem steder i den anden  

 kontraherende stat; h) udtrykket »kompetent myndighed« betyder:
(i) I Danmark: Skatteministeren eller hans befuldmægtigede stedfortræder; (ii) I Filippinerne: Finansministeren eller hans befuldmægtigede  

 stedfortræder; i) udtrykket »statsborger« betyder:
(i) enhver fysisk person, der har indfødsret i en kontraherende stat; (ii) enhver juridisk person, ethvert interessentskab og enhver forening,  

 som blev dannet i henhold til, eller består i kraft af, den gældende  

 lovgivning i en kontraherende stat.
 2. Ved anvendelsen af overenskomsten til enhver tid af en kontraherende  

 stat skal ethvert udtryk, som ikke er defineret deri, medmindre andet følger  

 af sammenhængen, tillægges den betydning, som det har på dette tidspunkt i  

 henhold til denne stats lovgivning om de skatter, på hvilke overenskomsten  

 finder anvendelse, idet enhver betydning i de skattelove, der anvendes i  

 denne stat, skal gå forud for den betydning, dette udtryk måtte være tillagt  

 i denne stats anden lovgivning.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold til  

 lovgivningen i denne stat er skattepligtig der på grund af bopæl, hjemsted,  

 ledelsens sæde eller ethvert andet kriterium af lignende karakter.
Men dette  

 udtryk omfatter ikke en person, som er skattepligtig i denne stat udelukkende  

 af indkomst fra kilder i denne stat.
 2. I tilfælde hvor en fysisk person efter bestemmelserne i stykke 1 er  

 hjemmehørende i begge de kontraherende stater, skal hans status bestemmes  

 efter følgende regler:
a) han skal anses for kun at være hjemmehørende i den stat, hvor han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for kun at være hjemmehørende i den stat,  

 hvor han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for kun at være  

 hjemmehørende i den stat, hvor han er statsborger; d) hvis han er statsborger i begge stater eller i ingen af dem, skal de  

 kompetente myndigheder i de kontraherende stater afgøre spørgsmålet ved  

 gensidig aftale.
3. I tilfælde hvor en ikke-fysisk person efter bestemmelserne i stykke 1  

 er hjemmehørende i begge kontraherende stater, skal de kontraherende staters  

 kompetente myndigheder bestræbe sig på at afgøre spørgsmålet ved gensidig  

 aftale og fastsætte, hvordan overenskomsten skal anvendes for en sådan  

 persons vedkommende.
Hvor der ikke foreligger en sådan aftale, skal personen,  

 ved anvendelsen af denne overenskomst, i hver af de kontraherende stater ikke  

 anses for at være hjemmehørende i den anden kontraherende stat.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; f) en mine, en olie- eller gaskilde, et stenbrud eller ethvert andet sted,  

 hvor forundersøgelser, efterforskning eller udvinding af naturforekomster  

 foretages; g) et bygnings-, anlægs-, samle- eller monteringsarbejde eller en  

 tilsynsførende virksomhed i landet i forbindelse hermed, men kun såfremt  

 sådant arbejde eller virksomhed strækker sig over en periode på 183 dage  

 eller mere; h) et foretagendes levering af tjenesteydelser, herunder tjenesteydelser  

 af rådgivende art, gennem ansatte eller andet personale, som er antaget af  

 foretagendet til det formål, men kun, hvor virksomhed af den omhandlede art  

 vedvarer (i forbindelse med samme eller et dermed forbundet projekt) i det  

 pågældende land i en eller flere perioder, som tilsammen overstiger 183 dage  

 inden for en 12-måneders periode; i) en boreplatform, hvis dens virksomhed udføres i en eller flere  

 perioder, som overstiger 365 dage i nogen 18-måneders periode.
 3. Uanset de foregående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende med henblik på oplagring,  

 udstilling eller udlevering af varer tilhørende foretagendet; b) opretholdelsen af et varelager tilhørende foretagendet udelukkende med  

 henblik på oplagring, udstilling eller udlevering; c) opretholdelsen af et varelager tilhørende foretagendet udelukkende med  

 henblik på forarbejdning hos et andet foretagende; d) opretholdelsen af et fast forretningssted udelukkende med henblik på at  

 foretage indkøb af varer eller indsamle oplysninger til foretagendet; e) opretholdelsen af et fast forretningssted udelukkende med henblik på at  

 udøve enhver anden virksomhed for foretagendet af forberedende eller  

 hjælpende karakter; f) opretholdelsen af et fast forretningssted udelukkende for at udøve en  

 kombination af de i litra a-e nævnte former for virksomhed, forudsat at det  

 faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 4. I tilfælde hvor en person (der ikke er en sådan uafhængig repræsentant  

 som omhandlet i stykke 5) i en kontraherende stat handler på vegne af et  

 foretagende i den anden kontraherende stat, skal dette foretagende anses for  

 at have et fast driftssted i førstnævnte stat, hvis en sådan person:
a) har og sædvanligvis udøver en fuldmagt i denne stat til at indgå  

 aftaler på foretagendets vegne, medmindre hans virksomhed er begrænset til at  

 købe varer for foretagendet; eller b) ikke har sådan fuldmagt, men sædvanligvis opretholder et varelager i  

 den førstnævnte stat, hvorfra han regelmæssigt leverer varer på foretagendets  

 vegne.
5. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller enhver anden uafhængig repræsentant,  

 forudsat at sådanne personer handler inden for rammerne af deres sædvanlige  

 erhvervsvirksomhed.
I tilfælde, hvor en sådan repræsentant udfører  

 virksomheden udelukkende eller næsten udelukkende på foretagendets vegne og  

 dette indebærer en fuldmagt til at indgå aftaler i foretagendets navn, skal  

 han ikke anses for at være en uafhængig repræsentant i dette stykkes  

 betydning.
 6. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som udøver  

 erhvervsvirksomhed i denne anden stat (enten gennem et fast driftssted eller  

 på anden måde), skal ikke i sig selv medføre, at det ene selskab anses for et  

 fast driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvor den pågældende ejendom  

 er beliggende.
Udtrykket skal i alle tilfælde omfatte tilbehør til fast  

 ejendom, besætning og redskaber, der anvendes i land- og skovbrug,  

 rettigheder på hvilke civilretten om fast ejendom finder anvendelse, brugsret  

 til fast ejendom samt rettigheder til variable eller faste ydelser, der  

 betales for udnyttelsen af, eller retten til at udnytte mineralforekomster,  

 kilder og andre naturforekomster.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller benyttelse i enhver anden form af  

 fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende stat,  

 kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Hvis foretagendet driver sådan erhvervsvirksomhed, kan  

 foretagendets fortjeneste beskattes i den anden stat, men kun den del deraf,  

 som kan henføres til a) dette faste driftssted; eller b) varesalg inden for denne anden kontraherende stat, hvis varerne er af  

 samme eller lignende art som de, der sælges gennem dette faste driftssted.
 Bestemmelserne i litra b) skal ikke finde anvendelse i tilfælde, hvor  

 foretagendet godtgør, at dette faste driftssted ikke med rimelighed kunne  

 have foretaget et sådant salg.
 2. Medmindre bestemmelserne i stykke 3 medfører andet, skal der i  

 tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, i hver kontraherende stat til dette faste driftssted  

 henføres den fortjeneste, som det kunne forventes at have opnået, hvis det  

 havde været et frit og uafhængigt foretagende, der udøvede den samme eller  

 lignende virksomhed på samme eller lignende vilkår, og som under fuldstændigt  

 frie forhold gjorde forretninger med det foretagende, hvis faste driftssted  

 det er.
 3. Ved ansættelsen af et fast driftssteds fortjeneste skal det være  

 tilladt at fradrage omkostninger, som er afholdt for det faste driftssted,  

 herunder generalomkostninger afholdt til ledelse og administration, enten i  

 den stat, hvor det faste driftssted er beliggende, eller andre steder.
 4. Hvis det har været sædvane i en kontraherende stat at ansætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 ansætte den skattepligtige fortjeneste på grundlag af en sådan sædvanemæssig  

 fordeling; den valgte fordelingsmetode skal imidlertid være sådan, at  

 resultatet bliver i overensstemmelse med de principper, der er fastlagt i  

 denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, ansættes efter samme metode år for år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde hvor fortjenesten omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
 8. Ved anvendelsen af denne overenskomst skal indkomst, oppebåret ved  

 udlejning af containere (herunder anhængere, pramme og lignende udstyr til  

 transport af containere), hvadenten tilknyttet national eller international  

 trafik, behandles i overensstemmelse med bestemmelserne i denne artikel.
Artikel 8 Skibs- og luftfart 1. Fortjeneste, som et foretagende, hvis virkelige ledelse har sit sæde i  

 en kontraherende stat, oppebærer ved drift af skibe eller luftfartøjer i  

 international trafik, skal beskattes i denne stat.
2. Uanset bestemmelserne i stykke 1 kan fortjeneste, der hidrører fra  

 kilder i en kontraherende stat og som oppebæres af et foretagende i den anden  

 kontraherende stat ved drift af skibe eller luftfartøjer i international  

 trafik, beskattes i den førstnævnte stat, men den pålignede skat må ikke  

 overstige det mindste beløb af a) halvanden pct. af bruttoindtægten oppebåret fra kilder i denne stat;  

 eller b) den mindst sats, som kan pålægges fortjeneste af samme art, oppebåret  

 under lignende omstændigheder af en person, der er hjemmehørende i en tredje  

 stat.
 3. Fortjeneste oppebåret af en person, der er hjemmehørende i en  

 kontraherende stat, ved transport af forsyninger eller personel til et sted  

 eller mellem steder, hvor virksomhed udenfor kysten i forbindelse med  

 efterforskning og udnyttelse af havbunden og dens undergrund samt disses  

 naturforekomster foretages i en kontraherende stat, eller ved drift af  

 bugserbåde og andre fartøjer, der benyttes ved sådan virksomhed, kan  

 beskattes i den kontraherende stat, hvori foretagendets virkelige ledelse har  

 sit sæde.
 Sådan fortjeneste, der opstår i Filippinerne kan dog også beskattes i  

 Filippinerne, men den pålignede skat må ikke overstige det mindste beløb af:
(i) 8 pct. af det modtagne bruttobeløb; eller (ii) den mindste filippinske skattesats, som pålægges sådan fortjeneste,  

 der under lignende omstændigheder oppebæres af et foretagende i en tredje  

 stat.
 4. Hvis den virkelige ledelse for et foretagende, der driver  

 skibsfartsvirksomhed, har sit sæde om bord på et skib, skal den anses for at  

 have sit sæde i den kontraherende stat, hvor skibet har sit hjemsted, eller,  

 hvis et sådant ikke findes, i den kontraherende stat, hvor skibets reder er  

 hjemmehørende.
 5. Bestemmelserne i stykke 1 og 2 skal også finde anvendelse på  

 fortjeneste ved deltagelse i en pool, et forretningsfællesskab eller en  

 international driftsorganisation.
 6. Med hensyn til fortjeneste, som oppebæres af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stykke 1 og 5 kun finde anvendelse på den del af  

 fortjenesten, som svarer til den andel i dette konsortium, der ejes af Det  

 danske Luftfartsselskab (DDL), den danske partner i Scandinavian Airlines  

 System (SAS).
Artikel 9 Forbundne foretagender 1. I tilfælde hvor a) et foretagende i en kontraherende stat direkte eller indirekte har del  

 i ledelsen af, kontrollen med eller kapitalen i et foretagende i den anden  

 kontraherende stat, eller b) de samme personer direkte eller indirekte har del i ledelsen af,  

 kontrollen med eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som ville være tilfaldet et af disse  

 foretagender, hvis disse vilkår ikke havde foreligget, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde hvor en kontraherende stat til et foretagendes fortjeneste i  

 denne stat medregner - og i overensstemmelse hermed beskatter - fortjeneste,  

 som et foretagende i den anden kontraherende stat er blevet beskattet af i  

 denne anden stat, og den således medregnede fortjeneste er fortjeneste, som  

 ville være tilfaldet foretagendet i den førstnævnte stat, hvis vilkårene, der  

 var aftalt mellem de to foretagender, havde været de samme, som ville have  

 været aftalt mellem uafhængige foretagender, skal denne anden stat foretage  

 en behørig regulering af det skattebeløb, som er beregnet der af  

 fortjenesten.
Ved fastsættelsen af sådan regulering skal der tages skyldigt  

 hensyn til de øvrige bestemmelser i denne overenskomst, og de kompetente  

 myndigheder i de kontraherende stater skal om nødvendigt rådføre sig med  

 hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 hvor det selskab, der udbetaler udbyttet, er hjemmehørende, og i henhold til  

 lovgivningen i denne stat, men hvis den retmæssige ejer af udbyttet er  

 hjemmehørende i den anden kontraherende stat, må den pålagte skat ikke  

 overstige:
a) 10 pct. af bruttobeløbet af udbyttet, hvis den retmæssige ejer er et  

 selskab (bortset fra et interessentskab), der direkte ejer mindst 25 pct. af  

 kapitalen i det selskab, som udbetaler udbyttet; b) 15 pct. af bruttobeløbet af udbyttet i alle andre tilfælde.
 De kompetente myndigheder i de kontraherende stater kan ved gensidig  

 aftale fastsætte de nærmere regler for gennemførelsen af disse begrænsninger.
 Dette stykke skal ikke berøre adgangen til at beskatte selskabet af den  

 fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier eller andre rettigheder, der ikke er gældsfordringer, og som giver ret  

 til andel i fortjeneste, såvel som indkomst af andre selskabsrettigheder, der  

 er undergivet samme skattemæssige behandling som indkomst af aktier i henhold  

 til lovgivningen i den stat, hvor det selskab, der foretager udlodningen, er  

 hjemmehørende.
4. Bestemmelserne i stykke 1 og 2 skal ikke finde anvendelse, hvis  

 udbyttets retmæssige ejer, der er hjemmehørende i en kontraherende stat,  

 driver erhvervsvirksomhed gennem et fast driftssted, der er beliggende i den  

 anden kontraherende stat, hvor det selskab, der udbetaler udbyttet, er  

 hjemmehørende, eller udøver frit erhverv i denne anden stat fra et der  

 beliggende fast sted, og den aktiebesiddelse, som ligger til grund for  

 udbetalingen af udbyttet, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
 5. I tilfælde hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller medmindre den aktiebesiddelse, som ligger til grund  

 for udbetalingen af udbyttet, har direkte forbindelse med et fast driftssted  

 eller et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på selskabets ikke-udloddede  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst, der  

 hidrører fra denne anden stat.
6. Intet i denne artikel skal forhindre nogen af de kontraherende stater  

 i, udover selskabsskatten, at påligne skat på overførsel af fortjeneste fra  

 en filial til dens hovedkontor, forudsat at den således pålignede skat ikke  

 overstiger 10 pct. af det overførte beløb.
Hvis der i en overenskomst til  

 undgåelse af dobbeltbeskatning, indgået efter tidspunktet for undertegnelsen  

 af denne overenskomst af en af de kontraherende stater med en tredje stat,  

 findes en bestemmelse, som udelukker nogen indkomstart, omfattet af artikel 8  

 i denne overenskomst, fra den skat, som omhandles i dette stykke, eller som  

 sætter satsen ned til mindre end 10 pct., skal sådan udelukkelse eller lavere  

 sats automatisk finde anvendelse mellem Danmark og Filippinerne.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne renter kan imidlertid også beskattes i den kontraherende stat,  

 hvorfra de hidrører, og i henhold til lovgivningen i denne stat, men hvis den  

 retmæssige ejer af renterne er hjemmehørende i den anden kontraherende stat,  

 må den således opkrævede skat ikke overstige 10 pct. af renternes  

 bruttobeløb.
 De kontraherende staters kompetente myndigheder kan ved gensidig aftale  

 fastsætte de nærmere regler for gennemførelsen af denne begrænsning.
 3. Uanset bestemmelserne i stykke 1 og 2 skal renter, der hidrører fra en  

 kontraherende stat og betales med hensyn til et lån ydet af, garanteret eller  

 sikret af regeringen i den anden kontraherende stat, nationalbanken i denne  

 anden stat eller enhver styrelse eller ethvert organ (herunder et  

 kreditinstitut), der ejes eller kontrolleres af denne regering, være fritaget  

 fra skat i den førstnævnte stat.
4. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i denne artikel.
5. Bestemmelserne i stykke 1 og 2 skal ikke finde anvendelse, hvis  

 renternes retmæssige ejer, der er hjemmehørende i en kontraherende stat,  

 driver erhvervsvirksomhed i den anden kontraherende stat, hvorfra renten  

 hidrører, gennem et der beliggende fast driftssted eller udøver frit erhverv  

 i denne anden stat fra et der beliggende fast sted, og den fordring, som  

 ligger til grund for den udbetalte rente, har direkte forbindelse med et  

 sådant fast driftssted eller fast sted.
I så fald skal bestemmelserne i  

 henholdsvis artikel 7 eller artikel 14 finde anvendelse.
 6. Renter skal anses for at være hidrøre fra en kontraherende stat, når  

 den, der betaler renten, er denne stat selv, en politisk underafdeling eller  

 en lokal myndighed deraf eller en person, som er hjemmehørende i denne stat.  

 I tilfælde, hvor personen, der betaler renterne, uanset om han er  

 hjemmehørende i en kontraherende stat eller ej, i en kontraherende stat har  

 et fast driftssted eller fast sted i forbindelse med hvilket den gæld, hvoraf  

 renterne betales, er stiftet, og sådanne renter bæres af et sådant fast  

 driftssted eller fast sted, skal renterne dog anses for at hidrøre fra den  

 stat, hvori det faste driftssted eller faste sted er beliggende.
7. I tilfælde hvor en særlig forbindelse mellem den, der betaler renten,  

 og den retmæssige ejer, eller mellem disse og en tredje person, har bevirket,  

 at renten set i forhold til den gældsfordring, for hvilken den er betalt,  

 overstiger det beløb, som ville være blevet aftalt mellem skyldneren og den  

 retmæssige ejer, hvis den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Royaltybeløbene kan imidlertid også beskattes i den kontraherende stat,  

 hvorfra de hidrører, og i henhold til lovgivningen i denne stat, men den  

 skat, der pålignes, må ikke overstige 15 pct. af bruttobeløbet af royalties.
 De kompetente myndighederne i de kontraherende stater kan ved gensidig  

 aftale fastsætte de nærmere regler for gennemførelsen af denne begrænsning.
 3. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk, eller videnskabeligt  

 arbejde, herunder spillefilm og film og bånd til brug for fjernsyns- eller  

 radioudsendelser, ethvert patent, varemærke, mønster eller model, tegning,  

 hemmelig formel eller fremstillingsmetode, eller for oplysninger om  

 industrielle, kommercielle eller videnskabelige erfaringer, og for  

 anvendelsen af, eller retten til at anvende, industrielt, kommercielt eller  

 videnskabeligt udstyr i forbindelse dermed.
4. Bestemmelserne i stykke 1 og 2 skal ikke finde anvendelse, hvis  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller det formuegode, som ligger til grund for de udbetalte  

 royalties, har direkte forbindelse med et sådant fast driftssted eller fast  

 sted.
I så fald skal bestemmelserne i henholdsvis artikel 7 (Fortjeneste ved  

 erhvervsvirksomhed) eller artikel 14 (Frit erhverv) finde anvendelse.
5. Royalties skal anses for at hidrøre fra en kontraherende stat, hvis de  

 betales af denne stat selv, af en af dens politiske underafdelinger, en lokal  

 myndighed deri, eller af en person, der er hjemmehørende i denne stat.
I  

 tilfælde, hvor den person, der betaler royaltybeløbet, hvad enten han er  

 hjemmehørende i en kontraherende stat eller ej, har et fast driftssted eller  

 et fast sted i en kontraherende stat, i forbindelse med hvilket den  

 forpligtelse, der ligger til grund for royaltybetalingen, er indgået, og  

 sådan royalty afholdes af dette faste driftssted eller faste sted, skal  

 sådant royaltybeløb anses for at hidrøre fra den kontraherende stat, hvori  

 det faste driftssted eller det faste sted er beliggende.
6. I tilfælde hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når der tages hensyn til den  

 anvendelse, rettighed eller oplysning, for hvilken de er betalt, overstiger  

 det beløb, som ville være blevet aftalt mellem skyldneren og modtageren, hvis  

 den nævnte forbindelse ikke havde foreligget, skal bestemmelserne i denne  

 artikel alene finde anvendelse på det sidstnævnte beløb.
I så fald skal det  

 overskydende beløb kunne beskattes i overensstemmelse med lovgivningen i hver  

 af de kontraherende stater under hensyntagen til de øvrige bestemmelser i  

 denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afståelse af fast ejendom, som omhandlet i artikel 6, og  

 som er beliggende i den anden kontraherende stat, kan beskattes i denne anden  

 stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste ved afhændelse af skibe eller luftfartøjer, der anvendes i  

 international trafik, eller af rørlig formue, som er knyttet til driften af  

 sådanne skibe eller luftfartøjer kan kun beskattes i den kontraherende stat,  

 hvor foretagendets virkelige ledelse har sit sæde.
4. Fortjeneste ved afhændelse af andele i et selskab, hvis aktiver  

 hovedsageligt består af fast ejendom beliggende i en kontraherende stat, kan  

 beskattes i denne stat.
Fortjeneste ved afhændelse af en andel i et  

 interessentskab eller en trust, hvis aktiver hovedsagelig består af fast  

 ejendom beliggende i en kontraherende stat, kan beskattes i denne stat.
 5. Fortjeneste ved afhændelse af alle andre aktiver end de, som er  

 omhandlet i stykke 1, 2, 3 og 4, kan kun beskattes i den kontraherende stat,  

 hvor afhænderen er hjemmehørende.
 6. Med hensyn til kapitalgevinster, som erhverves af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stykke 3 kun finde anvendelse på den del af  

 kapitalgevinsterne, som svarer til den andel i dette konsortium, der ejes af  

 Det Danske Luftfartsselskab (DDL), den danske partner i Scandinavian Airlines  

 System (SAS).
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne stat.
En sådan indkomst kan imidlertid  

 beskattes i den anden kontraherende stat, såfremt:
a) han har et fast sted, som til stadighed står til rådighed for ham i  

 denne anden kontraherende stat med henblik på udøvelse af hans virksomhed,  

 men kun den del af indkomsten, som kan henføres til dette faste sted; eller b) han opholder sig i denne anden stat i en eller flere perioder, der  

 sammenlagt udgør 183 dage i nogen 12-måneders periode.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannelsesmæssig eller  

 undervisningsmæssig virksomhed samt selvstændig virksomhed som læge, advokat,  

 ingeniør, arkitekt, tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18, 19, 20 og 21 medfører  

 andet, kan gage, løn og andet lignende vederlag for personligt arbejde i  

 tjenesteforhold, som oppebæres af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold udført i den anden kontraherende stat, kun beskattes i den  

 førstnævnte stat, hvis:
a) modtageren opholder sig i den anden stat i en eller flere perioder, der  

 tilsammen ikke overstiger 183 dage i nogen 12-måneders periode; og b) vederlaget betales af eller for en arbejdsgiver, der er hjemmehørende i  

 den førstnævnte stat; og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foregående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik af et foretagende i en  

 kontraherende stat, kun beskattes i den kontraherende stat, hvor modtageren  

 er hjemmehørende.
 4. Gage, løn og andet lignende vederlag, som oppebæres af en person, der  

 er hjemmehørende i en kontraherende stat, for personligt arbejde udført om  

 bord på et skib eller luftfartøj, der anvendes til transport af forsyninger  

 eller mandskab til et sted eller mellem steder i en kontraherende stat, hvor  

 der udføres aktiviteter i forbindelse med efterforskning og udnyttelse af  

 naturforekomster på havbunden og i dens undergrund, eller for personligt  

 arbejde udført om bord på bugserbåde eller andre hjælpefartøjer ved sådan  

 virksomhed, kan beskattes i den kontraherende stat, hvor foretagendets  

 virkelige ledelse har sit sæde.
 Sådan gage, løn og lignende vederlag oppebåret i en kontraherende stat kan  

 imidlertid også beskattes i denne stat, men den skat, der pålignes, må ikke  

 overstige 15 pct. af det modtagne beløb.
 5. I tilfælde hvor en person, der er hjemmehørende i Danmark, modtager  

 vederlag for personligt arbejde udført på et af Scandinavian Airlines System  

 (SAS) i international trafik drevet luftfartøj, kan et sådant vederlag kun  

 beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen for et selskab, der er hjemmehørende i den anden kontraherende  

 stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker eller som sportsudøver, ved virksomhed i denne egenskab i den  

 anden kontraherende stat, beskattes i denne anden stat.
 2. I tilfælde hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst uanset bestemmelserne i artiklerne 7, 14 og 15 beskattes i den  

 kontraherende stat, hvor kunstnerens eller sportsudøverens virksomhed finder  

 sted.
 3. Bestemmelserne i stykke 1 og 2 skal ikke finde anvendelse på indkomst  

 oppebåret ved virksomhed udøvet i en kontraherende stat af kunstnere eller  

 sportsfolk, hvis opholdet i denne stat væsentligt er støttet af offentlige  

 midler fra den anden kontraherende stat eller en politisk underafdeling eller  

 lokal myndighed heraf.
Artikel 18 Pensioner og lignende betalinger 1. Medmindre bestemmelserne i artikel 19, stykke 2, (Offentligt hverv)  

 medfører andet, kan pensioner og andre lignende vederlag, der udbetales for  

 tidligere tjenesteydelser til en person, der er hjemmehørende i en  

 kontraherende stat, kun beskattes i denne stat.
 2. Uanset bestemmelserne i stykke 1 kan betalinger, som en fysisk person,  

 der er hjemmehørende i en kontraherende stat, modtager i medfør af  

 sociallovgivningen i den anden kontraherende stat, kun beskattes i denne  

 anden stat.
 3. Uanset bestemmelserne i stykke 1 i denne artikel skal ingen af de  

 kontraherende stater fratages retten til at beskatte sine egne statsborgere.
Artikel 19 Offentligt hverv 1. a) Gage, løn og andet lignende vederlag, undtagen pensioner, der  

 udbetales af en kontraherende stat, dens politiske underafdelinger eller  

 lokale myndigheder til en fysisk person for udførelse af hverv for denne  

 stat, dens underafdelinger eller myndigheder, kan kun beskattes i denne stat.
 b) Sådan gage, løn og andet lignende vederlag kan imidlertid kun beskattes  

 i den anden kontraherende stat, hvis hvervet er udført i denne stat, og den  

 pågældende er en i denne stat hjemmehørende, som:
(i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. a) Enhver pension, som udbetales af en kontraherende stat, dens  

 politiske underafdelinger eller lokale myndigheder - eller af midler  

 tilvejebragt af disse - til en fysisk person for udførelse af hverv for denne  

 stat, underafdeling eller myndighed, kan kun beskattes i denne stat.
 b) En sådan pension kan imidlertid kun beskattes i den anden kontraherende  

 stat, hvis modtageren er hjemmehørende og statsborger i denne stat.
 3. Bestemmelserne i artiklerne 15, 16 og 18 skal finde anvendelse på gage,  

 løn og andet lignende vederlag samt pensioner, der udbetales for hverv i  

 forbindelse med erhvervsvirksomhed, der drives af en kontraherende stat, en  

 politisk underafdeling eller en lokal myndighed.
Artikel 20 Professorer og lærere 1. Vederlag, som en professor eller en lærer, der er hjemmehørende i en af  

 de kontraherende stater, og som opholder sig i den anden kontraherende stat i  

 et tidsrum af ikke over 2 år, for at undervise eller udføre videregående  

 studier eller forskning ved et universitet, kollegium, skole eller anden  

 undervisningsanstalt, modtager for udøvelsen af sådan virksomhed, kan kun  

 beskattes i den førstnævnte stat.
 2. Denne artikel skal ikke finde anvendelse på vederlag, som en professor  

 eller en lærer modtager for udøvelse af forskning, hvis forskningen  

 hovedsageligt udføres til fordel for en bestemt person eller bestemte  

 personer.
Artikel 21 Studerende og praktikanter En fysisk person, som var hjemmehørende i en kontraherende stat  

 umiddelbart før han besøger den anden kontraherende stat, og som midlertidigt  

 opholder sig i denne stat som studerende ved et universitet, kollegium eller  

 anden lignende undervisningsanstalt, eller for som praktikant at modtage  

 forretningsmæssig, faglig eller teknisk uddannelse, skal være fritaget for  

 beskatning i denne anden stat:
a) af alle beløb, som han modtager fra udlandet til sit underhold eller  

 oplæring, og b) for et tidsrum af sammenlagt ikke over 2 år fra datoen for hans første  

 ankomst, af ethvert vederlag for tjeneste udøvet i denne anden stat, forudsat  

 at sådan tjeneste udføres i forbindelse med eller i tilknytning til hans  

 oplæring, og at vederlaget for denne tjeneste er nødvendig som supplement til  

 de midler, som han har til rådighed til sit underhold.
Artikel 22 Andre indkomster 1. Indkomster, der oppebæres af en person hjemmehørende i en kontraherende  

 stat, og som ikke er behandlet i de foranstående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på indkomst,  

 bortset fra indkomst af fast ejendom som defineret i artikel 6, stykke 2,  

 hvis modtageren af sådan indkomst, som er hjemmehørende i en kontraherende  

 stat, driver erhvervsvirksomhed i den anden kontraherende stat gennem et der  

 beliggende fast driftssted eller udøver frit erhverv i denne anden stat fra  

 et der beliggende fast sted, og den rettighed eller ejendom, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
 3. Indkomster, der oppebæres af en person hjemmehørende i en kontraherende  

 stat fra kilder i den anden kontraherende stat, som ikke er behandlet i de  

 foranstående artikler i denne overenskomst, kan, uanset bestemmelserne i  

 stykkerne 1 og 2, også beskattes i denne anden stat.
Artikel 23 Ophævelse af dobbeltbeskatning 1. I Danmark, i overensstemmelse med bestemmelserne og under hensyntagen  

 til begrænsningerne i den danske lovgivning, som denne fra tid til anden  

 måtte blive ændret uden at de almindelige principper heri ændres, skal  

 dobbeltbeskatning undgås på følgende måde:
a) i tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kan beskattes i  

 Filippinerne, skal Danmark indrømme fradrag i den pågældende persons  

 indkomstskat med et beløb svarende til den indkomstskat, som er betalt i  

 Filippinerne; b) fradragsbeløbet skal imidlertid ikke kunne overstige den del af  

 indkomstskatten, beregnet uden sådant fradrag, der svarer til den indkomst,  

 som kan beskattes i Filippinerne; c) i tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kun kan beskattes i  

 Filippinerne, kan Danmark medregne denne indkomst i beskatningsgrundlaget,  

 men skal i skatten af indkomsten fradrage den del af indkomstskatten, som  

 svarer til den indkomst, der hidrører fra Filippinerne; d) I tilfælde hvor et selskab, der er hjemmehørende i Filippinerne,  

 udbetaler udbytte til et selskab, der er hjemmehørende i Danmark, og som ejer  

 mindst 25 pct. af kapitalen i det selskab, der udbetaler udbyttet, skal der,  

 hvis sådant udbytte ikke er fritaget for dansk skat i overensstemmelse med  

 bestemmelserne i dansk lovgivning vedrørende skattefritagelse af udbytte, ved  

 lempelsesberegningen i henhold til litra a) og b) tages hensyn til den  

 filippinske skat, som skal erlægges af det selskab, der udbetaler udbyttet,  

 for så vidt angår den fortjeneste, hvoraf udbyttet er betalt.
 2. I Filippinerne, i overensstemmelse med bestemmelserne og under  

 hensyntagen til begrænsningerne i den filippinske lovgivning, som denne fra  

 tid til anden måtte blive ændret uden at de almindelige principper deri  

 ændres, skal dobbeltbeskatning undgås på følgende måde:
 Skat, som i medfør af dansk lovgivning og i overensstemmelse med  

 principperne i denne overenskomst, opkræves af indkomst fra kilder i Danmark  

 ved direkte påligning eller ved indeholdelse, skal tillades fradraget i den  

 filippinske skat med forbehold af følgende begrænsninger:
(i) fradragsbeløbet for så vidt angår skatter betalt eller påløbet til  

 Danmark, skal ikke overstige den del af de skatter, der er dækket af  

 overenskomsten og i hvilke et sådant fradrag gives, som forholdsmæssigt  

 svarer til skatteyderens skattepligtige indkomst fra kilder i Danmark sat i  

 forhold til hans samlede indkomst for det samme indkomstår; og (ii) det totale fradragsbeløb skal ikke overstige den del af de skatter,  

 der er omfattet af overenskomsten, og i hvilke et sådant fradrag gives, som  

 forholdsmæssigt svarer til skatteyderens skattepligtige indkomst fra kilder  

 uden for Filippinerne sat i forhold til hans samlede skattepligtige indkomst  

 for det samme indkomstår.
I tilfælde, hvor et Filippinsk selskab direkte eller indirekte ejer mere  

 end 50 pct. af den stemmeberettigede aktiekapital i et dansk selskab, hvorfra  

 det i noget skatteår modtager udbytte, skal Filippinerne også tillade fradrag  

 for de skatter, der er betalt eller påløbet til Danmark af et dansk selskab,  

 der udbetaler et sådant udbytte, for så vidt angår den fortjeneste, hvor af  

 udbyttet er betalt.
Fradraget skal imidlertid ikke kunne overstige den del af  

 den filippinske indkomstskat, beregnet uden sådant fradrag, der  

 forholdsmæssigt falder på den indkomst, som kan beskattes i Danmark.
Artikel 24 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold,  

 særligt hvad angår skattemæssigt hjemsted, er eller måtte blive undergivet.  

 Uanset bestemmelserne i artikel 1 skal denne bestemmelse også finde  

 anvendelse på personer, der ikke er hjemmehørende i en af eller begge de  

 kontraherende stater.
 2. Statsløse personer, der er hjemmehørende i en kontraherende stat, skal  

 ikke i nogen af de kontraherende stater kunne undergives nogen beskatning  

 eller dermed forbundne krav, som er anderledes eller mere byrdefulde end den  

 beskatning og dermed forbundne krav, som statsborgere i den pågældende stat  

 under samme forhold, særligt hvad angår skattemæssigt hjemsted, er eller  

 måtte blive undergivet.
3. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den som følge af  

 ægteskabelig stilling eller forsørgerpligt over for familie indrømmer  

 personer, der er hjemmehørende inden for dens eget område.
4. Medmindre bestemmelserne i artikel 9, stykke 1, artikel 11, stykke 7,  

 eller artikel 12, stykke 6, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
På samme måde skal enhver gæld, som et foretagende i en  

 kontraherende stat har til en person hjemmehørende i den anden kontraherende  

 stat, kunne fratrækkes ved opgørelsen af et sådant foretagendes  

 skattepligtige formue under samme betingelser, som hvis gælden var blevet  

 stiftet over for en person hjemmehørende i den førstnævnte stat.
 5. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive underkastet.
 6. I denne artikel betyder udtrykket »beskatning« de skatter,  

 der er omfattet af denne overenskomst.
Artikel 25 Fremgangsmåden ved indgåelse af gensidige aftaler 1. I tilfælde hvor en person mener, at foranstaltninger truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 hvis tilfældet er omfattet af artikel 24, stykke 1, for den kompetente  

 myndighed i den af de kontraherende stater, i hvilken han er statsborger.  

 Sagen skal forelægges inden tre år fra den dag, hvor der er givet ham  

 underretning om den foranstaltning, der medfører en beskatning, som ikke er i  

 overensstemmelse med bestemmelserne i overenskomsten.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en rimelig løsning, søge at løse  

 sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de kontraherende staters  

 interne lovgivning.
3. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke er omhandlet  

 i overenskomsten.
4. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foranstående stykker.
De kompetente myndigheder skal  

 gennem forhandlinger udarbejde hensigtsmæssige bilaterale procedurer,  

 betingelser, metoder og teknikker til gennemførelse af den fremgangsmåde ved  

 indgåelse af gensidige aftaler, der er fastlagt i denne artikel.
Artikel 26 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning er i  

 overensstemmelse med denne overenskomst, specielt med hensyn til undgåelse af  

 svig eller unddragelse af sådanne skatter.
De kompetente myndigheder skal  

 gennem forhandlinger udarbejde hensigtsmæssige betingelser, metoder og  

 teknikker så vel for spørgsmålet om hvorledes en sådan udveksling skal  

 gennemføres, som for spørgsmålet om udvekslingen af oplysninger vedrørende  

 undgåelse af beskatning, hvor dette er hensigtsmæssigt.
Udvekslingen af  

 oplysninger er ikke begrænset af artikel 1. Alle oplysninger, der modtages af  

 en kontraherende stat, skal behandles som hemmelige på samme måde som  

 oplysninger, der modtages i henhold til denne stats interne lovgivning, og må  

 kun meddeles til personer eller myndigheder (herunder domstole og  

 forvaltningsmyndigheder), der er beskæftiget med påligning, opkrævning,  

 inddrivelse, retsforfølgning eller klagebehandling i forbindelse med de  

 skatter, der er omfattet af overenskomsten.
Sådanne personer eller  

 myndigheder må kun benytte oplysningerne til de nævnte formål.
De kan meddele  

 oplysningerne under offentlige retsforhandlinger eller i retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
a) at udføre forvaltningsakter, der strider mod denne stats eller den  

 anden kontraherende stats lovgivning og forvaltningspraksis; b) at meddele oplysninger, som ikke kan opnås ifølge denne stats eller den  

 anden kontraherende stats lovgivning eller normale forvaltningspraksis; c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 27 Bistand ved inddrivelse 1. De kontraherende stater skal påtage sig at yde hinanden bistand ved  

 inddrivelsen af en skatteyders skyldige skatter i det omfang, det skyldige  

 beløb er blevet endeligt fastsat i overensstemmelse med lovgivningen i den  

 kontraherende stat, der fremsætter anmodningen om bistand.
 2. I det tilfælde, hvor en kontraherende stat har fremsat anmodning om  

 inddrivelse af skatter, som af den anden kontraherende stat er blevet  

 godkendt til inddrivelse, skal sådanne skatter inddrives af denne anden stat  

 i overensstemmelse med den lovgivning, der finder anvendelse ved inddrivelse  

 af dens egne skatter, og som om de skatter, der skal inddrives, var dens egne  

 skatter.
 3. De kontraherende staters kompetente myndigheder skal ved gensidig  

 aftale fastsætte de nærmere regler for anvendelsen af bestemmelserne i denne  

 artikel.
 4. I denne artikel betyder udtrykket »skatter« de af  

 overenskomsten omfattede skatter, herunder alle dermed forbundne renter og  

 straftillæg.
Artikel 28 Medlemmer af diplomatiske og konsulære repræsentationer Intet i denne overenskomst berører de skattemæssige begunstigelser, som  

 medlemmer af diplomatiske eller konsulære repræsentationer måtte nyde i kraft  

 af folkerettens almindelige regler eller i henhold til særlige aftaler.
Artikel 29 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til enhver del af det til de kontraherende stater hørende  

 område, som specielt er holdt uden for denne overenskomsts anvendelse eller  

 til enhver stat eller ethvert område, for hvis internationale forbindelser  

 Danmark eller Filippinerne er ansvarlig, og som påligner skatter af  

 væsentligt samme art som de skatter, overenskomsten finder anvendelse på.  

 Enhver sådan udvidelse skal have virkning fra det tidspunkt og være  

 undergivet sådanne ændringer og betingelser, herunder betingelser vedrørende  

 opsigelse, som måtte blive fastsat og aftalt mellem de kontraherende stater i  

 noter, der skal udveksles ad diplomatisk vej, eller på enhver anden måde, der  

 er i overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 31 også - på den måde, som  

 er angivet i nævnte artikel - bringe anvendelsen af overenskomsten til ophør  

 på enhver del af det til de kontraherende stater hørende område, eller på  

 enhver stat eller på ethvert område, til hvilken den er blevet udvidet i  

 henhold til denne artikel.
Artikel 30 Ikrafttræden 1. De kontraherende staters regeringer skal give hinanden underretning,  

 når de forfatningsmæssige betingelser for overenskomstens ikrafttræden er  

 opfyldt.
 2. Overenskomsten skal træde i kraft den dag, udvekslingen af den sidste  

 af de i stykke 1 omhandlede underretninger sker, og dens bestemmelser skal  

 have virkning for så vidt angår de i denne overenskomst omfattede skatter,  

 herunder skatter indeholdt ved kilden, på indkomst betalt til  

 ikke-hjemmehørende personer for enhver skattepligtsperiode, der begynder den  

 1. januar eller senere, og som følger umiddelbart efter det år, i hvilket  

 udvekslingen af ratifikationsinstrumenterne har fundet sted.
 3. Den mellem Danmark og Filippinerne indgåede overenskomst til undgåelse  

 af dobbeltbeskatning og forhindring af beskatningsunddragelse for så vidt  

 angår indkomstskatter og formueskatter, der blev undertegnet i Manila den 16.  

 december 1966, skal ophøre at have virkning fra den dato, på hvilken denne  

 overenskomst får virkning i overensstemmelse med bestemmelserne i stykke 2.
Artikel 31 Opsigelse Denne overenskomst skal forblive i kraft, indtil den opsiges af en  

 kontraherende stat.
Hver af de kontraherende stater kan opsige overenskomsten  

 ved ad diplomatisk vej at give skriftlig meddelelse om opsigelsen mindst 6  

 måneder før udgangen af ethvert kalenderår, som følger efter et tidsrum af 5  

 år fra det år, hvor overenskomsten er trådt i kraft.
I så fald skal  

 overenskomsten ophøre at have virkning for så vidt angår indkomstskatter,  

 herunder skatter indeholdt ved kilden på indkomst, der betales til  

 ikke-hjemmehørende personer, for den skattepligtsperiode, som følger  

 umiddelbart efter det år, i hvilket meddelelsen om opsigelsen er givet, og  

 følgende skattepligtsperioder.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne overenskomst.
 Udfærdiget i to eksemplarer i København, den 30. juni 1995, på engelsk.
For Kongeriget Danmarks regering Peter Loft For Republikken Filippinernes regering Liwayway Vinzons-Chato Bemærkninger til lovforslaget Lovforslaget går ud på at gennemføre den nye dansk-filippinske  

 dobbeltbeskatningsoverenskomst ved lov.
Dobbeltbeskatningsoverenskomsten mellem Danmark og Filippinerne har til  

 formål at undgå international dobbeltbeskatning som følge af, at de to stater  

 beskatter samme person, herunder selskaber, af samme indkomst.
Dette sker  

 typisk, når en person, der er hjemmehørende i den ene stat, modtager indkomst  

 fra den anden stat.
Overenskomsten indeholder derfor regler, som regulerer hvilken stat, der  

 kan beskatte forskellige typer indkomst, som en person, der er hjemmehørende  

 i den ene stat (bopælsstaten), modtager fra den anden stat (kildestaten).  

 Desuden indeholder overenskomsten en bestemmelse om, hvordan bopælsstaten  

 skal ophæve dobbeltbeskatningen, når overenskomsten tillægger kildestaten  

 beskatningsretten til en given type indkomst, der beskattes i begge stater,  

 den såkaldte metodebestemmelse.
Denne bestemmelse er nødvendig som følge af,  

 at overenskomsten ikke afskærer bopælsstaten fra at medregne indkomsten i sit  

 beskatningsgrundlag.
Dobbeltbeskatningen ophæves således  

 »efterfølgende«.
 Den foreliggende overenskomst omfatter kun indkomstskatter.
 Overenskomsten omfatter bistand med oplysninger og med inddrivelse af  

 skatter.
 Den foreliggende dobbeltbeskatningsoverenskomst, der blev undertegnet i  

 København den 30. juni 1995, afløser en tidligere  

 dobbeltbeskatningsoverenskomst af 16. december 1966.
Overenskomsten af 1966 er blevet forældet på en række punkter, således at  

 den ikke længere er i overensstemmelse med den nuværende danske aftalepolitik  

 og den økonomiske udvikling,der har fundet sted i årene efter overenskomstens  

 indgåelse.
Det var derfor nødvendigt at genforhandle denne.
Den foreliggende overenskomst følger i vidt omfang det danske  

 forhandlingsoplæg, der, bortset fra bestemmelserne om renter og pensioner,  

 baserer sig på den model for dobbeltbeskatningsaftaler, der er udarbejdet af  

 OECD, i det følgende kaldet OECD-modellen.
Overenskomsten rummer dog også  

 visse elementer fra den model, der er udarbejdet af FN, som model for  

 overenskomster indgået mellem industrilande og udviklingslande, i det  

 følgende kaldet FN-modellen.
 De tilfælde, hvor der er væsentlige afvigelser fra modellerne, er nøjere  

 omtalt under gennemgangen af indholdet af den nye  

 dobbeltbeskatningsoverenskomst.
Overenskomstens lempelsesprincip er ordinær kredit, hvilket fremgår af  

 bestemmelsen i artikel 23, den såkaldte metodebestemmelse.
Dette vil sige, at  

 i de tilfælde, hvor Danmark som bopælsstat skal lempe i dansk skat for  

 filippinsk skat, sker lempelsen ved, at den filippinske skat fratrækkes i den  

 danske skat af den indkomst, der stammer fra Filippinerne.
Der kan dog ikke  

 gives fradrag med et højere beløb end den danske skat på den filippinske  

 indkomst.
 Lempelsen sker således efter helt det samme princip, som findes i de  

 interne danske regler om credit, nemlig ligningslovens § 33.
 Overenskomsten indeholder ingen bestemmelser om matching credit, hvilket  

 vil sige, at den ikke forpligter Danmark til at lempe for mere end den  

 faktisk betalte filippinske skat.
 Herved adskiller den foreliggende overenskomst sig afgørende fra den  

 gældende overenskomst fra 1966, idet denne såvel i metodebestemmelsen som i  

 enkeltbestemmelserne om beskatning af renter, udbytter og royalties,  

 indeholder bestemmelser om matching credit.
 Om lempelsesmetoder henvises der til bemærkningerne til artikel 23, i  

 afsnittet om aftalens indhold, hvor disse nærmere er omtalt.
Netop den gældende overenskomsts bestemmelser om matching credit har været  

 en af hovedbegrundelserne for en genforhandling.
Efter  

 kapitalliberaliseringen ved udgangen af 1988, har sådanne bestemmelser i  

 visse tilfælde kunnet bruges til skattespekulation, især hvor talen var om  

 finansielle betalinger.
 Ved genforhandlingen er et af hovedformålene med denne altså nået.
 Lovforslaget skønnes ikke at have nogen nævneværdige administrative  

 konsekvenser.
Provenumæssige og erhvervsøkonomiske konsekvenser Formålet med dobbeltbeskatningsoverenskomster er at fjerne de hindringer,  

 som dobbeltbeskatning medfører for udviklingen af de økonomiske relationer  

 mellem aftalelandene.
Hermed får virksomheder og personer i det ene land  

 bedre skattemæssige betingelser for investering, etablering eller arbejde i  

 det andet land.
 Da der eksisterer en overenskomst med Filippinerne er virkningen af den  

 nye overenskomst begrænset til de områder, hvor der sker ændringer i forhold  

 til den eksisterende overenskomst.
Det gælder først og fremmest de ændrede regler vedr. skibsfart, hvor  

 overenskomsten nedsætter den filippinske fragtskat fra 2,5 pct. af  

 bruttofragtbeløbet til 1,5 pct., svarende til satsen for danske rederes  

 internationale konkurrenter.
Samtidig bliver Danmark mestbegunstiget land,  

 således at denne konkurrencesituation ikke kan ændres af nye filippinske  

 dobbeltbeskatningsoverenskomster med andre lande.
Denne ændring medfører en  

 klar forbedring af de danske rederes konkurrencesituation med hensyn til  

 trafik på Filippinerne.
Den lavere filippinske fragtskat indebærer endvidere en provenumæssig  

 fordel for Danmark, idet lempelsen efter LL § 33 reduceres.
Der er ikke  

 holdepunkter for et beløbsmæssigt skøn herover.
En anden væsentlig ændring i overenskomsten er bortfaldet af reglerne om  

 matching credit vedrørende udbytte, royalty og renter, hvor der i stedet  

 indføres faste lavere skattesatser.
Herved forsvinder mulighederne for  

 utilsigtede provenutab ved misbrug af matching creditreglerne.
Endvidere  

 bortfalder Filippinernes adgang til at beskatte rentebetalinger vedrørende  

 udviklingslån fra den danske stat eller med dansk statsgaranti, hvilket vil  

 være fremmende for danske virksomheders beslutning om investering på  

 Filippinerne.
 Endelig overgår beskatningsretten til danske sociale pensioner til  

 personer bosiddende på Filippinerne til Danmark, hvilket bevirker et  

 beskedent merprovenu.
 Lovforslaget indeholder ikke EU-retlige perspektiver.
Bemærkninger til lovforslagets enkelte bestemmelser Til § 1 Den foreslåede § 1, stk. 1, foreskriver, at  

 Dobbeltbeskatningsoverenskomsten skal gælde som lov her i landet.  

 Dobbeltbeskatningsoverenskomsten er derfor optaget som bilag til loven.
a.
Dette medfører, at beskatningen efter den almindelige  

 skattelovgivning kun kan gennemføres i det omfang, det er i overensstemmelse  

 med dobbeltbeskatningsoverenskomsten.
b.
Overenskomsten indeholder forbud mod diskrimination på  

 skatteområdet baseret på skatteyderens statsborgerskab.
Dette gælder både for  

 fysiske personer og selskaber.
Der kan således ikke gennemføres dansk  

 skattelovgivning, der diskriminerer filippinske statsborgere eller  

 filippinske virksomheders faste driftssteder her i landet eller  

 filippinsk-ejede foretagender her i landet.
Bestemmelsen forpligter dog ikke den ene stat til at indrømme personer,  

 der bor i den anden stat, de personlige begunstigelser, lempelser eller  

 nedsættelser, som den som følge af ægteskabelig stilling eller forsørgerpligt  

 over for familie indrømmer personer, der er hjemmehørende inden for dens eget  

 område. (artikel 24) c. § 1, stk. 1, medfører desuden, at de danske og filippinske  

 myndigheder er berettiget til at yde og modtage administrativ bistand efter  

 bestemmelserne i overenskomstens artikler 26 og 27.
Dette omfatter administrativ bistand i form af udveksling af sådanne  

 oplysninger der er nødvendige for at gennemføre bestemmelserne i  

 overenskomsten eller i de to staters interne lovgivning vedrørende skatter,  

 der omfattes af overenskomsten. (artikel 26) Yderligere omfatter dette administrativ bistand med inddrivelse af de  

 skatter, der er omfattet af overenskomsten. (artikel 27) Ingen af de to stater kan pålægges forpligtelser i denne forbindelse, der  

 strider mod staternes lovgivning og forvaltningspraksis.
Ejheller er de  

 forpligtet til at udlevere oplysninger, når disse ville afsløre  

 forretningshemmeligheder m.v.
 Skatter skal inddrives i overensstemmelse med de regler, der er gældende i  

 den stat, der bliver bedt om at foretage inddrivelsen.
 Efter § 1,stk. 2, træder overenskomsten i kraft, og får virkning i  

 overensstemmelse med bestemmelsen i artikel 30, stk.erne 1 og 2.
I henhold til artikel 30, stk. 1, skal de to staters regeringer give  

 hinanden underretning, når de forfatningsmæssige betingelser for  

 overenskomstens ikrafttræden er opfyldt.
For Danmarks vedkommende vil dette  

 sige, at det foreliggende lovforslag er endeligt vedtaget.
 I henhold til Artikel 30, stk. 2, træder overenskomsten i kraft den dag,  

 udvekslingen af den sidste af de to i stk. 1 omhandlede underretninger sker.
 Overenskomsten skal derefter have virkning for så vidt angår de skatter,  

 der er omfattet af overenskomsten, for enhver skattepligtsperiode, der  

 begynder den 1. januar eller senere, og som følger umiddelbart efter det år,  

 i hvilket udvekslingen af ratifikationsinstrumenterne har fundet sted.
 Efter § 1, stk. 3, ophører den nugældende overenskomst fra 1966 med  

 at have virkning i overensstemmelse med bestemmelsen i artikel 30, stk. 3.  

 Dette vil sige, at den nugældende overenskomst ophører med at have virkning  

 fra den dato, på hvilken den foreliggende overenskomst får virkning.
Indholdet af den ny dobbeltbeskatningsoverenskomst enkelte artikler Artikel 1. De af overenskomsten omfattede personer Stk. 1 indeholder den almindelige bestemmelse om, at overenskomsten finder  

 anvendelse på personer, der er hjemmehørende i en eller begge stater.
 I dette ligger, at det kræves, at en person er fuldt skattepligtig til en  

 eller begge stater for at være omfattet.
 Den typiske situation er den, at en person er fuldt skattepligtig f. eks.  

 til Danmark, og samtidig begrænset skattepligtig til Filippinerne af en  

 indkomst med filippinsk kilde.
 Overenskomsten vil derimod ikke være gældende, for personer, der kun er  

 begrænset skattepligtig i begge stater.
 Stk. 2 i artikel 1 indeholder en speciel regel, der ikke findes i andre  

 danske overenskomster, nemlig en bestemmelse om at Filippinerne, uanset hvad  

 der er bestemt i overenskomsten i øvrigt om beskatningsret, kan beskatte sine  

 egne statsborgere, der er hjemmehørende i Danmark, i overensstemmelse med den  

 filippinske lovgivning, der er gældende på tidspunktet for indgåelsen af  

 denne overenskomst.
Bestemmelsen findes i samtlige nyere filippinske  

 dobbeltbeskatningsoverenskomster.
Filippinerne anser denne lovgivning for at  

 have forrang for enhver dobbeltbeskatningsoverenskomst.
 Såfremt der (teoretisk) ikke skulle være medtaget bestemmelser i disse  

 overenskomster om statsborgerbeskatningen, gennemføres den alligevel.
 I den gældende overenskomst fra 1966, er der i enkelte af overenskomstens  

 artikler indsat bestemmelser om, at intet forhindrer en stat i at beskatte  

 sine egne statsborgere, uanset hvad der i øvrigt måtte stå i artiklen om  

 beskatningsret.
Dette er således tilfældet med lønindkomst jf.
Artikel XIII, stk. 5, og  

 private pensioner og livrenter jf.
Artikel XIX, stk. 4.
Ved at medtage bestemmelsen i overenskomsten i stedet for at lade den være  

 uomtalt, opnås der to ting; - Beskatningen begrænses til den, der er gældende på tiden for indgåelse  

 af den foreliggende overenskomst, og - det er udtrykkeligt fastslået, at Danmark, som bopælsland for  

 filippinske statsborgere, ikke har nogen forpligtelse til at lempe for den  

 særlige filippinske statsborgerskat.
 Skulle Filippinerne senere udvide beskatningsgrundlaget for de af dets  

 statsborgere, der er bosiddende i udlandet, vil det ikke få betydning for  

 filippinske statsborgere, der er bosiddende i Danmark.
 På den baggrund er det anset for en fordel at medtage bestemmelsen med de  

 ovennævnte begrænsninger.
 Statsborgerskatten pålægges p.t. lønindkomst, indkomst ved liberalt  

 erhverv og private pensioner og livrenter.
 Skatten udskrives med 1-3 pct. af den skattpligtige nettoindkomst, d.v.s.  

 efter bundfradrag og fradrag for betalt skat til anden stat.
 Fra filippinsk side lægges der overordentlig stor vægt på denne  

 statsborgerskat, da provenuet fra det store antal filippinere, der er  

 beskæftiget uden for Filippinerne er betragteligt.
Artikel 2. De af overenskomsten omfattede skatter Overenskomsten dækker kun indkomstskatter.
 Når formueskatter ikke er medtaget, hænger det sammen med, at Filippinerne  

 ikke har formueskat.
 Alle danske indkomstskatter er omfattet, uanset, om de udskrives til  

 staten, amtskommunen eller kommunen.
 Fra Filippinsk side er de statslige indkomstskatter omfattet, da staten er  

 den eneste, der pålægger indkomstskatter.
Artikel 3. Almindelige definitioner Bestemmelsen har en række almindelige definitioner af udtryk, der anvendes  

 i overenskomsten.
I artiklen defineres bl.a. hvad der skal forstås ved  

 Danmark og Filippinerne, d.v.s. hvilket geografisk område overenskomsten er  

 gældende for.
Udtrykket »Danmark« omfatter i denne forbindelse ikke  

 Færøerne og Grønland.
 Udtrykket »person« omfatter såvel fysiske personer som selskaber  

 m.v., der i henhold til skattelovgivningen behandles som skattepligtig  

 sammenslutning.
 Udtrykket »selskab« betyder enhver juridisk person eller  

 sammenslutning, der i skattemæssig sammenhæng behandles som en juridisk  

 person.
Bestemmelsen definerer endvidere »foretagende i en kontraherende  

 stat«, »international trafik«, »kompetent myndighed«  

 og »statsborger«.
Begrebet statsborger har ikke blot den  

 traditionelle betydning vedrørende fysiske personer.
I overenskomstsammenhæng  

 omfatter det også juridiske personer m.v., som er dannet i henhold til, eller  

 består i kraft af, den gældende lovgivning i en kontraherende stat.
Man kan  

 derfor udmærket tale om et dansk selskab, som en dansk statsborger.
 Når disse definitioner er generelle, betyder det, at alle steder hvor  

 disse begreber optræder i overenskomsten, skal de forstås i overensstemmelse  

 med definitionerne i denne artikel.
Stk. 2 indeholder den vigtige bestemmelse, at alle udtryk, der ikke er  

 defineret i overenskomsten, skal have den betydning, det har i  

 skattelovgivningen i den stat, der skal lægge begrebet til grund ved sin  

 anvendelse af overenskomsten.
Det fastslås udtrykkeligt, at i disse  

 situationer, går denne stats lovgivning forud for den anden stats lovgivning.
Artikel 4. Skattemæssigt hjemsted Stk. 1 fastlægger hvad der skal forstås ved udtrykket »en person, der  

 er hjemmehørende i en kontraherende stat«.
 Bestemmelsen hænger snævert sammen med artikel 1. I denne artikel blev den  

 kreds af personer, der dækkes af overenskomsten netop betegnet som  

 »personer, der er hjemmehørende i en eller begge kontraherende  

 stater«.
 Rækkevidden af artikel 1 kan derfor kun forstås i sammenhæng med artikel  

 4.
 »Hjemmehørende« er en person, der er fuldt skattepligtig til en  

 stat i medfør af dennes lovgivning på basis af kriterier som bopæl, hjemsted,  

 ledelsens sæde o.l.
 En person kan udmærket være fuldt skattepligtig til begge stater i medfør  

 af disses lovgivning.
I så fald bliver det bydende nødvendigt at afgøre, i hvilken stat en  

 person er »hjemmehørende« med den virkning, at denne stat har  

 status som bopælsstat.
Dette hænger sammen med, at beskatningsretten til de  

 forskellige typer indkomst, i medfør af de efterfølgende artikler, tillægges  

 henholdsvis bopælsstaten eller kildestaten.
Beskatningsretten kan også være  

 delt mellem bopæls-og kildestat.
Også i de tilfælde er det afgørende at vide  

 hvilken status hver af staterne har.
 Mens der således kan være tale om to gange fuld skattepligt, kan en  

 skatteyder aldrig være hjemmehørende i mere end en stat i henhold til  

 overenskomsten.
 I tilfælde af fuld skattepligt til begge stater, indeholder resten af  

 artiklen en række kriterier for hvilken stat, der skal have forrang som  

 hjemmehørendestat (bopælsstat).
 Synspunktet er, at skatteyderen er hjemmehørende der, hvor  

 tilknytningskriterierne er de stærkeste.
 For fysiske personer afgøres spørgsmålet i henhold til bestemmelserne i  

 stk. 2.
 Der nævnes en række kriterier i litra a-d.
Kriterierne skal anvendes i den rækkefølge de nævnes.
Kun hvis det  

 foranstående kriterium ikke giver en løsning, kan man gå videre til det  

 næste.
 For selskaber m.v. afgøres spørgsmålet i henhold til bestemmelsen i stk.  

 3.
 Mens resten af artiklen svarer til de normale model-kriterier, afviger  

 stk. 3 væsentligt.
 Normalt vil man lade den stat, hvor den virkelige ledelse har sit sæde,  

 være afgørende for hjemmehørende-afgørelsen i de situationer, hvor et selskab  

 er undergivet fuld skattepligt til begge stater.
I den foreliggende overenskomst bestemmes det, at spørgsmålet skal løses  

 ved forhandling mellem de kompetente myndigheder i hvert enkelt tilfælde.
Så  

 længe der ikke foreligger en sådan aftale, kan hver af staterne gå frem, som  

 om der ingen overenskomst var, idet ingen af dem er forpligtet til at anse  

 selskabet for hjemmehørende i den anden stat.
 Bestemmelsen er udformet på denne måde, for at forhindre spekulation i  

 dobbelt fuld skattepligt.
En sådan spekulation kan foreligge, hvis den virkelige ledelses sæde  

 lægges i en stat, der ikke beskatter globalt, d.v.s. på basis af den samlede  

 indkomst uanset hvor den er indtjent.
Hvis selskabet i overensstemmelse med  

 de gængse bestemmelser bliver anset for hjemmehørende i denne stat samtidig  

 med, at denne stat har den udelukkende beskatningsret til en bestemt  

 indkomsttype, kan denne indkomst i givet fald blive helt eller delvist  

 fritaget for beskatning.
 Den anden stat, der er den i hvilken selskabet er indregistreret, vil være  

 afskåret fra at beskatte.
I relation til Filippinerne medfører denne stats interne lovgivning, at en  

 sådan mulighed foreligger i forbindelse med skibsfartsindkomster.
Problemet  

 vil nærmere blive omtalt i forbindelse med artikel 8 vedrørende  

 »international trafik«.
Artikel 5. Fast driftssted Artiklen definerer hvad der skal forstås ved fast driftssted.
 Bestemmelsen er af stor vigtighed, idet det er en betingelse for, at  

 kildestaten kan beskatte fortjeneste ved erhvervsvirksomhed, som drives der  

 af et foretagende i den anden stat, at erhvervsvirksomheden udøves gennem et  

 fast driftssted i kildestaten, jf. artikel 7, stk. 1.
 Bestemmelsen indeholder elementer fra FN-modellen, hvilket vil sige, at  

 definitionen er noget bredere end OECD-modellen.
Fast driftssted omfatter især et sted hvorfra et foretagende ledes, en  

 filial, et kontor, en fabrik, et værksted, en mine, olie- eller gaskilde.  

 Bygnings-, anlægs-, samle- eller monteringsarbejde udgør et fast driftssted,  

 hvis det strækker sig over en periode på 183 dage eller mere.
Denne frist er  

 i overensstemmelse med FN-modellen, mens OECD-modellen har en tidsfrist på 12  

 måneder.
 Et foretagende, der leverer tjenesteydelser, herunder rådgivning gennem  

 ansatte, får fast driftssted i kildestaten, hvis rådgivningen vedvarer i  

 kildestaten i en eller flere perioder, som tilsammen varer mere end 183 dage  

 inden for en 12-måneders periode.
 Denne er en FN-lignende bestemmelse.
 Endvidere er det bestemt, at en boreplatform kun udgør fast driftssted,  

 hvis dens virksomhed udføres i en eller flere perioder, som overstiger 365  

 dage i en 18-måneders periode.
Denne bestemmelse stemmer med det danske forhandlingsoplæg på olie-og  

 gasområdet.
Tilsvarende bestemmelser findes ikke i nogen af modellerne, der  

 ikke siger noget om boreplatform-aktiviteter.
 I artiklens stk. 3 opregnes en række aktiviteter, der ikke udgør fast  

 driftssted.
 I stk. 4 bestemmes, at en afhængig agent udgør fast driftssted, hvis han  

 har og sædvanligvis udøver en fuldmagt i kildestaten til at indgå aftaler på  

 et foretagendes vegne, medmindre hans virksomhed er begrænset til varekøb.
Endvidere udgør han et fast driftssted, hvis han sædvanligvis opretholder  

 et varelager i kildestaten, hvorfra han regelmæssigt leverer varer på  

 foretagendets vegne.
Dette gælder også, selv om han ikke har fuldmagt til at  

 indgå aftaler på foretagendets vegne.
Denne sidste bestemmelse er en FN-lignende bestemmelse.
For at der opstår  

 fast driftssted, skal aktiviteten have en permanent karakter.
At en  

 virksomhed i enkeltstående tilfælde leverer varer, der ligger på lager i  

 kildestaten indtil levering skal finde sted, medfører derfor ikke, at  

 foretagendet får et fast driftssted der.
 I stk. 5 bestemmes, at en uafhængig agent i kildestaten ikke medfører, at  

 der opstår et fast driftssted for det foretagende, der driver virksomhed der  

 gennem en sådan uafhængig repræsentant.
Repræsentanten anses dog ikke for uafhængig, hvis han udelukkende eller  

 næsten udelukkende foretager virksomhed for foretagendet og dette indebærer,  

 at han har en fuldmagt til at indgå aftaler i foretagendets navn.
I disse  

 tilfælde vil virksomheden altså få fast driftssted i kildestaten.
Dette er en  

 bestemmelse hentet fra FN-modellen.
 Endelig er det bestemt i stk. 6, at det forhold, at et moderselskab i en  

 af staterne har et datterselskab i den anden stat, ikke i sig selv skal  

 medføre, at det ene selskab skal anses for et fast driftssted for det andet.
Artikel 6. Indkomst af fast ejendom Artiklen bestemmer, at når en person, der er hjemmehørende i den ene stat,  

 ejer fast ejendom i den anden stat, kan den stat i hvilken ejendommen er  

 beliggende beskatte indkomster fra denne.
 Artiklen definerer, hvad der nærmere skal forstås ved fast ejendom.
Artikel 7. Fortjeneste ved erhvervsvirksomhed Stk. 1 fastslår, at erhvervsvirksomhed, som et foretagende hjemmehørende i  

 den ene stat driver i den anden stat, ikke kan beskattes der, medmindre  

 erhvervsvirksomheden udøves gennem et fast driftssted i den anden stat.  

 Såfremt dette er tilfældet, kan den anden stat beskatte, men kun den del af  

 foretagendets fortjeneste, der kan henføres til det faste driftssted.
 Denne almindelige bestemmelse er suppleret med en FN-bestemmelse om, at  

 såfremt der er et fast driftssted i den anden stat, kan denne stat beskatte  

 varesalg inden for sit område, hvis varerne er af samme eller lignende art  

 som de, der sælges gennem det eksisterende faste driftssted.
 Bestemmelsen ønskes af mange udviklingslande for at komme en bestemt form  

 for skattetænkning til livs.
Argumentet er, at de har erfaring for, at visse faste driftssteder der  

 driver handel, kun håndterer de mindre ordrer.
Hvis en virkelig stor ordre  

 tegner sig, effektueres den ikke gennem det faste driftssted, men af selve  

 virksomheden i den anden stat.
Dermed afskæres kildestaten fra at beskatte  

 fortjenesten i forbindelse med den store handel, med mindre den foreliggende  

 bestemmelse er indsat i dobbeltbeskatningsoverenskomsten.
Bestemmelsen er kombineret med en bevisregel.
Hvis foretagendet kan  

 godtgøre, at det faste driftssted ikke med rimelighed kunne have foretaget et  

 sådant salg, finder bestemmelsen ikke anvendelse.
 Stykkerne 2-6 indeholder bestemmelser om opgørelsen af den skattepligtige  

 indkomst for det faste driftssted.
 Stk. 7 fastlægger denne artikels forhold til andre artikler, der særskilt  

 behandler indkomster, der også indgår i den her nævnte fortjeneste.
 Stk. 8 indeholder en særbestemmelse, der fastslår, at indkomst ved udleje  

 af containere, hvad enten de er tilknyttet national eller international  

 trafik, skal behandles i overensstemmelse med bestemmelserne i artikel 7.
I dette ligger, at denne indkomst ikke kan beskattes i kildestaten med  

 mindre, der er et fast driftssted i denne, gennem hvilken udlejningen  

 foretages.
Yderligere betyder den, at indkomsten vil blive beskattet på  

 nettobasis, som al anden indkomst fra et fast driftssted.
Der er ofte divergenser i opfattelsen af, hvordan denne type indkomst skal  

 indplaceres i overenskomster.
Bortset fra artikel 7, er der mulighed for, at  

 den kan falde under artikel 8, om skibs-og luftfart, eller under artikel 12,  

 royalties.
 Navnlig det sidste synspunkt hævdes ofte af udviklingslande, afhængig af  

 om disse lejeindtægter kan læses ind under definitionen af royalties i  

 artikel 12.
Såfremt disse lejeindtægter bliver henført under artikel 12, ville det  

 indebære, at de blev beskattet i kildestaten med den procentsats, der er  

 aftalt for kildestatsbeskatning.
Beskatningen finder i så fald sted på basis  

 af bruttolejebeløbet, og uanset at virksomheden ikke har en så fast  

 tilknytning til kildestaten, at der er et fast driftssted der.
En sådan  

 beskatning kan være nærmest prohibitiv.
 Fra dansk side, er det derfor vigtigt, udtrykkeligt at få disse  

 lejeindtægter placeret uden for artikel 12's område.
Artikel 8. Skibs- og luftfart Beskatningsretten til fortjeneste ved drift af skibe eller luftfartøjer i  

 international trafik er i henhold til stykkerne 1 og 2 delt mellem bopæls- og  

 kildestaten.
 Efter stk. 1 kan fortjenesten beskattes i den stat, hvor foretagendet har  

 den virkelige ledelses sæde.
I henhold til stk. 2 kan kildestaten dog også beskatte denne fortjeneste,  

 men den pålignede skat må ikke overstige det mindste af to beløb, enten - halvanden procent af bruttoindtægten oppebåret fra kilder i denne stat;  

 eller - den mindste sats, som kan pålægges fortjeneste af samme art, oppebåret  

 under lignende omstændigheder af en person, der er hjemmehørende i en tredie  

 stat.
Efter den gældende overenskomst, Artikel V, kan sådan fortjeneste  

 beskattes i begge stater i overensstemmelse med deres respektive love.
Dansk  

 international skibs- og luftfart er derfor reelt udækket af den gældende  

 overenskomst.
 Filippinerne pålægger fragtskatter på udenlandske skibe i international  

 trafik, med en procentsats på 2,5 af bruttofragtbeløbet.
 Danmark har ikke tilsvarende fragtskatter.
 Denne filippinske beskatning nedsættes nu til 1,5 pct.
 Dette svarer til, hvad der er aftalt i Filippinernes nyere  

 dobbeltbeskatningsoverenskomster med andre lande.
 Derved bliver dansk skibs- og luftfart stillet konkurrencemæssigt på samme  

 måde, som udenlandske skibs- og luftfartsforetagender, hvilket ikke er  

 tilfældet for øjeblikket.
 Såfremt Filippinerne senere aftaler en lavere skattesats for disse  

 fortjenester med et tredieland, fremgår det af bestemmelsen i stk. 2, at  

 denne mindre sats også skal finde anvendelse på dansk international skibs- og  

 luftfartsvirksomheds fortjenester, en såkaldt mestbegunstigelsesklausul.
 I kraft af denne, er Danmark sikret, at udenlandske konkurrenter ikke får  

 en bedre skattemæssig stilling end danske foretagender på dette område.
Fortjeneste ved forsyningssejlads m.v. til et sted eller mellem steder,  

 hvor virksomhed uden for kysten i forbindelse med efterforskning og  

 udnyttelse af havbunden og dens undergrund samt disses naturforekomster, der  

 foretages i en stat, kan som udgangspunkt beskattes i den stat, hvor  

 foretagendets virkelige ledelse har sit sæde.
Der er her tale om den såkaldte  

 supply-trafik.
 Denne trafik er national - ikke international - trafik.
 Filippinerne har dog betinget en beskatning, der ikke må overstige det  

 mindste beløb af:
- 8 pct. af det modtagne bruttobeløb; eller - den mindste filippinske skattesats, som pålægges en sådan fortjeneste,  

 der under lignende omstændigheder oppebæres af et foretagende i en tredie  

 stat.
 Der er dermed sat et loft over den filippinske skat, og hvis en trediestat  

 får et bedre resultat, følger Danmark automatisk med som følge af  

 mestbegunstigelsesklausulen.
Bestemmelsen indeholder i stk. 6 en særbestemmelse vedrørende den danske  

 del af SAS, nemlig DDL.
Heri fastslås, at Danmark kan anvende artikel 8 på  

 DDL.
Bestemmelsen går igen i alle de danske dobbeltbeskatningsaftaler, for at  

 komme uden om en eventuel diskussion om, hvorvidt DDL har den virkelige  

 ledelses sæde i Danmark eller i Sverige.
Artikel 9. Forbundne foretagender Såfremt forbundne foretagender handler indbyrdes til andre priser eller  

 under andre vilkår end de vilkår, der gælder mellem uafhængige parter, kan  

 hver stat justere indkomstansættelsen for foretagendet i den pågældende stat  

 efter det såkaldte arms længde princip, jf. stk. 1.
 Den anden stat kan foretage en korresponderende justering for foretagendet  

 i denne stat, hvis den er enig med justeringen i den anden stat.
Artikel 10. Udbytte Beskatningsretten til udbyttet er delt mellem bopæls- og kildestat.
 Udbyttet kan som udgangspunkt beskattes i aktionærens bopælsstat, jf. stk.  

 1.
 Udbyttet kan imidlertid også beskattes i den stat, hvor det  

 udbyttebetalende selskab er hjemmehørende, d.v.s. kildestaten, jf. stk. 2.
 Kildestaten beskatter udbyttet på bruttobasis.
 Når aktionæren er et moderselskab, hvilket i den foreliggende overenskomst  

 er defineret i stk. 2 som et selskab, der direkte ejer 25 pct. af kapitalen i  

 det udloddende selskab, kan kildestaten beskatte med 10 pct. af udbyttets  

 bruttobeløb.
 I alle andre tilfælde kan kildestaten beskatte med 15 pct. af udbyttets  

 bruttobeløb.
 Begrebet »udbytte« defineres i bestemmelsen i stk. 3.
 Heraf fremgår, at udbytte ud over den gængse forståelse af begrebet også  

 omfatter »indkomst af andre selskabsrettigheder, der er undergivet samme  

 skattemæssige behandling som indkomst af aktier i henhold til lovgivningen i  

 den stat, hvor det selskab, der foretager udlodningen, er  

 hjemmehørende«.
Dette betyder, at når Danmark er kildestat, er det dansk lovgivning, der  

 styrer, hvad der skal anses for udbytter.
Når visse aktieavancer undergives  

 »samme skattemæssige behandling som indkomst af aktier«, behandles  

 de også som udbytter i relation til denne bestemmelse.
Danmark kan derfor i  

 medfør af stk. 2 beskatte »bruttoudbyttebeløbet« med henholdsvis 10  

 og 15 pct.
 Såfremt udbytter indgår i et fast driftssteds indkomst, og  

 aktiebesiddelsen som ligger til grund for udlodningerne, har direkte  

 forbindelse med det faste driftssted, skal sådanne udbytter i henhold til  

 stk. 4 imidlertid beskattes som indkomst ved erhvervsmæssig virksomhed, og  

 følgelig behandles efter bestemmelserne i artikel 7.
Stk. 5 indeholder et forbud mod, at en stat, med henvisning til at  

 hovedparten af et selskabs indkomst er oppebåret derfra, beskatter udbytter,  

 der udloddes af et selskab i den anden stat, ud over de tilfælde, hvor  

 aktionæren er bosiddende i den førstnævnte stat, eller udbytterne tilfalder  

 et fast driftssted i denne stat.
Dette gælder både udloddet og ikke-udloddet  

 fortjeneste.
 Såfremt et dansk selskab har alle sine indkomster fra Filippinerne og  

 senere udlodder til selskabets danske aktionærer, kan Filippinerne altså ikke  

 beskatte de danske aktionærer af disse udbytter, med henvisning til at hele  

 den underliggende indkomst i det udloddende danske selskab er indtjent på  

 Filippinerne.
 Såfremt nogle af aktionærerne i det danske selskab er bosiddende på  

 Filippinerne, kan Filippinerne naturligvis beskatte udbytterne fra det danske  

 selskab til disse aktionærer, i sin egenskab af bopælsstat.
Stk. 6 indeholder adgang til at beskatte en filial af et selskab i det  

 anden stat både med selskabsskat, og med en form for udbytteskat på de beløb,  

 der af filialen overføres til dens hovedkontor.
Skatten er den samme som af  

 udbytter, der betales fra et datterselskab til et moderselskab, nemlig 10  

 pct. af det overførte beløb.
 Danmark har ikke intern hjemmel til at pålægge en sådan skat.
 Bestemmelsen, der går igen i Filippinernes senere overenskomster, er  

 blevet kombineret med en mestbegunstigelsesklausul, således, at hvis en  

 trediestat senere får en lavere sats, eller udelukker en indkomstart omfattet  

 af artikel 8 i denne overenskomst, skal den lavere sats eller udelukkelse  

 automatisk finde anvendelse mellem Filippinerne og Danmark.
Begrundelsen for denne særlige filialskat er, at etablering gennem  

 filialer dermed skattemæssigt behandles på linje med datterselskaber.
Disse  

 selskaber beskattes først med selskabsskat af deres indkomst, dernæst  

 beskattes aktionærerne med udbytteskat.
 Bestemmelsen i stk. 6 er derfor udtryk for det bedst opnåelige kompromis.
 Sammenholdt med den gældende overenskomst, er der set med danske øjne tale  

 om en væsentlig forbedring.
Efter den gældende overenskomst, kan landenes interne udbytteskatter  

 nedsættes med 1/3. For Filippinernes vedkommende er denne nedsættelse dog  

 betinget af, at udbyttet er knyttet til en række nærmere opregnede  

 forretningsmæssige aktiviteter.
I de tilfælde, hvor Filippinerne (eller  

 Danmark) nedsætter udbytteskatten, skal denne nedsættelse behandles som  

 betalt skat, og dermed tillades fradraget i skatteyderens skat i Danmark  

 (matching credit).
 Endvidere indeholder den gældende overenskomst en bestemmelse om, at  

 udbytter, der betales fra et selskab i den ene stat til et selskab i den  

 anden stat, skal være eksempt d.v.s. skattefritaget i den sidstnævnte stat,  

 som om begge selskaber var hjemmehørende der.
 Tilsvarende bestemmelser findes ikke i den foreliggende overenskomst.
Artikel 11. Renter Efter hovedreglerne i stk.erne 1 og 2, er beskatningsretten delt mellem  

 bopælsstaten og kildestaten.
 Udgangspunktet er, at bopælsstaten beskatter renteindtægten.
 Kildestaten kan dog også beskatte denne, men skatten må ikke overstige 10  

 pct. af rentens bruttobeløb.
 Dette svarer til OECD-modellen, men fra dansk side ser vi gerne at denne  

 fraviges til fordel for ren bopælsstatsbeskatning.
 Dette hænger til dels sammen med, at der så at sige ikke eksisterer dansk  

 begrænset skattepligt for renter, hvilket sætter os ude af stand til at  

 beskatte i egenskab af kildestat.
Baggrunden for den manglende danske skattepligt på dette område er den, at  

 kildestatens skat væltes over på låntagerne som øgede omkostninger.
Efter  

 Nationalbankens vurdering ville dansk kildeskat på renter påføre dansk  

 erhvervsliv uacceptable meromkostninger.
 I henhold til stk. 3, kan kildestaten dog ikke beskatte renter, når lånet  

 er ydet af, garanteret eller sikret af regeringen i den anden stat,  

 nationalbanken i den anden stat, eller enhver styrelse eller organ, der ejes  

 eller kontrolleres af denne regering.
En tilsvarende bestemmelse findes ikke i den gældende overenskomst.
Den  

 foreliggende bestemmelse tilgodeser således danske investeringer, der  

 finansieres f.eks. gennem IFU (Industrialiseringsfonden for Udviklingslande),  

 og er i øvrigt på linje med hvad man fra dansk side gerne ser.
 Stk. 4 definerer renter.
 Stk. 5 bestemmer, at hvis renterne er indgår i et fast driftssted eller  

 fast sted i kildestaten, er det ikke artikel 10, der skal finde anvendelse,  

 men derimod bestemmelserne i artiklerne 7 og 14 om henholdsvis fast  

 driftssted eller fast sted, under forudsætning af at den underliggende  

 fordring har direkte tilknytning til det faste driftssted eller faste  

 sted.Dermed indgår renteindtægten som en integreret del af disses indkomst,  

 på linje med al anden indkomst, og beskattes tilsvarende.
 Stk. 6 indeholder en definition af hvilken stat, der skal anses for  

 kildestat.
Stk. 7 bestemmer, at hvis der er en særlig forbindelse mellem skyldneren,  

 kreditor, eller en trediemand og der derfor er aftalt for høj rente, skal  

 bestemmelsen i artikel 10 kun anvendes på det reelle rentebeløb.
Det  

 overskydende må herefter beskattes i overensstemmelse med, hvilken  

 indkomsttype det reelt er.
Artikel 12. Royalties I henhold til stykkerne 1 og 2, er beskatningsretten fordelt mellem  

 bopælsstaten og kildestaten.
Udgangspunktet er, at bopælsstaten beskatter royalties.
Kildestaten kan  

 dog også beskatte royalties med op til 15 pct. af royalties bruttobeløb.
 Dette er ikke i overensstemmelse med OECD-modellen, der har ren  

 bopælsstatsbeskatning, men svarer derimod til FN-modellen.
 I stk. 3 defineres, hvad der skal forstås ved royalties.
 Definitionen i den foreliggende overenskomst, er udformet således, at ren  

 leje af udstyr ikke er omfattet.
 Stk. 4 indeholder bestemmelsen om, at når royalties står i forbindelse med  

 et fast driftssted eller fast sted, skal det indgå heri, og beskattes i  

 overensstemmelse med artiklerne 7 eller 14.
 Stk. 5 indeholder en definition af, hvad der skal forstås ved kildestat.
 Stk. 6 fastslår, at når der er aftalt en for høj royalty på grund af  

 særlig forbindelse mellem betaler, ejer og/eller trediemand, finder  

 bestemmelsen kun anvendelse på det reelle royatybeløb.
Artikel 13. Kapitalgevinster Efter stk. 1 tillægges beskatningsretten til fortjeneste ved salg af fast  

 ejendom kildestaten d.v.s. den stat, hvor ejendommen er beliggende.
 Efter stk. 2 tillægges beskatningsretten til fortjeneste ved afståelse af  

 rørlig formue, der indgår i et fast driftssted eller fast sted, kildestaten.  

 Tilsvarende gælder, hvis det faste driftssted eller faste sted som sådan  

 afhændes.
 Efter stk. 3 tilkommer fortjeneste ved afhændelse af skibe eller  

 luftfartøjer, der anvendes i international trafik, bopælsstaten.
 Stk. 4 indeholder en særbestemmelse, der er taget fra FN-modellen.
Bestemmelsen omfatter de såkaldte »fast ejendomsselskaber.« I henhold til bestemmelsen, kan fortjeneste ved afhændelse af andele i et  

 selskab, andel i et interessentskab eller en trust hvis aktiver hovedsageligt  

 består af fast ejendom beliggende i en stat, beskattes i denne stat.
Der er  

 tale om en form for kildestatsbeskatning.
 Bestemmelser af dette indhold optræder hyppigere og hyppigere i  

 dobbeltbeskatningsoverenskomster, både med udviklingslande og  

 industrialiserede lande.
 Dette hænger sammen med, at det er muligt at omgå kildestatens  

 beskatningsret til fortjeneste ved salg af fast ejendom, gennem at oprette et  

 selskab m.v., der står som ejer af den faste ejendom.
Selskabets faste ejendom handles aldrig.
Til gengæld handles selskabets  

 aktier.
 Værdistigningen på den faste ejendom bliver omsat til stigning i aktiernes  

 værdi.
 Hovedreglen for beskatningsret til aktieavancer er, at den tilkommer  

 aktionærens bopælsstat.
 Den stat, hvor selskabets faste ejendom er beliggende, kan herefter se sit  

 provenu fra ejendomsavancer forsvinde til udlandet.
Omfanget af problemet afhænger naturligt nok af, i hvilken udstrækning  

 lovgivningen i det pågældende land tillader, at fast ejendom kan ejes i  

 selskabsform.
Hvis al fast ejendom, incl. landbrug kan ejes i selskabsform,  

 kan provenutabet blive betragteligt.
 Der er således tale om en bestemmelse, der tilsigter at undgå omgåelse af  

 en stats ret til at beskatte avancerne ved salg af den faste ejendom, der er  

 beliggende der.
 Danmark kan ikke udnytte denne beskatningsret, idet der ikke er begrænset  

 skattepligt for så vidt angår aktieavancer.
 Efter stk. 5 er det kun bopælsstaten, der kan beskatte alle andre typer  

 avancer.
Hovedeksemplet på, hvad dette dækker, er netop aktieavancer.
Bestemmelsen  

 gælder da også alle andre aktieavancer end de, der er omtalt ovenfor i  

 forbindelse med stk. 4.
 Stk. 6 indeholder en særbetemmelse, der sikrer, at Danmark kan beskatte de  

 kapitalgevinster ved salg af skibe og luftfartøjer, der svarer til DDL's  

 andel i SAS.
Artikel 14, Frit erhverv Indkomst fra frit erhverv, som en person såsom selvstændig læge, advokat,  

 ingeniør, arkitekt, tandlæge og revisor - fra den ene stat udøver i den anden  

 stat, kan beskattes i den anden stat, under forudsætning af:
- at den pågældende har et fast sted til sin rådighed i den anden stat;  

 eller - han opholder sig sammenlagt i denne anden stat 183 dage i nogen  

 12-måneders periode.
Den sidste bestemmelse er en afvigelse fra OECD-modellen.
Bestemmelsen går  

 imidliertid igen i en række dobbeltbeskatningsoverenskomster, også mellem  

 industrialiserede lande.
Begrebet »fast sted« er, i modsætning til begrebet »fast  

 driftssted«, ikke defineret i selve overenskomsten.
Normalt vil der til  

 fast sted blive krævet, at der er en lokalitet, hvor kunder kan henvende sig.  

 Liberalt erhverv kan imidlertid udøves i en række tilfælde, uden at der er en  

 sådan lokalitet.
Her er det blevet fundet rimeligt, at anse udøvere af  

 liberale erhverv, der tilbringer mere end 183 dage inden for 12 måneder i den  

 anden stat, for at have en så nær erhvervsmæssig tilknytning til denne stat,  

 at beskatningen kan finde sted der.
Artikel 15. Personligt arbejde i tjenesteforhold Hvis en person udfører lønarbejde i den anden stat, kan denne stat  

 beskatte lønnen (kildestatsbeskatning).
 Dette gælder dog ikke, hvis arbejdstageren opholder sig i arbejdsstaten i  

 en eller flere perioder, der tilsammen ikke overstiger 183 dage i en  

 12-måneders periode, og lønnen betales af en arbejdsgiver, der er  

 hjemmehørende i bopælsstaten, og vederlaget ikke udredes af et fast  

 driftssted eller fast sted som arbejdsgiveren har i arbejdsstaten, jf.  

 stk.erne 1 og 2.
 I henhold til stk. 3 kan løn ved arbejde ombord på skib eller luftfartøj,  

 der anvendes i international trafik, kun besattes i lønmodtagerens  

 bopælsstat.
 Dette er en afvigelse fra den normale bestemmelse i OECD-modellen, hvor  

 sådan løn beskattes der, hvor arbejdsgiveren er hjemmehørende.
 I den gældende overenskomst findes den almindelige bestemmelse i artikel  

 XIII, stk. 4. I stk. 5, er det imidlertid bestemt, at »intet i denne  

 artikel skal kunne fortolkes således, at nogen af de kontraherende stater er  

 afskåret fra at beskatte sine egne statsborgere«.
 Filippinerne beskatter således de filippinske søfolk af deres hyre fra  

 danske skibe, i kraft af statsborgerskabet.
For Filippinerne er disse lønninger af betydning, på grund af det store  

 antal søfolk.
Der er derfor ingen mulighed for at Filippinerne her afgiver en  

 beskatningsret til kildestaten.
Stk. 4 indeholder en særbestemmelse om lønninger til personer beskæftiget  

 på supply-fartøjer.
Disse kan beskattes hvor arbejdsgiveren er hjemmehørende.
 Kildestaten kan dog også beskatte, men højst med 15 pct. af beløbet.
 Stk. 5 indeholder en bestemmelse om, at ansatte i SAS, der er bosiddende i  

 Danmark kun kan beskattes her.
Artikel 16. Bestyrelseshonorarer I tilfælde, hvor en person, der bor i den ene stat, får  

 bestyrelseshonorarer som medlem af bestyrelsen i et selskab i den anden stat,  

 kan denne anden stat beskatte honoraret (kildestatsbeskatning).
Artikel 17. Kunstnere og sportsfolk Efter stk. 1 kan den stat, hvor den pågældende optræder, beskatte  

 vederlaget (kildestatsbeskatning).
 Hvis vederlaget tilfalder en anden end kunstneren eller sportsmanden selv,  

 det vil ofte være et selskab, der beherskes af vedkommende, kan kildestaten  

 også beskatte, jf. stk. 2.
 Danmark har kun ringe mulighed for at udnytte denne beskatningsret, idet  

 dette kræver, at den udenlandske kunstner eller sportsmand har et så  

 langvarigt arrangement med en dansk arbejdsgiver, at der opstår et egentligt  

 lønmodtagerforhold.
 Stk. 3 bestemmer, at kildestaten ikke kan beskatte, når den pågældendes  

 besøg i kildestaten i væsentligt omfang er støttet af offentlige midler fra  

 bopælsstaten.
 Dette afviger fra OECD-modellen, men er en meget praktisk regel der  

 sikrer, at officielle kulturarrengementer ikke beskattes i kildestaten.
Artikel 18. Pensioner og lignende betalinger Stk. 1 følger OECD-modellen, idet det er bestemt, at private pensioner,  

 der står i forbindelse med tidligere tjenesteforhold, kun kan beskattes i  

 pensionistens bopælsstat.
 Denne bestemmelse skal sammenholdes med bestemmelsen i stk. 3, efter  

 hvilken en stat ikke hermed fratages retten til at beskatte sine egne  

 statsborgere.
 Danmark kan således fuldt ud beskatte danske statsborgere af disse  

 pensioner, uanset at pensionisten har bosat sig på Filippinerne.
 Omvendt er Danmark afskåret fra at beskatte disse pensioner, hvis de  

 udbetales fra Danmark til en filippinsk statsborger.
 Denne bestemmelse er ikke i overensstemmelse med OECD-modellen, men  

 harmonerer med det danske ønske om at få så vid adgang som muligt til at  

 kildestatsbeskatte pensioner.
Efter stk. 2 er det kun kildestaten, der kan beskatte alle  

 betalinger, som en person modtager i medfør af sociallovgivningen.
Hermed er  

 Danmark sikret ret til at beskatte folkepensioner, indvalidepensioner o.l.,  

 der udbetales herfra til personer bosiddende på Filippinerne.
 Denne bestemmelse er ikke i overensstemmelse med OECD-modellen, men helt  

 på linje med, hvad man ønsker fra dansk side.
Artikel 19. Offentlige hverv Vederlag m.v., der udbetales af staten, amter og kommuner, for hverv  

 udført for denne stat m.v., kan kun beskattes i denne stat.
Der er dog en undtagelse.
Hvis vederlaget udbetales til en person, der er  

 hjemmehørende i og arbejder i den anden stat, samt er statsborger i denne  

 anden stat, eller ikke blev hjemmehørende i denne stat med det formål at  

 udføre hvervet, kan bopælsstaten dog beskatte vederlaget.
 Som et praktisk eksempel kan nævnes en lokalansat ved en ambassade.
 Hvis en dansk statsborger, der bor i Danmark, bliver ansat som kok ved den  

 filippinske ambassade, eller en svensk statsborger, der bor i Danmark bliver  

 ansat samme steds som chauffør, kan Danmark beskatte den pågældendes løn fra  

 ambassaden.
 Hvis den svenske statsborger ikke allerede boede i Danmark, da han fik  

 ansættelsen ved ambassaden, men flytter hertil for at arbejde for denne, er  

 det derimod Filippinerne, der kan beskatte hans løn, jf. stk. 1.
 Offentlige pensioner, der udbetales af stat, amt eller kommune som følge  

 af et tidligere bestående tjenesteforhold (tjenestemandspensioner), kan kun  

 beskattes i kildestaten.
 Også her er der imidlertid en undtagelse, idet bopælsstaten kan beskatte  

 sådanne pensioner, hvis modtageren er hjemmehørende og statsborger i denne  

 stat, jf. stk. 2.
Bestemmelserne i stk.erne 1 og 2 gælder dog ikke for vederlag og pension,  

 der udbetales af en stat m.v. for varetagelse af hverv i forbindelse med  

 erhvervsvirksomhed som staten driver.
I så fald skal bestemmelserne i  

 artiklerne 15, 16 og 18 finde anvendelse.
 Hvis en stat således optræder som erhvervsdrivende, er den undergivet de  

 samme regler om beskatningsret til løn, bestyrelseshonorarer og pensioner,  

 der gælder for private erhvervsdrivendes ansatte.
Artikel 20. Professorer og lærere Der er her tale om en særbestemmelse, som ikke findes i modellerne, men  

 som går igen i mange dobbeltbeskatningsoverenskomster.
 Efter bestemmelsen beskattes vederlag til professorer og lærere, der er  

 hjemmehørende i den ene stat kun der, mens de midlertidigt opholder sig i den  

 anden stat for at undervise, udføre videregående studier eller forskning ved  

 et universitet m.v.
 Bestemmelsen gælder dog ikke hvis forskningen hovedsageligt udføres til  

 fordel for en bestemt person eller bestemte personer.
 Bestemmelsen har til hensigt at lette udvekslingen af forskere og lærere  

 mellem højere læreanstalter eller skoler.
 Får forskningen karakter af kommerciel forskning til fordel for en eller  

 flere virksomheder, kan bestemmelsen imidlertid ikke bruges.
 Den længst tilladte opholdsperiode er 2 år.
Artikel 21. Studerende eller praktikanter Første del af bestemmelsen svarer til OECD.
 Efter denne beskattes studerende og praktikanter ikke i den stat, hvor de  

 midlertidigt opholder sig for at studere, af de midler de modtager fra  

 udlandet til deres ophold eller oplæring.
 Den stat hvori studierne m.v. foregår, kan altså ikke beskatte beløb som  

 f.eks. den studerendes forældre, udenlandske legater, eller udenlandske  

 offentlige myndigheder betaler til vedkommende til dækning af underhold eller  

 oplæring.
 Bestemmelsen er udvidet i forhold til modellen med en bestemmelse om, at  

 det tilsvarende skal gælde for vederlag for tjeneste udøvet i studiestaten i  

 forbindelse med eller i tilknytning til hans oplæring.
 Dette skal dog kun gælde for en periode af højst to år fra datoen for hans  

 første ankomst, og vederlaget skal være nødvendigt som supplement til de  

 midler, som han har til rådighed til sit underhold.
 Har den pågældende således betydelige midler fra udlandet til sin  

 rådighed, vil dette kunne påvirke hans mulighed for at blive fritaget for  

 beskatning af det vederlag, der kan tjenes uden beskatning i studiestaten.
Artikel 22. Andre indkomster Der er tale om en opsamlingsbestemmelse, der styrer, hvad der skal ske med  

 de indkomstarter, der ikke udtrykkeligt er nævnt i de forudgående artikler.
 Bestemmelsens rækkevidde kan derfor kun fastlægges ved nøje gennemlæsning  

 af de forudgående artikler.
 I den foreliggende overenskomst, er artiklen udformet i overensstemmelse  

 med FN-modellen.
 Hovedreglen er, at sådanne indkomster kun kan beskattes i bopælsstaten,  

 uanset hvorfra de stammer, jf. stk. 1.
 Som eksempler på, hvad der falder ind under dette stykke kan nævnes  

 renter, udbytter og royalties fra tredie stater, fordi de forudgående  

 artikler om disse indkomster (artiklerne 10, 11 og 12) kun omfatter renter,  

 udbytter og royalties, der har kilde i den anden stat.
 Stk. 2 indeholder den modifikation, at hvis denne type indkomst har  

 direkte forbindelse med et fast driftssted eller sted, som skatteyderen har i  

 den anden stat, er det dog denne stat, der kan beskatte.
Som eksempel kan nævnes en bankfilial, der modtager renteindkomst fra en  

 kunde i en tredie stat, og denne renteindkomst har direkte forbindelse med  

 filialen.
I så fald kan filialstaten beskatte disse renter.
 Undtagelsen gælder dog ikke indkomst fra fast ejendom.
 Mens de to første stykker også findes i OECD-modellen, stammer stk. 3 fra  

 FN-modellen.
 Bestemmelsen indeholder den undtagelse fra stk. 1, at anden indkomst, der  

 oppebæres af en person der er hjemmehørende i den ene stat, og som stammer  

 fra kilder i den anden stat, også kan beskattes i denne anden stat -  

 kildestaten.
 Stk. 3 medfører, at private pensioner, f.eks. en privattegnet ratepension,  

 kan beskattes i kildestaten, da de forudgående bestemmelser i artiklerne 18  

 og 19 kun omhandler pensioner i forbindelse med tidligere tjenesteforhold,  

 sociale pensioner og offentlige pensioner.
For fuldstændighedens skyld skal det nævnes, at kapitalpensioner, der  

 kommer til udbetaling med en sum, der pålægges 40 pct. afgift, falder uden  

 for dobbeltbeskatningsoverenskomstens anvendelsesområde.
Dette hænger sammen  

 med, at denne afgift ikke indgår som en skat, der dækkes af overenskomsten.  

 Kapitalpensioner afgiftsbelægges derfor altid i Danmark.
Artikel 23. Ophævelse af dobbeltbeskatning Artiklen fastlægger, efter hvilken metode der skal lempes, når der  

 foreligger et tilfælde af dobbeltbeskatning.
 Det påhviler bopælsstaten at lempe i alle de tilfælde, hvor kildestaten  

 efter overenskomsten har en beskatningsret.
 Danmarks lempelsesmetode er ordinær credit, svarende til den  

 lempelsesmetode, der er indeholdt i ligningslovens § 33, jf. stk. 1, litra a  

 og b.
Efter creditmetoden sker lempelsen ved, at filippinsk skat betalt af en  

 indkomst, som Filippinerne har beskatningsretten til, fratrækkes i den danske  

 skatteyders danske skat af den samme indkomst.
Der kan dog ikke lempes med  

 mere end den danske skat af den udenlandske indkomst.
 Metodebestemmelsen i artikel 23 indeholder foruden den ordinære  

 creditbestemmelse, også en bestemmelse om eksemption, jf. stk. 1, litra c.
Ved eksemption lempes skatten i bopælsstaten med den del af denne stats  

 skat, der forholdsmæssigt falder på den udenlandske indkomst.
Lempelsen er  

 således uafhængig af størrelsen af den udenlandske skat.
 Eksemptionslempelse gives i de tilfælde, hvor en indkomst kun
kan beskattes i den stat hvor den stammer fra (kildestaten) .
 Dette er tilfældet, når der er tale om sociale pensioner og med visse  

 undtagelser lønninger fra offentlige myndigheder for udførelse af hverv for  

 disse offentlige myndigheder, samt for pensioner, der udbetales af disse  

 offentlige myndigheder efter ophør af tjenesteforholdet, jf. bestemmelserne i  

 artiklerne 18 og 19.
Der er tale om den såkaldte »eksemption med progressionsforbehold  

 efter ny metode«.
Heri ligger, at selv om bopælsstaten ikke kan beskatte  

 sådanne lønninger eller pensioner, indgår de i indkomstgrundlaget.
Ved den  

 skatteberegning, der herefter skal foretages, får disse indkomster derfor  

 progressionsvirkning for beskatningen som helhed.
 Dette lempelsesprincip svarer til lempelsen for udenlandsk lønindkomst i  

 henhold til ligningslovens § 33A.
 I modsætning til den gældende overenskomst er der ingen bestemmelser om  

 »matching credit«.
Ved »matching credit« forstås, at der i tilfælde, hvor skatten i  

 udlandet er nedsat i forhold til den almindelige skat på grund af særlige  

 skatteregler, skal der alligevel lempes som om skatteyderen havde betalt den  

 ordinære skat.
Herved opnår skatteyderen en direkte økonomisk fordel i form  

 af en samlet nedsat skattebetaling i de to stater.
Efter stk. 1, litra d, gives der credit for underliggende selskabsskat i  

 moder/datterselskabstilfælde, hvis udbytterne ikke i henhold til dansk intern  

 lovgivning kan fritages for beskatning i moderselskabet.
Bestemmelsen svarer  

 til selskabsskattelovens bestemmelse om datterselskabslempelse.
 Filippinernes lempelsesmetode er ligeledes credit, jf. stk. 2.
 Bestemmelsen er udformet i overensstemmelse med intern filippinsk  

 lovgivning om creditberegning.
 Dette indebærer, at foruden den almindelige maksimering for credit til  

 højst den filippinske skat, der forholdsmæssigt falder på den danske  

 indkomst, jf. stk. 2, i) kan lempelsen heller ikke overstige den filippinske  

 skat, der forholdsmæssigt falder på skatteyderens udenlandske indkomst, jf.  

 stk. 2, ii).
 Filippinerne giver credit for underliggende selskabsskat i  

 moder/datterselskabsforhold.
 Den filippinske metodebestemmelse indeholder derimod ikke en bestemmelse  

 om, at der skal gives eksemption i de tilfælde, hvor Danmark som kildestat  

 har den udelukkende beskatningsret.
Dette betyder, at Filippinerne giver fuld eksemption.
Heri ligger at  

 indkomsten fra Danmark i disse tilfælde behandles, som om den ikke er  

 skattepligtig.
Artikel 24. Ikke-diskriminering Bestemmelsen går ud på, at Danmark og Filippinerne ikke må diskriminere  

 hinandens statsborgere.
Dette gælder både personer og selkaber.
 Forbudet gælder både beskatning som de vilkår, der er knyttet hertil,  

 f.eks. regnskabskrav, frister m.v.
 Statsløse personer, der er hjemmehørende i en af staterne, kan ligeledes  

 påberåbe sig ikke-diskrimineringsbestemmelsen.
Artikel 25. Fremgangsmåden ved indgåelse af gensidige aftaler Såfremt en person mener, at han udsættes for en beskatning, der ikke er i  

 overensstemmelse med overenskomsten, kan han henvende sig til den kompetente  

 myndighed i den stat, hvor han er hjemmehørende.
Bopælsstaten skal, hvis den mener, at indsigelsen er begrundet, først søge  

 selv at løse problemet.
Hvis dette ikke er muligt, skal problemet søges løst  

 ved gensidig aftale med den anden stat.
 Enhver sådan aftale kan gennemføres uden hensyn til de frister, der gælder  

 i staternes interne lovgivning.
Det skal understreges, at de to stater ikke er tvunget til at nå frem til  

 en løsning.
I de fleste tilfælde er det muligt at finde frem til en løsning,  

 der kan accepteres fra begge sider.
Der forekommer imidlertid enkelte  

 tilfælde, hvor de to sider står så langt fra hinanden, at man ikke kan nå  

 frem til en aftale.
Bestemmelsen rummer derfor ikke en garanti for, at alle  

 dobbeltbeskatningskonflikter løses.
 Da gensidige forhandlinger kan være en langvarig affære, er det bestemt,  

 at når man har fundet frem til en løsning, kan denne også gennemføres, selv  

 om fristen for genoptagelse af en ansættelse er overskredet.
 Uden en sådan bestemmelse ville den gensidige aftaleprocedure ikke få den  

 tilsigtede virkning.
I stk. 3 er det bestemt, at de kompetente myndigheder kan løse  

 vanskeligheder eller tvivlsspørgsmål, der måtte opstå med hensyn til  

 fortolkning eller anvendelse af overenskomsten.
De kan også forhandle om  

 undgåelse af dobbeltbeskatning i tilfælde, som ikke er omhandlet i  

 overenskomsten.
 De kompetente myndigheder kan træde direkte i kontakt med hinanden, med  

 henblik på indgåelse af de førnævnte aftaler.
 De skal gennem forhandling udarbejde hensigtsmæssige procedurer m.v. til  

 gennemførelse af den fremgangsmåde ved indgåelse af gensidige aftaler, der er  

 fastlagt i denne artikel, jf. stk. 4.
Artikel 26. Udveksling af oplysninger Efter bestemmelsen skal de to stater udveksle oplysninger om de skatter,  

 der er dækket af overenskomsten, og som er nødvendige for at gennemføre  

 bestemmelserne i overenskomsten eller i intern lovgivning vedrørende disse  

 skatter.
 Specielt skal man udveksle oplysninger til undgåelse af svig eller  

 unddragelse af sådanne skatter.
 De modtagne oplysninger kan kun bruges til skatteformål, og kun meddeles  

 til personer eller myndigheder, der er beskæftiget med påligning, opkrævning,  

 inddrivelse, retsforfølgning eller klagebehandling.
 Dette omfatter også domstole og forvaltningsmyndigheder.
 De udvekslede oplysninger skal behandles som fortrolige på samme måde som  

 oplysninger, der er indhentet efter intern lovgivning.
 De modtagne oplysninger kan meddeles i offentlige retsforhandlinger eller  

 i retsafgørelser.
Ingen af staterne kan i denne forbindelse pålægges en forpligtelse til - at udføre forvaltningsakter, der strider mod lovgivning og  

 forvaltningspraksis i de to stater, - at meddele oplysninger, som ikke kan opnås ifølge lovgivning og normal  

 forvaltningspraksis i de to stater, - at meddele oplysninger, der ville røbe erhvervsmæssige o.l.  

 hemmeligheder, eller oplysninger, der ville stride mod almene interesser  

 (ordre public).
 Hvis f.eks. en oplysning kan fås i henhold til dansk lovgivning, men ikke  

 i henhold til filippinsk, er Danmark altså ikke forpligtet til at meddele  

 sådanne oplysninger på forespørgsel fra Filippinerne.
Artikel 27. Bistand ved inddrivelse Modeloverenskomsterne indeholder ikke nogen artikel om gensidig bistand  

 til inddrivelse af skattekrav.
 Fra dansk side ser man meget gerne, at der medtages en sådan bestemmelse i  

 vores overenskomster.
 I henhold til artikel 27 yder de to stater hinanden bistand med  

 inddrivelse af skattekrav, der er endeligt fastsat i den stat, der anmoder om  

 inddrivelse.
 Inddrivelsen sker på samme måde, som om der var tale om inddrivelse af  

 egne skatter.
 De skatter, der kan inddrives efter denne artikel, er de skatter, der er  

 omfattet af overenskomsten, incl. hermed forbundne renter og straftillæg.
Artikel 28. Medlemmer af diplomatiske og konsulære  

 repræsentationer Overenskomsten berører ikke de skattemæssige begunstigelser, som disse  

 medlemmer nyder i kraft af folkeretten eller særlige aftaler.
Artikel 29. Territorial udvidelse Artiklen indeholder hjemmel til geografisk udvidelse af den  

 dansk-filippinske overenskomsts anvendelsesområde.
 I praksis betyder det for Danmark, at overenskomsten kan udvides til at  

 gælde for Færøerne eller Grønland, der udtrykkeligt er holdt uden for  

 definitionen af Danmark i artikel 3.
 En sådan udvidelse forudsætter, at den ønskes af Færøernes eller Grønlands  

 hjemmestyrer, og vil i givet fald ikke blive forelagt Folketinget, da  

 skattekompetencen hører under hjemmestyrerne.
Artikel 30. Ikrafttræden Overenskomsten træder i kraft ved modtagelsen af den sidste  

 ratifikationsnote.
 Overenskomsten får herefter virkning for indkomst for enhver  

 skattepligtsperiode, der begynder den 1. januar eller senere, og som følger  

 umiddelbart efter det år, hvor ratifikationsinstrumenterne er udvekslet.
 Fra samme dato ophører den gældende overenskomst med at have virkning.
Artikel 31. Opsigelse Den nye overenskomst kan tidligst opsiges 5 år efter dens ikrafttræden.
Til § 2 Efter § 2 træder denne lov i kraft dagen efter bekendtgørelsen i  

 lovtidende Til § 3 Efter § 3 gælder loven ikke for Færøerne og Grønland.
 Skatter er et område, der er undergivet hjemmestyrernes kompetence.
 De dobbeltbeskatningsoverenskomster, der indgås mellem Danmark og andre  

 stater, er lige så lidt gældende for Færøerne og Grønland, som anden dansk  

 skattelovgivning.
 Færøerne og Grønland kan imidlertid have en interesse i, at en given dansk  

 overenskomst også skal gælde for deres respektive områder.
 Som selvstyrende områder inden for det danske rigsfællesskab, kan Færøerne  

 og Grønland ikke umiddelbart indgå en international aftale.
Dobbeltbeskatningsoverenskomsten indeholder derfor en bestemmelse om  

 »territorial udvidelse«. (artikel 29) Med hjemmel i denne, kan den foreliggende aftale i sin helhed eller med de  

 fornødne ændringer udvides til at gælde for Færøerne og/eller Grønland.
 Om en sådan udvidelse skal foretages, og hvilke ændringer, der om  

 fornødent skal foretages, besluttes helt af hjemmestyrerne.
 Ændringer vil selvsagt kun være gældende mellem det pågældende udland og  

 Færøerne og/eller Grønland.
 En sådan udvidelse vil ikke blive forelagt Folketinget til godkendelse  

 under hensyn til, at området er omfattet af Færøernes og Grønlands  

 hjemmestyre.
