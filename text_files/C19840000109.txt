 1. Aktieavancebeskatningsloven er udsendt som  

 lovbekendtgørelse nr. 371 af 22. juli 1983. I lovbekendtgørelsen er medtaget  

 de ændringer af lov nr. 295 af 10. juni 1981 om beskatning af fortjeneste ved  

 afståelse af aktier m.v., som er gennemført ved lov nr. 227 af 26. maj 1982  

 om ændring af forskellige skattelove (Skattemæssig ligestilling af  

 ægtefæller), lov nr. 144 af 13. april 1983 om ændring af lov om  

 indkomstbeskatning af aktieselskaber m.v. og forskellige andre skattelove,  

 lov nr. 220 af 2. juni 1983 om ændring af aktieavancebeskatningsloven,  

 kildeskatteloven og lov om særlig indkomstskat m.v. (Aktieavancebeskatning)  

 samt lov nr. 265 af 8. juni 1983 om ændring af forskellige skattelove  

 (Ændringer vedrørende virksomhedsomdannelse i dødsboer m.v.).
 I cirkulære af 26. september 1981 blev der redegjort for de regler om  

 aktieavancebeskatningen, som blev gennemført ved lov nr. 295 af 10. juni  

 1981. Dette cirkulære blev senere suppleret med cirkulære af 21. oktober 1982  

 om anvendelsen af 9 pct.-fradrag.
 I cirkulære af 5. august 1982 blev der bl.a. redegjort for de ændringer af  

 aktieavancebeskatningsloven, som blev gennemført ved lov nr. 227 af 26. maj  

 1982 om skattemæssig ligestilling af ægtefæller.
 Ved lov nr. 220 af 2. juni 1983 blev der gennemført følgende væsentlige  

 ændringer af aktieavancebeskatningsloven, for så vidt angår hovedaktionærer:
a.
Hovedaktionærkredsen blev indskrænket, idet aktie- og anpartsselskaber  

 ikke længere er omfattet af hovedaktionærbeskatningen.
Samtidig er der  

 gennemført den ændring, at der ved afgørelsen af, om en skattepligtig person  

 er omfattet af hovedaktionærbeskatningen, ikke skal tages hensyn til aktier,  

 tilhørende søskende og en tidligere ægtefælle til den pågældende  

 skattepligtige eller til den kreds af familiemedlemmer, hvis aktiebesiddelse  

 har betydning.
b.
Der er indført en beløbsgrænse for 1 pct. reglen, således at reglen om,  

 at en hovedaktionær skattefrit kan afstå op til 1 pct. af aktiekapitalen, kun  

 gælder, hvis afståelsessummen for de pågældende aktier er på højst 65.000 kr.
c.
Tabsfradrags-reglerne er ændret, således at fradrag for tab på  

 hovedaktionæraktier som hidtil foretages ved opgørelsen af særlig indkomst,  

 men hvis den særlige indkomst bliver negativ, kan et hertil svarende beløb  

 overføres til fradrag i den skattepligtige almindelige indkomst.
d.
Beskatningsgrundlaget ved afståelse af hovedaktionæraktier er ændret,  

 idet de hidtil gældende regler om forskellige fradrag (de årlige 9  

 pct.-fradrag, bundfradraget på op til 125.000 kr. og 5 pct.-fradraget) er  

 ophævet, og der er i stedet indført en ordning, hvorefter fortjeneste ved  

 afståelse af hovedaktionæraktier aftrappes i forhold til ejertidens længde.
I  

 den aftrappede nettofortjeneste ved aktieafståelse gives et fradrag på op til  

 65.000 kr.
e.
Reglerne om beskatning ved afståelse af konvertible obligationer er  

 ændret, idet det ny 65.000 kr.-fradrag også gives ved afståelse af  

 konvertible obligationer.
f.
Dødsbo-reglerne er ændret, idet de særlige regler om tabsfradrag er  

 ophævet, og udlægsmodtager i videre omfang end hidtil succederer i boets  

 skattemæssige stilling.
På denne baggrund er reglerne i kildeskatteloven om  

 passivberegning ændret.
g.
Efter fusionsreglen i aktieavancebeskatningslovens § 13 skal en  

 hovedaktionær i det selskab, som ophørte ved fusionen, betragtes som  

 hovedaktionær i det selskab, som fortsætter efter fusionen, uanset størrelsen  

 af den pågældendes aktiepost i det fortsættende selskab.
Reglen er nu ændret  

 således, at der ikke gælder nogen tidsbegrænsning for denne  

 hovedaktionærbeskatning.
Endvidere er der indført en bestemmelse om, at  

 fusionslignende regler skal kunne anvendes i tilfælde, hvor et selskab køber  

 aktiekapitalen i et andet selskab, uden at der sker en egentlig fusion.
 Ved lov nr. 265 af 8. juni 1983 blev aktieavancebeskatningslovens  

 dødsbo-regler ændret under hensyn til lov nr. 264 af samme dato om skattefri  

 virksomhedsomdannelse.
 Ved lov nr. 596 af 15. december 1983 er lov om særlig indkomstskat m.v.  

 bl.a. ændret således, at 6.000 kr.-bundfradraget efter denne lovs § 8, stk.  

 3, ikke gives ved opgørelse af særlig indkomst ved afståelse af  

 hovedaktionæraktier efter 1. januar 1984.
 I dette cirkulære sammenfattes og ajourføres omtalen af  

 aktieavancebeskatningsreglerne.
 Cirkulæret indeholder følgende afsnit:
Indledende bemærkninger Pkt. 1 Arter af værdipapirer, omfattet af loven Pkt. 2 Kredsen af skattepligtige, omfattet af loven Pkt. 3 Afståelser, som medfører beskatning Pkt. 4 Opdelingen på almindelige aktier, hovedaktionæraktier og næringsaktier Pkt. 5 Almindelige aktier Pkt. 6-9 Hovedaktionæraktier Pkt. 10-21 Næringsaktier Pkt. 22 Konvertible obligationer Pkt. 23 Aktier, erhvervet ved skattefri virksomhedsomdannelse Pkt. 24 Beskatning ved dødsfald Pkt. 25-37 Fusion Pkt. 38 Skattekontrollovens § 8D Pkt. 39 Ikrafttræden m.v.
Pkt. 40 Cirkulæret træder i stedet for skattedepartementets cirkulære nr. 164 af  

 26. september 1981 samt cirkulære nr. 170 af 21. oktober 1982 og afsnit VIII  

 i cirkulære nr. 138 af 5. august 1982.
 Cirkulæret finder anvendelse på aktieafståelse m.v., der foretages efter  

 1. januar 1984. I pkt. 40 om ikrafttræden m.v. er der dog redegjort for nogle  

 overgangsregler m.v., der også vedrører aktieafståelser i 1983.
 De i parentes anførte paragraffer henviser, hvor andet ikke er anført, til  

 bestemmelserne i aktieavancebeskatningsloven.
2. Aktieavancebeskatningslovens regler anvendes på  

 samme arter af værdipapirer som de hidtil gældende regler.
Reglerne omfatter  

 således aktier, anparter i anpartsselskaber, andelsbeviser og lignende  

 værdipapirer (§ 1, stk. 1), uanset om der er udstedt egentlige aktiebeviser  

 m.v.
Endvidere gælder reglerne for omsættelige beviser for indskud i  

 investeringsforeninger, hvad enten indskudsbeviserne er udstedt af  

 akkumulerende foreninger eller af foreninger, der udlodder renter og  

 udbytter.
Det i det følgende anførte om aktier finder således også anvendelse  

 på de øvrige værdipapirer, der er omfattet af loven.
 Reglerne finder ligesom de hidtidige regler anvendelse på aktieretter,  

 d.v.s ret til fondsaktier, og på tegningsretter, der tildeles aktionærerne  

 ved udvidelse af aktiekapitalen (§ 1, stk. 2, 2. pkt.).
 Konvertible obligationer var ikke omfattet af de regler om  

 aktieavancebeskatning, som var gældende før 1. juli 1981.  

 Aktieavancebeskatningsloven omfatter imidlertid nu konvertible obligationer,  

 i det væsentlige på lige fod med aktier (§ 8).
 De hidtidige regler om afståelse af aktier m.v., der er forbundet med  

 brugsret til visse beboelseslejligheder, er opretholdt, jfr. lov om  

 beskatning af fortjeneste ved afståelse af fast ejendom § 8, stk. 5.
3. Kredsen af skattepligtige, der er omfattet af  

 aktieavancebeskatningsloven, er personer, dødsboer, selskaber og foreninger,  

 der ved erhvervelsen af fortjenesten eller konstateringen af tabet er  

 skattepligtige her til landet (§ 1, stk. 5). Foreninger m.v., der ikke  

 besidder aktierne som led i en erhvervsmæssig virksomhed, falder udenfor  

 aktieavancebeskatningsloven.
Endvidere er personer og selskaber m.v., der  

 ikke er fuldt skattepligtige her til landet, ikke omfattet af loven,  

 medmindre aktiebesiddelsen er et led i en erhvervsvirksomhed med fast  

 driftsted her i landet.
 Efter gennemførelsen af reglerne om skattemæssig ligestilling af  

 ægtefæller i lov nr. 227 af 26. maj 1982 skal hver ægtefælle medregne  

 fortjeneste eller tab ved afståelse af den pågældendes aktier ved opgørelsen  

 af almindelig eller særlig indkomst.
Overdragelse af aktier mellem samlevende ægtefæller udløser ikke  

 aktieavancebeskatning eller adgang til at fradrage tab.
Heller ikke  

 overdragelse af aktier mellem ægtefællerne i forbindelse med separation eller  

 skilsmisse behandles som afståelse.
Den ægtefælle, der får aktierne  

 overdraget, indtræder i den anden ægtefælles stilling ved afgørelsen af,  

 hvorvidt der foreligger et hovedaktionærforhold, jfr. pkt. 14, samt med  

 hensyn til, hvornår og for hvilken anskaffelsessum aktierne er erhvervet.
 De særlige regler i aktieavancebeskatningslovens § 4 om  

 hovedaktionærbeskatning omfatter dog ikke aktieselskabers og  

 anpartsselskabers aktieafståelse efter 1. januar 1984 eller afståelse af  

 aktier, der er erhvervet som led i næring.
4. Reglerne gælder for fortjenester og tab ved  

 afståelse.
Erstatnings- og forsikringssummer sidestilles med salgssummer,  

 ligesom overdragelse ved gave eller arveforskud sidestilles med salg,  

 henholdsvis køb (§ 1, stk. 4, jfr. §§ 4 og 5 i lov om særlig indkomstskat  

 m.v.).
Udlodninger fra selskaberne til aktionærerne skal i almindelighed  

 beskattes som udbytte.
Tildeling af aktieretter, fondsaktier og  

 tegningsretter beskattes dog ikke som udbytte, men afståelse af disse  

 omfattes som hidtil af reglerne om afståelse af aktier, jfr. nedenfor.
Hvis udlodningen sker i forbindelse med en nedsættelse af selskabets  

 aktiekapital, kan ministeren for skatter og afgifter eller den, der er  

 bemyndiget dertil, fritage aktionærerne for beskatning af de udloddede beløb  

 som udbytte (ligningslovens § 16 A, stk. 2). Fortjeneste eller tab ved  

 udlodningen behandles i så fald efter reglerne om afståelse af aktier til  

 andre end det udstedende selskab.
De udloddede beløb skal til gengæld  

 betragtes som afståelsessum for den del af aktiekapitalen, der annulleres.
Likvidationsudlodninger foretaget i det kalenderår, hvori selskabet  

 endeligt opløses, er omfattet af lovens regler (§ 1, stk. 3), medens  

 likvidationsudlodninger foretaget i tidligere kalenderår i almindelighed skal  

 beskattes som udbytte.
Et selskab anses for endeligt opløst ved afmeldelsen  

 til aktieselskabsregistret.
Ved rettidig afmeldelse (inden 14 dage) kan  

 selskabet anses for opløst ved den afsluttende generalforsamling.
Hvis aktionæren benytter et regnskabsår, der afviger fra kalenderåret, kan  

 det forekomme, at de her nævnte likvidationsudlodninger skal fordeles over 2  

 regnskabsår, nemlig hvis selskabet foretager flere udlodninger i samme  

 kalenderår.
I så fald må fortjeneste eller tab fordeles på de 2 regnskabsår i  

 forhold til de i hvert regnskabsår modtagne udlodninger.
Når særlige omstændigheder taler derfor, kan ministeren for skatter og  

 afgifter eller den, der er bemyndiget dertil, tillade, at  

 likvidationsudlodninger, som sker forud for det kalenderår, hvori selskabet  

 opløses, ikke skal medregnes i modtagerens skattepligtige almindelige  

 indkomst.
De behandles i så fald efter reglerne om fortjeneste ved afståelse  

 af aktier, jfr. § 17, stk. 3, i lov om særlig indkomstskat m.v., som ændret  

 ved § 1, nr. 12, i lov nr. 296 af 10. juni 1981.
 Hvis en aktionær afstår aktier i et selskab, der er under likvidation,  

 behandles en sådan afståelse som andre afståelser, idet det forudsættes, at  

 der er tale om en reel afståelse.
Afståelse af aktier til det selskab, der har udstedt dem, skal i  

 almindelighed behandles efter reglerne om udbytte, således at  

 afståelsessummen medregnes i den almindelige indkomst, jfr. ligningslovens §  

 16 B.
Anskaffelsessummen for de solgte aktier kan ikke fradrages, og  

 fortjenesten er således lig med afståelsessummen.
Efter gennemsnitsmetoden,  

 som i princippet fortsat gælder for hovedaktionærer, sker der ved salget til  

 selskabet ingen nedsættelse af anskaffelsessummen for de resterende aktier.  

 Efter aktie-for-aktie-metoden, som nu gælder for almindelige aktier, jfr.  

 nedenfor, udgår anskaffelsessummen for den afståede aktie (den først  

 erhvervede). Ved et senere salg af aktier er det således  

 anskaffelsestidspunkt og -sum for disse aktier, der er afgørende for  

 beskatningen af disse.
Der sker beskatning efter ligningslovens § 16 B, stk.  

 1, uanset om aktionæren har haft aktierne i mere end 3 år og således ville  

 have kunnet sælge dem skattefrit til trediemand.
 Ministeren for skatter og afgifter eller den, han bemyndiger dertil, kan  

 dog tillade, at der ikke skal ske beskatning af afståelsessummen efter § 16  

 B, stk. 1, men at fortjeneste eller tab ved afståelsen behandles efter  

 reglerne om aktieafståelser.
 Bemyndigelse efter ligningslovens § 16 A, stk. 2, og § 16 B, stk. 2, og  

 lov om særlig indkomstskat § 17, stk. 3, er ved bekendtgørelse nr. 394 af 22.  

 juli 1981 givet til amtsskatteinspektoraterne, henholdsvis Københavns og  

 Frederiksberg skattedirektorater.
 Ved lovens § 9 har man opretholdt de tidligere regler om, at en  

 arbejdstagers indskud af aktier m.v. i en opsparing i pensionsøjemed  

 sidestilles med afståelse, og at udlodning af aktier m.v. sidestilles med  

 anskaffelse.
5. Der gælder forskellige regler for almindelige  

 aktier, næringsaktier og hovedaktionæraktier.
I det følgende er der derfor  

 foretaget en opdeling på disse grupper af aktier.
Almindelige aktier 6. Såfremt almindelige aktier afstås på et tidspunkt,  

 hvor der endnu ikke er gået 3 år fra erhvervelsen, skal fortjeneste medregnes  

 i den skattepligtige almindelige indkomst (§ 2, stk. 1).
Tab ved tilsvarende aktieafståelser kan kun fradrages i fortjeneste på  

 andre aktier, som afstås inden 3 år efter erhvervelsen.
Tab ved afståelse af  

 aktier efter mindre end 3 års ejertid kan derimod ikke fradrages i anden  

 almindelig eller særlig indkomst, heller ikke i særlig indkomst, der stammer  

 fra afståelse af hovedaktionæraktier, eller almindelig indkomst, der stammer  

 fra afståelse af næringsaktier.
 Såfremt tab ved afståelse af aktier efter mindre end 3 års ejertid  

 overstiger fortjeneste ved anden tilsvarende aktieafståelse, kan det  

 overskydende tab overføres til fradrag i ægtefællens nettofortjeneste ved  

 afståelse af aktier efter mindre end 3 års ejertid, under forudsætning af at  

 ægtefællerne er samlevende ved indkomstårets slutning.
Kan en skattepligtigs tab ved aktieafståelse ikke rummes i fortjeneste ved  

 afståelse af andre aktier efter mindre end 3 års ejertid eller i ægtefællens  

 nettofortjeneste ved tilsvarende aktieafståelse, kan det overskydende beløb  

 overføres til fradrag i den pågældende skattepligtiges eller ægtefællens  

 nettofortjeneste ved afståelse i de 5 efterfølgende år af aktier efter mindre  

 end 3 års ejertid.
Overførsel af tab til fradrag i ægtefællens fortjeneste  

 ved aktieafståelse i et efterfølgende indkomstår kan dog kun ske, hvis  

 ægtefællerne er samlevende ved udgangen af det pågældende indkomstår.
Tabet  

 kan kun fremføres til fradrag i fortjeneste i et efterfølgende indkomstår, i  

 det omfang det ikke kan rummes i en nettofortjeneste hos den pågældende  

 skatteyder eller hans ægtefælle i de forudgående indkomstår.
Tabet skal i  

 første række fradrages i fortjeneste ved den pågældende skatteyders egen  

 aktieafståelse. (§ 2, stk. 2).
 Et selskabs tab ved afståelse af almindelige aktier kan kun fradrages i  

 det omfang, tabet overstiger udbytter af de pågældende aktier, som selskabet  

 har været fritaget for at medregne ved indkomstopgørelsen efter  

 selskabsskattelovens § 13, stk. 1, nr. 2 og 3, og § 13, stk. 3, jfr. pkt. 13.
7. Sker afståelsen, efter at der er forløbet 3 år  

 eller mere fra erhvervelsen, er fortjeneste ikke skattepligtig (§ 4, stk. 1,  

 2. pkt.), men til gengæld kan tab heller ikke fradrages. 3-årsfristen regnes  

 fra erhvervelsesdagen til afståelsesdagen.
Det er afgørende for beregningen  

 af 3-årsfristen, hvornår der foreligger endelig og bindende aftale om  

 erhvervelsen, henholdsvis afståelsen.
For aktier, der er handlet på børsen,  

 vil det normalt være børsnotaens dato, der lægges til grund.
 Sker overdragelsen ved gave eller arveforskud, er det afgørende tidspunkt  

 i almindelighed det tidspunkt, hvor modtageren underrettes om overdragelsen.
For så vidt angår fortjeneste og tab i forbindelse med  

 likvidationsudlodninger i det kalenderår, hvori selskabet endeligt opløses,  

 er tidspunktet for selve udlodningen og ikke beslutningen om likvidation  

 eller selskabets endelige opløsning afgørende for, om der skal ske beskatning  

 eller ikke.
Er aktierne f.eks. erhvervet den 1. juni 1981, og foretages der i  

 forbindelse med en likvidation af selskabet i 1984 (afmeldelse til  

 aktieselskabsregistret sker den 1. december 1984) likvidationsudlodninger pr.  

 1. marts 1984 og pr. 1. november 1984, vil den første udlodning være  

 skattepligtig og den sidste udlodning ikke skattepligtig.
8. Fortjeneste og tab på aktier, der sælges inden  

 udløbet af 3-årsperioden, opgøres som forskellen mellem afståelsessummen med  

 fradrag af omkostninger ved afståelsen og anskaffelsessummen med tillæg af  

 omkostninger ved erhvervelsen.
Fortjeneste eller tab opgøres efter den  

 såkaldte "aktie-for-aktie-metode" (§ 5). Efter denne metode lægges  

 anskaffelsessummen for den enkelte aktie til grund for opgørelsen af  

 fortjeneste eller tab.
Dette gælder også for aktier, der er erhvervet før den  

 1. juli 1981, selvom der for disse foreligger en restanskaffelsessum opgjort  

 efter de indtil da gældende regler.
Når der i forbindelse med udvidelse af  

 aktiekapitalen i et selskab tildeles aktionærerne aktieretter (ret til  

 fondsaktier) eller tegningsretter (ret til at tegne aktier til en fastsat  

 kurs), skal disse retter anses for erhvervet for 0 kr. (§ 5, stk. 1, 2.  

 pkt.). Ved afståelse af disse retter bliver fortjenesten det samme beløb som  

 afståelsessummen.
Selv om moderaktien (moderaktierne) falder i kurs som følge  

 af aktieudvidelsen, skal moderaktien fortsat anses for anskaffet for den  

 oprindelige anskaffelsessum.
Anskaffelsessummen for en fondsaktie, der  

 erhverves for en tildelt aktieret, er 0 kr., medens anskaffelsessummen for en  

 aktie, der erhverves ved udnyttelse af en tildelt tegningsret, er det beløb,  

 der skal betales for den ved tegningen.
 Hvis en skattepligtig efter det tidspunkt, hvor der er truffet beslutning  

 om udvidelse af aktiekapitalen i et selskab, erhverver aktier, hvortil der er  

 knyttet aktieretter eller tegningsretter, anses disse retter for erhvervet  

 samtidig med de moderaktier, retterne knytter sig til, jfr. nedenfor pkt. 9.  

 I disse tilfælde må anskaffelsessummen fordeles mellem moderaktierne og de  

 vedhængende aktie- eller tegningsretter.
 9. Efter de regler, som var gældende før  

 aktieavancebeskatningsloven, gjaldt der en formodning for, at den først  

 erhvervede aktie var den først afståede ("First in - first out").  

 Denne formodning kunne imidlertid afkræftes ved, at den skattepligtige  

 godtgjorde, at det ikke var den ældste aktie, der var afstået.
 Under aktieavancebeskatningsloven gælder der en obligatorisk regel om, at  

 den først erhvervede aktie er den først solgte, således at det er den ældste  

 akties anskaffelsestidspunkt og anskaffelsessum, der lægges til grund ved  

 afgørelsen af, om der skal ske beskatning efter 3-årsreglen og i bekræftende  

 fald for opgørelsen af fortjeneste eller tab (§ 5, stk. 2). Selv om en aktie  

 er båndlagt, således at den fysisk ikke kan afstås, er det alligevel, hvis  

 denne aktie er den ældste, anskaffelsessummen og anskaffelsestidspunktet for  

 denne aktie, der lægges til grund.
 Hvis den ældste aktie har et større pålydende end den faktisk afståede  

 aktie, opgøres anskaffelsessummen som en forholdsmæssig del af den samlede  

 anskaffelsessum for den ældste aktie.
"First in - first out" reglen gælder kun for aktier i samme  

 selskab.
Endvidere gælder den kun for aktier med samme rettigheder.
Aktier  

 med f.eks. forskellig stemmeret eller forskellig udbytteret holdes således  

 adskilt ved anvendelsen af reglen.
Får de senere samme rettigheder, går de i  

 samme gruppe i rækkefølge efter anskaffelsestidspunkterne.
 Når aktieretter og tegningsretter udnyttes af aktionæren, der har fået  

 tildelt dem, indgår de i aktierækken efter tidspunktet for tildelingen af  

 aktieretten eller tegningsretten (§ 5, stk. 3). Dette vil i almindelighed  

 være det tidspunkt, hvor generalforsamlingen eller eventuelt bestyrelsen  

 efter bemyndigelse af generalforsamlingen træffer beslutning om udvidelsen af  

 aktiekapitalen.
I modsætning hertil anses aktieretter eller tegningsretter for erhvervet  

 samtidig med moderaktien, hvis en skattepligtig efter det tidspunkt, hvor der  

 er truffet beslutning om udvidelse af aktiekapitalen, erhverver aktier,  

 hvortil der er knyttet disse retter.
Hvis man udnytter sådanne retter sammen  

 med retter, man har fået tildelt som aktionær, anses en forholdsmæssig del af  

 den nye aktie for anskaffet ved købet af moderaktien.
Tilsvarende fordeling  

 må foretages, hvis man i forbindelse med en udvidelse af aktiekapitalen køber  

 retter til supplering af tildelte retter.
Købte aktie- eller tegningsretter, samt aktier, der er erhvervet ved  

 udnyttelse af disse retter, anses for anskaffet ved købet.
Hvis aktie- eller  

 tegningsretter anskaffes til supplering af tildelte retter, anses en  

 forholdsmæssig del af de ny aktier for erhvervet ved købet.
 Konvertible obligationer indgår på konverteringstidspunktet i aktierækken  

 efter tidspunktet for tildelingen af retten til den konvertible obligation.
 Fondsaktier og nytegnede aktier, der er modtaget før den 1. juli 1981,  

 anses ligeledes for erhvervet ved tildelingen af retten.
 Hvis tildelte aktieretter eller tegningsretter ikke udnyttes af  

 aktionæren, men afstås, gælder der en særlig regel, hvorefter sådanne retter  

 anses for erhvervet samtidig med de moderaktier, de knytter sig til (§ 5,  

 stk. 4). Dette betyder, at salg af aktie- og tegningsretter, der knytter sig  

 til aktier, som aktionæren har haft i mere end 3 år, ikke udløser beskatning.
 Også ved salg af aktie- og tegningsretter gælder "first in - first  

 out" reglen, således at de retter, som knytter sig til de ældste  

 moderaktier, anses for først afståede (§ 5, stk. 4, 2. pkt.).
Hvis et selskab ombytter ældre aktier med nye aktier, således at de ældre  

 og de nye aktier i realiteten er identiske, anses de nye aktier for erhvervet  

 på samme tidspunkt og for samme anskaffelsessum som de ældre aktier.
Det kan  

 f.eks. skyldes, at selskabet har skiftet navn eller ændret stykstørrelsen for  

 aktier.
Hovedaktionæraktier 10. Der gælder særlige regler for beskatning ved  

 afståelse af aktier, som ejes af hovedaktionærer.
 Aktieavancebeskatningslovens § 4, stk. 2 og 3, afgrænser den kreds af  

 skattepligtige, som er omfattet af hovedaktionærbeskatningen, jfr. nedenfor  

 pkt. 11, 12 og 13.
Den opgjorte fortjeneste eller det opgjorte tab ved afståelse af  

 hovedaktionæraktier inden 3 år efter erhvervelsen behandles som fortjeneste  

 eller tab på almindelige aktier.
Fortjeneste indgår i den skattepligtige  

 almindelige indkomst, (§ 2, stk. 1), hvorimod tab kun kan fratrækkes i den  

 skattepligtiges eller ægtefællens fortjeneste ved afståelse af andre aktier  

 efter mindre end 3 års ejertid, såfremt afståelsen sker i det pågældende  

 indkomstår eller de 5 efterfølgende indkomstår, (§ 2, stk. 2), jfr. pkt. 6.
 Fortjeneste eller tab ved afståelse af hovedaktionæraktier efter udløbet  

 af 3-års perioden er derimod ikke - som det er tilfældet ved almindelige  

 aktier - indkomstopgørelsen uvedkommende, men indgår i den skattepligtige  

 særlige indkomst (§ 4, stk. 1).
 Hvad enten der er tale om almindelig eller særlig indkomst, foretages  

 opgørelsen af fortjeneste eller tab ved afståelse af hovedaktionæraktier  

 efter en gennemsnitsmetode (§ 6) og ikke som for almindelige aktier efter  

 aktie-for-aktie metoden.
Fortjeneste ved afståelse af hovedaktionæraktier nedsættes efter en  

 aftrapningsordning i forhold til den periode, hovedaktionæren har ejet  

 aktierne i.
I en hovedaktionærs nettofortjeneste ved afståelse af  

 hovedaktionæraktier (d.v.s. aftrappet fortjeneste med fradrag af eventuelt  

 tab ved afståelse af andre hovedaktionæraktier efter mere end 3 års ejertid)  

 gives der et fradrag på op til 65.000 kr. (§ 7).
 11. De særlige regler gælder som anført for  

 hovedaktionærer, selv om denne benævnelse ikke er anvendt i lovens tekst.  

 Dette skyldes, at der ved anvendelse af reglerne ikke benyttes den sædvanlige  

 afgrænsning i skattelovgivningen af, hvem der skal anses som hovedaktionærer.  

 Reglerne anvendes ved afståelse af aktier i et selskab, hvis den  

 skattepligtige på noget tidspunkt indenfor de sidste 5 år forud for  

 afståelsen har ejet 25 pct. eller mere af aktiekapitalen i selskabet eller  

 rådet over mere end 50 pct. af stemmerne i selskabet (§ 4, stk. 2, og § 6,  

 stk. 1).
 Ved afgørelsen af, om en skattepligtig har ejet 25 pct. eller mere af  

 aktiekapitalen i et selskab eller rådet over mere end halvdelen af  

 stemmeværdien i det pågældende selskab, skal der ses bort fra selskabets  

 beholdning af egne aktier.
 Hvis en aktionær således ejer 90.000 kr. aktier i et selskab med en  

 aktiekapital på 400.000 kr., og selskabet ejer 40.000 kr. egne aktier, vil  

 aktionærens andel af aktiekapitalen udgøre:
 Den pågældende aktionær er således omfattet af reglerne om  

 hovedaktionærbeskatning.
5-årsperioden regnes tilbage fra datoen for afståelsen.
Er der på det  

 tidspunkt, en tidligere hovedaktionær afstår aktier, gået 5 år, siden han -  

 eventuelt sammen med visse pårørende m.v., jfr. nedenfor - rådede over mindst  

 25 pct. af aktiekapitalen eller mere end 50 pct. af stemmeværdien, kan han  

 sælge de resterende aktier skattefrit.
Det er i denne forbindelse uden  

 betydning, om de tidligere aktieafståelser er sket indenfor de første 3 år  

 efter erhvervelsen eller efter udløbet af denne periode.
 Har den skattepligtige indenfor de seneste 5 år før afståelsen haft 25  

 pct. af aktiekapitalen eller mere end 50 pct. af stemmeværdien, er det  

 derimod uden betydning, om der kun var tale om en kortvarig aktiebesiddelse.
12. Selv om den skattepligtige ikke selv inden for de  

 seneste 5 år har ejet 25 pct. eller mere af aktiekapitalen eller rådet over  

 mere end 50 pct. af stemmerne, vil den skattepligtige i en række tilfælde  

 blive beskattet som hovedaktionær.
Ved afgørelsen af, om reglerne for  

 hovedaktionærer skal anvendes, skal nemlig aktiebesiddelse inden for de  

 seneste 5 år hos en række af den skattepligtiges pårørende medregnes (§ 4,  

 stk. 3). Hvis den skattepligtige og de pårørende på noget tidspunkt indenfor  

 5-årsperioden samtidig tilsammen besad aktier i selskabet i det angivne  

 omfang, vil aktieafståelsen være omfattet af reglen i § 4, hvis han har haft  

 aktierne i 3 år.
Sker aktieafståelsen inden 3 år fra erhvervelsen, skal  

 fortjeneste eller tab også opgøres efter gennemsnitsmetoden, men fortjenesten  

 eller tabet medregnes i disse tilfælde i den skattepligtige almindelige  

 indkomst, efter samme regler som gælder for andre aktier, der sælges inden 3  

 år efter erhvervelsen.
 Kredsen af pårørende, der kommer i betragtning, er:
 Den skattepligtiges ægtefælle, forældre, bedsteforældre, børn og børnebørn  

 samt disse personers ægtefæller eller dødsboer efter de nævnte personer.  

 Stedbarns- og adoptivforhold sidestilles med ægte slægtskabsforhold.  

 Endvidere medregnes aktier, som tilhørte selskaber, fonde m.v., hvori den  

 nævnte personkreds på grund af aktiebesiddelse, vedtægtsbestemmelse, aftale  

 eller fælles ledelse har haft en bestemmende indflydelse.
 Ved afgørelsen af, om en ægtefælles aktier inden for de sidste 5 år skal  

 medregnes, lægges der alene vægt på aktier, som ejes eller har været ejet  

 under ægteskabet.
Aktier, der har tilhørt skatteyderens nuværende ægtefælle inden for de  

 seneste 5 år, men som er solgt inden ægteskabets indgåelse, medregnes således  

 ikke ved afgørelsen af, om den skattepligtige er omfattet af reglen.  

 Tilsvarende gælder for ægtefæller til den øvrige personkreds.
Aktier, som har  

 tilhørt en tidligere ægtefælle, medregnes ikke, dersom ægteskabet er ophørt  

 på tidspunktet for aktieafståelsen.
Også aktier tilhørende fonde (og andre selvejende institutioner) skal  

 medregnes ved anvendelsen af hovedaktionærreglen, såfremt den skattepligtige  

 og eventuelt den nævnte personkreds har haft en bestemmende indflydelse over  

 fonden.
Det må bero på en konkret vurdering af de objektive omstændigheder,  

 om der foreligger en sådan bestemmende indflydelse.
Det kan f.eks. være  

 tilfældet, fordi den skattepligtige og hans nærmeste pårørende har flertallet  

 af bestyrelsesposterne i fonden.
Det kan også være tilfældet, hvor stifteren  

 eller dennes nærmeste pårørende gennem fundatsen eller vedtægterne har  

 forbeholdt sig eller sine nært pårørende en bestemmende indflydelse på  

 fondens forhold.
 Opregningen af personkredsen er udtømmende, således at aktier tilhørende  

 personer m.v., til hvem der ikke er den angivne tilknytning, ikke skal  

 medregnes.
 13. Aktie- og anpartsselskaber er ikke omfattet af  

 hovedaktionærbeskatningen ved afståelse af aktier efter 1. januar 1984.  

 Fritagelsesbestemmelsen i § 4, stk. 5, omfatter kun aktie- og  

 anpartsselskaber, der er indregistreret i aktieselskabsregisteret.  

 Bestemmelsen omfatter således ikke de aktieselskabslignende selskaber, som  

 beskattes efter selskabsskattelovens § 1, stk. 1, nr. 2, eller de øvrige  

 skattepligtige efter selskabsskatteloven.
 Aktie- og anpartsselskaber er således - udover næringstilfælde - kun  

 skattepligtige af fortjeneste på aktier, som afstås inden 3 års ejertid.  

 Omvendt kan disse selskaber kun fratrække tab ved afståelse af aktier efter  

 mindre end 3 års ejertid, og tabet kan kun fratrækkes i fortjeneste ved  

 afståelse af andre aktier efter mindre end 3 års ejertid, jfr. pkt. 6.
 Et selskab kan dog kun fradrage tab på aktieafståelser i det omfang, tabet  

 overstiger udbytter af de pågældende aktier, som selskabet har været fritaget  

 for at medregne ved indkomstopgørelsen efter selskabskattelovens § 13, stk.  

 1, nr. 2 og 3, samt § 13, stk. 3 (§ 5, stk. 5). Denne fritagelsesregel gælder  

 kun, hvor det udbyttemodtagende selskab (moderselskabet) i hele det  

 indkomstår, hvori udbyttet er modtaget, har ejet mindst 25 pct. af  

 aktiekapitalen i det udbyttegivende selskab (datterselskabet). Begrænsningen  

 af tabsfradraget gælder således kun for disse selskaber.  

 Tabsfradragsbegrænsningen gælder kun for de tilfælde, hvor tabet vedrører  

 almindelig indkomst.
 14. For så vidt angår samlevende ægtefæller skal hver  

 ægtefælle ved opgørelsen af særlig indkomst medregne fortjeneste eller tab  

 ved afståelse af den pågældendes hovedaktionæraktier.
Ved afgørelsen af, om en gift kvinde eller mand er omfattet af  

 hovedaktionærreglen, må der som hovedregel lægges vægt på den pågældendes  

 egen aktiebesiddelse sammen med aktiebesiddelsen hos pårørende til den  

 pågældende.
Om f.eks. en gift kvindes aktieafståelser skal anses for omfattet  

 af hovedaktionærreglen, beror på aktiebesiddelsen hos den pågældende kvinde  

 samt hos den kreds af hendes pårørende, som er nævnt i § 4, stk. 3.
Overdragelse af hovedaktionæraktier mellem samlevende ægtefæller udløser  

 ikke aktieavancebeskatning eller adgang til at fradrage tab.
Heller ikke  

 overdragelse mellem ægtefæller i forbindelse med separation eller skilsmisse  

 behandles som afståelse.
 En skattepligtig, som får aktier overdraget fra ægtefællen, indtræder i  

 ægtefællens stilling ved afgørelsen af, hvorvidt der foreligger et  

 hovedaktionærforhold, samt med hensyn til anskaffelsestidspunkt og  

 anskaffelsessum for de overdragne aktier.
 Hvis f.eks. manden, der er omfattet af hovedaktionærbeskatningen som følge  

 af sin fars aktiebesiddelse, overdrager aktier til hustruen, vil hun overtage  

 mandens hovedaktionærstilling.
 En skattepligtig kan dog kun anses som hovedaktionær som følge af  

 svigerfamiliens aktiebesiddelse, for så vidt angår de aktier, den pågældende  

 har fået overdraget fra ægtefællen, og denne hovedaktionærstilling som følge  

 af svigerfamiliens aktiebesiddelse ophører straks ved separation eller  

 skilsmisse.
 15. Selv om en skattepligtig er omfattet af  

 hovedaktionærreglen, får aktieafståelser af mindre omfang dog ikke  

 skattemæssig virkning (§ 4, stk. 2, 2.-5. pkt.).
 Denne undtagelse gælder ikke for afståelser inden for de første 3 års  

 ejertid.
 Det afgørende for, om der er tale om aktieafståelse af mindre omfang, er i  

 denne forbindelse for det første, at der inden for et indkomstår ikke afstås  

 aktier i et selskab omfattende mere end 1 pct. af selskabets aktiekapital, og  

 for det andet, at afståelsessummen for disse aktier ikke overstiger 65.000  

 kr.
 Er en skattepligtig for hele det pågældende indkomstår samlevende med en  

 ægtefælle, er det afgørende, om ægtefællerne tilsammen afstår mere end 1 pct.  

 af aktiekapitalen eller aktier med en afståelsessum på mere end 65.000 kr.
Foranstående har virkning for aktieafståelser, der sker den 4. juni 1983  

 eller senere.
Vedrørende reglens anvendelse for indkomståret 1983 henvises  

 til pkt. 40 a og b.
 Ved afgørelsen af om aktieafståelser i et indkomstår overstiger 1 pct. af  

 aktiekapitalen i et selskab, bortses der fra selskabets beholdning af egne  

 aktier (§ 4, stk. 2, 5. pkt.).
 Ved afgørelsen af om en skattepligtig har afstået mere end 1 pct. af  

 aktiekapitalen, henholdsvis aktier med en afståelsessum på over 65.000 kr.,  

 tages der ikke hensyn til aktieafståelser, som er foretaget af den øvrige  

 kreds af nært pårørende til den pågældende.
 Hvis en hovedaktionær i løbet af et indkomstår højst afstår 1 pct. af  

 aktiekapitalen, og afståelsessummen for disse aktier ikke overstiger 65.000  

 kr., skal fortjeneste på de pågældende aktier ikke beskattes, ligesom tab  

 ikke kan fradrages.
 Hvis en skattepligtig er hovedaktionær i flere selskaber, kan der for  

 hvert indkomstår afstås aktier inden for 1 pct., henholdsvis 65.000 kr. i  

 hvert af selskaberne, uden at overdragelsen får skattemæssige virkninger.
 Såfremt en hovedaktionær i et indkomstår afstår aktier i et omfang, der  

 overstiger 1 pct., henholdsvis 65.000 kr., skal fortjeneste eller tab  

 vedrørende den samlede aktieafståelse medregnes ved indkomstopgørelsen.
 Uanset at en mindre aktieafståelse ikke får skattemæssig virkning, skal  

 der dog tages hensyn til aktieafståelsen ved anvendelsen af  

 gennemsnitsmetoden, jfr. nedenfor.
16. Ved beregningen af skattepligtig fortjeneste eller  

 fradragsberettiget tab ved en hovedaktionærs afståelse af aktier foretages  

 først en opgørelse efter gennemsnitsmetoden (pkt. 17). Den opgjorte  

 fortjeneste skal herefter ved afståelse efter 3 års ejertid aftrappes efter  

 den periode, hvori hovedaktionæren har ejet aktierne (pkt. 18). I den  

 aftrappede fortjeneste med fradrag af eventuelle tab gives der et fradrag på  

 op til 65.000 kr. (pkt. 19). Fortjeneste ved afståelse efter mere end 3 års  

 ejertid indgår i den skattepligtige særlige indkomst.
Tab ved tilsvarende  

 afståelse af hovedaktionæraktier fratrækkes ved opgørelse af særlig indkomst  

 (pkt. 20).
 17. I de tilfælde, hvor en hovedaktionær afstår hele  

 sin aktiebeholdning i selskabet, og denne aktiepost er erhvervet på samme  

 tidspunkt, opgøres fortjeneste eller tab direkte som forskellen mellem  

 afståelsessum og anskaffelsessum.
I de øvrige tilfælde foretages opgørelse af fortjeneste eller tab efter  

 gennemsnitsmetoden.
Dette får således for det første betydning, hvor en  

 hovedaktionær afstår en del af aktierne i selskabet og beholder en anden del.  

 Opgørelsesmetoden får for det andet betydning, hvor en del af fortjeneste  

 eller tab skal behandles efter reglerne om særlig indkomst og en anden del  

 efter reglerne om almindelig indkomst, fordi hovedaktionæren har ejet en del  

 af de afståede aktier i mere end 3 år og en del i mindre end 3 år.  

 Gennemsnitsmetoden får endvidere betydning ved afståelse af aktier, som en  

 hovedaktionær har ejet i mere end 3 år, men som er erhvervet på forskellige  

 tidspunkter, idet den skattepligtige fortjeneste ved afståelse af aktier  

 efter mere end 3 års ejertid skal aftrappes efter ejertidens længde, jfr.  

 pkt. 18.
Ved en hovedaktionærs afståelse af en del af aktieposten i selskabet  

 opgøres fortjeneste eller tab på grundlag af en anskaffelsessum, der beregnes  

 som en forholdsmæssig andel af den samlede anskaffelsessum for  

 hovedaktionærens hele aktiebeholdning lige før afståelsen, idet den samlede  

 anskaffelsessum fordeles på de afståede aktier og de aktier, som  

 hovedaktionæren beholder.
Den del af den samlede anskaffelsessum, der ved  

 denne fordeling henføres til de afståede aktier, lægges til grund ved  

 opgørelsen af fortjeneste eller tab ved afståelsen.
Resten af den samlede  

 anskaffelsessum betragtes som anskaffelsessum for de i behold værende aktier  

 og skal ved senere afståelser fordeles efter foranstående regler.
 Tilsvarende foretages en fordeling af den samlede anskaffelsessum på de  

 enkelte dele af en samlet aktieafståelse i de tilfælde, hvor dele af  

 afståelsen behandles efter forskellige skattemæssige regler.
Fordelingen af den samlede anskaffelsessum mellem afståede aktier og  

 beholdne aktier sker på grundlag af aktiernes pålydende.
I de tilfælde, hvor  

 aktierne er forbundet med forskellige rettigheder, tages der altså ikke  

 hensyn til aktiernes forskellige kursværdi ved fordelingen.
 Omkostninger ved erhvervelsen medregnes ved opgørelsen af den samlede  

 anskaffelsessum.
 Ved opgørelsen af den samlede anskaffelsessum for hovedaktionærens  

 aktiebeholdning medregnes tildelte fondsaktier med 0 kr., mens  

 anskaffelsessummen for aktier, der tegnes i henhold til en tildelt  

 tegningsret, er det beløb, som indbetales til selskabet ved tegningen (d.v.s.  

 aktiernes pålydende * tegningskursen).
 Den samlede anskaffelsessum for en skattepligtig, som var hovedaktionær  

 ved aktieavancebeskatningslovens ikrafttræden pr. 1. juli 1981, og som  

 fortsat er det ved første aktieafståelse, opgøres efter reglerne i lovens §  

 6, stk. 4. Hvis skatteyderen før aktieavancebeskatningslovens ikrafttræden  

 havde afstået aktier i det pågældende selskab, er anskaffelsessummen for  

 beholdningen pr. 1. juli 1981 den restanskaffelsessum (E-værdien), som ved  

 afståelsen blev opgjort for de i behold værende aktier efter de dengang  

 gældende regler, jfr. § 7, stk. 2, sidste pkt., i lov om særlig indkomstskat  

 m.v., jfr. lovbekendtgørelse nr. 561 af 13. december 1979. Har  

 hovedaktionæren ikke afstået aktier af aktiebeholdningen i det pågældende  

 selskab forud for 1. juli 1981, skal den faktiske anskaffelsessum anvendes.  

 Hvis hovedaktionæren har haft den samme aktiebeholdning fra før 1. januar  

 1962, anvendes den formueskattepligtige værdi pr. denne dato i stedet for den  

 faktiske anskaffelsessum, med mindre denne er højere (§ 6, stk. 7.).
For skattepligtige, som ikke var hovedaktionærer ved  

 aktieavancebeskatningslovens ikrafttræden pr. 1. juli 1981, men først er  

 blevet det på et senere tidspunkt, opgøres den samlede anskaffelsessum på  

 grundlag af de faktiske anskaffelsesbeløb for de aktier, som den pågældende  

 ejer på det tidspunkt, hvor han bliver hovedaktionær, jfr. eksempel nedenfor.  

 Aktionæren kan dog i stedet vælge at anvende den gennemsnitlige  

 anskaffelsessum for de aktier, som han ejede pr. 1. juli 1981, og som han  

 havde i behold, da han blev hovedaktionær.
Har han efter 1. juli 1981, og før  

 han blev hovedaktionær, afstået aktier, fragår den faktiske anskaffelsessum  

 for disse i den gennemsnitlige anskaffelsessum.
 Eksempel: En skattepligtig har i 1975 erhvervet 10.000 kr. aktier i et  

 selskab ud af en aktiekapital på 100.000 kr. til kurs 200 eller for 20.000  

 kr. og i 1976 andre 10.000 kr. i samme selskab til kurs 250 eller for 25.000  

 kr.
I august 1981 sælges 5.000 kr. af disse aktier.
Efter "first in first  

 out" reglen er det halvdelen af de i 1975 erhvervede aktier, der afstås.  

 Anskaffelsessummen for de resterende aktier, som er anskaffet i 1975, er  

 10.000 kr.
Salget får ingen skattemæssig virkning, da den skattepligtige har  

 ejet aktierne i mere end 3 år.
 I oktober 1981 erhverver den skattepligtige 15.000 kr. aktier i samme  

 selskab til kurs 150 eller for 22.500 kr. og er herefter hovedaktionær.
 Den samlede anskaffelsessum for de aktier, der skal indgå i den samlede  

 anskaffelsessum, udgør herefter:
 Pålydende anskaffelsessum 5.000 kr. anskaffet i 1975 for 10.000 kr.
 10.000 kr. anskaffet i 1976 for 25.000 kr.
 15.000 kr. anskaffet i 1981 for 22.500 kr.
 30.000 kr. 57.500 kr.
En skattepligtig, der er hovedaktionær på tidspunktet for afståelse af  

 aktier, skal anvende gennemsnitsmetoden, selv om fortjeneste eller tab ikke  

 indgår i indkomstopgørelsen, idet det har betydning for opgørelsen af  

 anskaffelsessummen for de resterende aktier.
Det gælder således, når der  

 efter 3 års ejertid afstås aktier for under 65.000 kr. og under 1 pct. af  

 aktiekapitalen.
Er den skattepligtige ved en aktieafståelse omfattet af  

 hovedaktionærreglen, skal den pågældende også ved fremtidige afståelser  

 anvende gennemsnitsmetoden.
Dette gælder, selv om den skattepligtige ikke  

 bliver beskattet som hovedaktionær, f.eks. fordi han ikke inden for de sidste  

 5 år forud for afståelsen har ejet 25 pct. af aktiekapitalen.
 18. Opgjort fortjeneste eller tab ved afståelse af  

 hovedaktionæraktier inden 3 år efter erhvervelsen behandles som fortjeneste  

 eller tab på almindelige aktier, således at fortjeneste indgår i den  

 skattepligtige almindelige indkomst, mens tab kan fratrækkes i fortjeneste på  

 andre aktier, jfr. pkt. 6.
 Fortjeneste eller tab ved afståelse af hovedaktionæraktier efter en  

 ejertid på 3 år eller derover indgår i den skattepligtige særlige indkomst.  

 Fortjeneste ved afståelse af hovedaktionæraktier efter udløbet af 3 års  

 perioden skal aftrappes under hensyn til ejertidens længde, jfr. nedenfor.
 Ved beregning af ejertidens længde lægges der som hidtil vægt på  

 erhvervelses- og afståelsesdatoerne.
 Også ved afståelse af hovedaktionæraktier gælder reglen om, at den først  

 erhvervede aktie anses for først afstået, jfr. pkt. 9.
 Aktieretter eller tegningsretter, som er tildelt den skattepligtige, samt  

 fondsaktier og aktier, der er tegnet ved udnyttelse af disse retter, anses  

 for erhvervet samtidig med den eller de moderaktier, som de nævnte retter  

 eller aktier knytter sig til.
I tilfælde, hvor en aktieret eller tegningsret knytter sig til flere  

 moderaktier, som er erhvervet på forskellige tidspunkter, anses den  

 pågældende ret for erhvervet med en forholdsmæssig del på de forskellige  

 moderaktiers anskaffelsestidspunkter.
Tilsvarende gælder i de tilfælde, hvor  

 en fondsaktie eller en aktie, der er erhvervet ved udnyttelse af en  

 tegningsret, knytter sig til flere moderaktier.
Opgjort fortjeneste ved afståelse af hovedaktionæraktier aftrappes under  

 hensyn til ejertidens længde.
Der sker derimod ikke aftrapning af tab.
 Ved afståelse inden for 3 års ejertid beskattes fortjeneste fuldt ud.
I perioden fra det 4. besiddelsesår til og med det 7. besiddelsesår  

 aftrappes den opgjorte fortjeneste med 10 pct. pr. påbegyndt besiddelsesår  

 udover de første 3 besiddelsesår.
Ved afståelse i det 8. år efter aktiernes  

 erhvervelse eller senere medregnes 50 pct. af den opgjorte fortjeneste ved  

 beskatningen.
 Ved afståelse i det 4. besiddelsesår nedsættes fortjenesten med 10 pct.
 Ved afståelse i det 5. besiddelsesår nedsættes fortjenesten med 20 pct.
 Ved afståelse i det 6. besiddelsesår nedsættes fortjenesten med 30 pct.
 Ved afståelse i det 7. besiddelsesår nedsættes fortjenesten med 40 pct.
 Ved afståelse i det 8. besiddelsesår eller senere nedsættes fortjenesten  

 med 50 pct.
 19. I de tilfælde, hvor fortjenesten indgår i den  

 særlige indkomst, d.v.s. hvor afståelsen sker, efter at der er forløbet 3 år  

 fra erhvervelsen, gives der endvidere et fradrag på op til 65.000 kr. (§ 7,  

 stk. 2).
 Fradraget gives i en hovedaktionærs nettofortjeneste ved afståelse af  

 hovedaktionæraktier efter mere end 3 års ejertid, d.v.s den opgjorte  

 fortjeneste efter aftrapning og med fradrag af eventuelt tab på afståede  

 hovedaktionæraktier efter mere end 3 års ejertid.
 En skattepligtig kan inden for 4 på hinanden følgende indkomstår højst  

 opnå et samlet fradrag på 65.000 kr. (§ 7, stk. 3).
 En skattepligtig, som er hovedaktionær i flere selskaber, kan højst  

 udnytte et 65.000 kr.-fradrag i en 4 årig periode.
Hvis en hovedaktionær inden for et indkomstår foretager aktieafståelse  

 inden for 1 pct. af aktiekapitalen og for en afståelsessum på højst 65.000  

 kr., er eventuel fortjeneste skattefri, jfr. § 4, stk. 2, og der skal derfor  

 ikke beregnes 65.000 kr.-fradrag.
Den skattefri aktieafståelse medfører  

 heller ikke begrænsning af 65.000 kr.-fradrag for de følgende 3 indkomstår.
 Fradraget kan dog ikke overstige den opgjorte nettofortjeneste for et  

 indkomstår.
I det enkelte indkomstår skal 65.000 kr.-fradraget udnyttes i videst  

 muligt omfang.
Hvis en af samlevende ægtefæller har udnyttet 65.000  

 kr.-fradraget helt eller delvis, medregnes dette ved beregningen af det  

 maksimale fradrag for den anden ægtefælle, hvis ægtefællerne har været  

 samlevende i hele indkomståret.
Fradrag, som den første ægtefælle har opnået  

 ved aktieafståelse inden ægteskabets indgåelse, medregnes dog ikke (§ 7, stk.  

 3, 2.-3. pkt.).
 20. Tab ved afståelse efter 1. januar 1984 af  

 hovedaktionæraktier efter en ejertid på 3 år og derover fradrages ved  

 opgørelsen af skattepligtig særlig indkomst.
 Tabet kan dog ikke fradrages, hvis fortjeneste ved en tilsvarende  

 aktieafståelse ikke var skattepligtig, fordi hovedaktionæren ikke har afstået  

 for over 1 pct. af aktiekapitalen eller aktier med en afståelsessum på over  

 65.000 kr.
 Aktie- og anpartsselskaber er ikke omfattet af hovedaktionærbeskatningen,  

 jfr. pkt. 13.
 Såfremt fradrag ved afståelse af hovedaktionæraktier medfører, at den  

 skattepligtige særlige indkomst bliver negativ, kan et beløb, svarende til  

 den negative særlige indkomst, fradrages ved opgørelsen af den skattepligtige  

 almindelige indkomst (§ 4, stk. 4).
21. Ved afståelse af hovedaktionæraktier opgøres  

 fortjeneste eller tab som nævnt efter gennemsnitsmetoden.
Beregnet  

 fortjeneste ved afståelse af hovedaktionæraktier efter mere end 3 års ejertid  

 aftrappes efter ejertidens længde.
I den aftrappede fortjeneste fradrages  

 eventuelt tab ved afståelse af andre hovedaktionæraktier efter mere end 3 års  

 ejertid.
I den opgjorte nettofortjeneste gives et fradrag på op til 65.000  

 kr.
Den herefter beregnede skattepligtige fortjeneste ved afståelse af  

 hovedaktionæraktier efter mere end 3 års ejertid indgår i den skattepligtige  

 særlige indkomst.
 Ved beregningen af ejertidens længde anses aktier, der erhverves ved  

 udnyttelse af tildelte aktie- eller tegningsretter, for anskaffet samtidig  

 med de moderaktier, som retterne knytter sig til.
 Efter "first in - first out" reglen anses de først erhvervede  

 aktier for først afstået.
Til belysning af opgørelsesreglerne skal anføres følgende eksempler på  

 beregning af særlig indkomstskat ved afståelse af hovedaktionæraktier.
I  

 begge eksempler er det forudsat, at hovedaktionæren hverken foretager anden  

 aktieafståelse end den nævnte eller har anden særlig indkomst.
Det  

 forudsættes endvidere, at hovedaktionærens eventuelle ægtefælle ikke afstår  

 hovedaktionæraktier i afståelsesåret, således at 65.000 kr.-fradraget kan  

 udnyttes fuldt ud.
a.
En hovedaktionær har i 1974 erhvervet en aktiebeholdning i  

 hovedaktionærselskabet for 200.000 kr.
Beholdningen sælges i 1984 for 500.000  

 kr.
Under hensyn til, at hovedaktionæren afstår hele sin aktiepost, og at  

 denne aktiepost er erhvervet på samme tidspunkt, opgøres fortjenesten som  

 forskellen mellem afståelsessum og anskaffelsessum.
b.
En hovedaktionær har 1. maj 1978 købt en aktiepost på nom. 50.000 kr.  

 for 100.000 kr.
I 1980 blev aktiekapitalen udvidet, således at de hidtidige  

 aktionærer for hver 2.000 kr. aktier kan tegne 1.000 kr. aktier til kurs 105.  

 Den 1. juli 1980 tegnede hovedaktionæren nom. 25.000 kr. aktier i henhold til  

 de tildelte tegningsretter til kurs 105 eller for 26.250 kr.
Samtidig købte  

 han tegningsretter til tegning af yderligere nom. 25.000 kr. aktier.  

 Købesummen for tegningsretterne var 30.000 kr., og aktierne blev tegnet til  

 kurs 105 eller for 26.250 kr.
Den 1. marts 1982 modtog aktionærerne i  

 selskabet nom. 1.000 kr. fondsaktier for hver nom. 4.000 kr. aktier.  

 Hovedaktionæren modtog således nom. 25.000 kr. fondsaktier.
Den 1. juni 1984  

 sælger hovedaktionæren en aktiepost på nom. 100.000 kr. for en salgssum på  

 250.000 kr., og den 15. juli 1985 den resterende aktiepost på nom. 25.000 kr.  

 for en salgssum på 75.000 kr.
 Hovedaktionærens aktieanskaffelser opgøres således:
Ved beregningen af, i hvilket omfang fortjeneste skal aftrappes, er  

 ejertiden afgørende.
Hovedaktionæren tegnede pr. 1. juli 1980 i alt nom.  

 50.000 kr. aktier.
Heraf er nom. 25.000 kr. aktier tegnet i henhold til  

 tildelte tegningsretter, og disse aktier anses for erhvervet samtidig med de  

 moderaktier, de tegnede aktier knytter sig til, dvs. pr. 1. maj 1978. Nom.  

 25.000 kr. aktier blev tegnet i henhold til købte tegningsretter, og disse  

 aktier anses for erhvervet ved købet af tegningsretterne, dvs. pr. 1. juli  

 1980.
 Af aktiebeholdningen, i alt nom. 100.000 kr. efter tegningen pr. 1. juli  

 1980, anses herefter nom. 75.000 kr. erhvervet pr. 1. maj 1978 og nom. 25.000  

 kr. erhvervet pr. 1. juli 1980.
Hovedaktionæren modtog pr. 1. marts 1982 nom. 25.000 kr. fondsaktier i  

 henhold til tildelte aktieretter.
Disse fondsaktier anses erhvervet samtidig  

 med de moderaktier, som fondsaktierne knytter sig til, dvs. 3/4 eller nom.  

 18.750 kr. anses for erhvervet pr. 1. maj 1978 og 1/4 eller nom. 6.250 kr.  

 erhvervet pr. 1. juli 1980.
 Af den samlede aktiebeholdning inden første afståelse, i alt nom. 125.000  

 kr., anses nom. 93.750 kr. for erhvervet pr. 1. maj 1978 og nom. 31.250 kr.  

 for erhvervet pr. 1. juli 1980.
 Efter "first in - first out" reglen anses de nom. 100.000 kr.  

 aktier, som først afstås, for erhvervet med nom. 93.750 kr. pr. 1. maj 1978  

 og nom. 6.250 kr. pr. 1. juli 1980.
 Fortjeneste vedrørende aktieafståelsen i 1984 opgøres derfor først, for så  

 vidt angår de nom. 93.750 kr. aktier, og derefter for så vidt angår de nom.  

 6.250 kr. aktier.
Fortjenesten vedrørende de nom. 93.750 kr. aktier, opgøres som forskellen  

 mellem afståelsessummen, der beregnes som og anskaffelsessummen, der beregnes som Fortjenesten udgør herefter 97.500 kr.
 Disse aktier anses som nævnt erhvervet pr. 1. maj 1978 og sælges pr. 1.  

 juni 1984. Hovedaktionæren har således ejet aktierne i 6 år og 1 måned.  

 Afståelsen sker i det 7. besiddelsesår, og fortjenesten, 97.500 kr.,  

 nedsættes derfor med 40 pct., eller 39.000 kr., således at 58.500 kr. indgår  

 i avanceberegningen.
Tilsvarende opgøres fortjenesten vedrørende de nom. 6.250 kr. aktier som  

 forskellen mellem afståelsessummen, der beregnes som og anskaffelsessummen, der beregnes som Fortjenesten udgør herefter 6.500 kr.
 Disse aktier anses som nævnt erhvervet pr. 1. juli 1980 og sælges pr. 1.  

 juni 1984. Hovedaktionæren har altså ejet disse aktier i 3 år og 11 måneder.  

 Afståelsen sker i det 4. besiddelsesår, og fortjenesten, 6.500 kr., nedsættes  

 med 10 pct. eller 650 kr., således at 5.850 kr. indgår i avanceberegningen.
 Særlig indkomst for 1984 beregnes således:
 Fortjeneste vedrørende afståelsen i 1985 af nom. 25.000 kr. aktier:
Efter aktieafståelsen i 1984 kan restanskaffelsessummen for den beholdne  

 aktiepost opgøres som forskellen mellem den samlede anskaffelsessum, 182.500  

 kr., og anskaffelsessummerne for de aktieposter, som blev afstået i 1984,  

 136.875 kr. + 9.125 kr. = 146.000 kr.
Restanskaffelsessummen er herefter  

 36.500 kr.
Fortjenesten opgøres som Disse aktier anses for erhvervet pr. 1. juli 1980 og sælges den 15. juli  

 1985. Hovedaktionæren har således ejet aktierne i 5 år og 15 dage.
Afståelsen  

 sker i det 6. besiddelsesår, og fortjenesten, 38.500 kr., aftrappes derfor  

 med 30 pct., eller 11.550 kr., således at 26.950 kr. indgår i  

 avanceberegningen.
 Særlig indkomst for 1985 beregnes således:
Næringsaktier (§ 3) 22. For næringsaktier skal fortjeneste eller tab  

 medregnes ved opgørelsen af den skattepligtige almindelige indkomst uden  

 hensyn til ejertidens længde.
I opgjort fortjeneste gives intet fradrag.
Ved næringsaktier forstås typisk aktier, der er erhvervet med afståelse  

 for øje af en aktionær, der har det som erhverv at handle med aktier og  

 lignende værdipapirer.
Som næringsaktier anses dog også aktier, som i øvrigt  

 måtte være erhvervet som et led i aktionærens næringsvej.
 Aktionæren kan vælge enten at medregne fortjeneste eller tab ved afståelse  

 af aktierne, jfr. § 3, stk. 2, 1. punktum (realisationsprincippet) eller at  

 medregne urealiseret fortjeneste eller tab på beholdningen af aktier, jfr. §  

 3, stk. 2, 2. punktum (lagerprincippet). Det een gang valgte  

 opgørelsesprincip kan kun ændres med ligningsrådets tilladelse.
 Anvendes realisationsprincippet, opgøres fortjeneste eller tab ved  

 afståelse af aktierne efter den i § 6, stk. 2 og 3, beskrevne  

 gennemsnitsmetode.
Anvendes lagerprincippet, opgøres indkomstårets fortjeneste eller tab som  

 forskellen mellem aktiernes formueskattepligtige værdi ved indkomstårets  

 slutning og aktiernes formueskattepligtige værdi ved indkomstårets  

 begyndelse.
For aktier, som er erhvervet i indkomstårets løb, træder  

 anskaffelsessummen i stedet for den formueskattepligtige værdi ved  

 indkomstårets begyndelse.
For aktier, som er afstået i indkomstårets løb,  

 træder afståelsessummen i stedet for den formueskattepligtige værdi ved  

 indkomstårets slutning.
 Vedrørende de nærmere regler for opgørelserne henvises i øvrigt til  

 bekendtgørelse nr. 3 af 6. januar 1982 om opgørelse af fortjeneste eller tab  

 på næringsaktier.
 Et selskabs tab ved afståelse af næringsaktier kan kun fradrages i det  

 omfang, tabet overstiger udbytter af de pågældende aktier, som selskabet har  

 været fritaget for at medregne ved indkomstopgørelsen efter  

 selskabsskattelovens § 13, stk. 1, nr. 2 og 3, og § 13, stk. 3, (§ 3, stk.  

 3).
Konvertible obligationer (§ 8) 23. Ved aktieselskabsloven af 1973 blev der fastsat  

 selskabsretlige regler om konvertible og udbyttegivende gældsbreve.
Det  

 typiske for sådanne gældsbreve er, at långiveren ved lånets ydelse har  

 stilling som kreditor i selskabet og skal dækkes forud for aktionærerne ved  

 selskabets ophør.
Herudover har långiveren, når betingelserne herfor er  

 opfyldt, ret, men ikke pligt til at blive aktionær i selskabet.
Konvertible  

 obligationer indeholder altså både en fordring imod selskabet på  

 obligationernes pålydende og en ret for kreditor til på et nærmere fastsat  

 tidspunkt at forlange obligationerne ombyttet med aktier i selskabet.
 Før gennemførelsen af aktieavancebeskatningsloven i 1981 indeholdt  

 skattelovgivningen ikke bestemmelser om den skattemæssige behandling af disse  

 værdipapirer, der altså er en mellemform mellem obligationer og aktier.
Med grundlag i to landskatteretskendelser udviklede der sig en praksis,  

 hvorefter konvertible obligationer skattemæssigt blev behandlet som  

 obligationer indtil konverteringen.
Obligationernes kursværdi umiddelbart før  

 konverteringen dannede grundlaget for avanceberegningen ved afståelse af de  

 nye aktier efter konverteringen.
Aktierne ansås for erhvervet på  

 konverteringstidspunktet for en anskaffelsessum, der svarer til  

 obligationernes kursværdi umiddelbart forud for konverteringen.
 Aktieavancebeskatningslovens regler går uden for næringstilfældene ud på  

 følgende:
a.
Hvis en almindelig aktionær får ret til at tegne konvertible  

 obligationer i selskabet, anses han at have modtaget en tegningsret for 0 kr.
Vælger aktionæren at afstå denne ret til at tegne konvertible  

 obligationer, vil han kun blive beskattet af fortjenesten, der her er lig med  

 afståelsessummen, hvis moderaktien er erhvervet mindre end 3 år før  

 afståelsen.
Har aktionæren erhvervet moderaktien mere end 3 år før afståelsen  

 af retten til at tegne konvertible obligationer, har afståelsen ingen  

 skattemæssig virkning.
 Hvis andre end aktionærerne i selskabet tegner konvertible obligationer,  

 betragtes tegningsbeløbet med tillæg af vederlaget for tegningsretten og  

 eventuelle omkostninger som anskaffelsessum.
b.
Aktionæren kan i stedet vælge selv at udnytte retten til at tegne  

 konvertible obligationer.
I så fald modtager han en fordring (obligation) på  

 selskabet sammen med en ret til, at denne obligation senere omdannes til en  

 aktie i selskabet.
Den konvertible obligation betragtes som omfattet af  

 aktieavancebeskatningsreglerne.
Værdipapiret anses for erhvervet på  

 tidspunktet for tildelingen af tegningsretten til den konvertible obligation.  

 Det vil typisk være, når beslutning herom træffes af generalforsamlingen.
Den  

 konvertible obligation anses for erhvervet til tegningskursen.
For den  

 skattepligtige, som først har købt retten til at tegne konvertible  

 obligationer og derefter har udnyttet denne ret, anses den konvertible  

 obligation dog for erhvervet på tidspunktet for købet af tegningsretten.  

 Anskaffelsessummen opgøres som anført under a.
Afhænder indehaveren obligationen, vil dette uden for  

 hovedaktionærtilfældene, jfr. pkt. e, kun have skattemæssig betydning,  

 såfremt der ikke er forløbet tre år efter erhvervelsen.
I så fald beskattes  

 eventuel fortjeneste, d.v.s. forskellen mellem afståelsesvederlaget og  

 erhvervelsessummen.
Konstateres der tab ved afståelsen (hvilket kan være  

 tilfældet, hvis kursen på aktierne i det pågældende selskab er faldet til  

 under 100), kan dette tab fratrækkes efter de ny  

 aktieavancebeskatningsregler, d.v.s kun i det omfang tabet kan rummes i  

 fortjeneste ved anden afståelse af aktier m.v. i afhændelsesåret eller i de  

 efterfølgende fem indkomstår.
c.
Kontant indfrielse af konvertible obligationer finder typisk kun sted,  

 hvis kursen på aktierne i det pågældende selskab er under pari, eller hvis  

 obligationsejeren forpasser tiden for konvertering.
Indfrielsen har - ligesom  

 afhændelse - kun skattemæssig betydning, såfremt der på  

 indfrielsestidspunktet ikke er forløbet tre år efter erhvervelsen af  

 værdipapiret.
Det bemærkes, at bestemmelsen i ligningslovens § 16 B om  

 beskatning af afståelsessummen ved afståelse af aktier m.v. til det selskab,  

 der har udstedt aktierne, ikke anses for anvendelig på indfrielsesbeløb for  

 konvertible obligationer.
d.
Konvertering af de konvertible obligationer til aktier i det pågældende  

 selskab har ikke skattemæssige konsekvenser.
De ny aktier anses for erhvervet  

 på samme tidspunkt som de konvertible obligationer og for samme  

 anskaffelsessum.
Afhændelse af de ny aktier har således kun skattemæssig  

 betydning, såfremt afståelsen sker inden tre år efter erhvervelsen af de  

 konvertible obligationer.
 Ved anvendelse af "first in - first out" reglen holdes  

 konvertible obligationer indtil konverteringen adskilt fra aktierne, idet de  

 sidestilles med aktier med særlige rettigheder.
e.
Hovedaktionærreglen i lovens § 4 omfatter også konvertible  

 obligationer.
Avance og tab ved afståelse af konvertible obligationer indgår  

 derfor også i opgørelsen af fortjeneste og tab efter hovedaktionærreglen.  

 Konvertible obligationer er imidlertid ikke aktier og indgår derfor ikke i  

 aktiekapitalen.
Ved afgørelsen af, om den skattepligtige har ejet 25 pct.  

 eller mere af aktiekapitalen eller har rådet over mere end 50 pct. af  

 stemmeværdien af aktiekapitalen, skal der derfor bortses fra konvertible  

 obligationer.
Dette gælder både opgørelsen af størrelsen af den  

 skattepligtiges aktiebeholdning og størrelsen af den samlede aktiekapital.  

 Ved afgørelsen af, om der er afstået mere end 1 pct. af aktiekapitalen,  

 medregnes konvertible obligationer ikke ved opgørelsen af aktiekapitalen.  

 Derimod medregnes afståede konvertible obligationer ved afgørelsen af, om der  

 i indkomståret er afstået mere end 1 pct. af aktiekapitalen eller aktier med  

 en afståelsessum på over 65.000 kr.
Begrænsningen af skattefriheden til 1  

 pct. af aktiekapitalen indenfor 65.000 kr.-grænsen gælder således, hvad enten  

 der afstås aktier eller konvertible obligationer.
 Ved anvendelsen af gennemsnitsmetoden skal som pålydende værdi af den  

 konvertible obligation regnes med pålydende værdi af den aktie, som  

 obligationen kan konverteres til.
 Konvertible obligationer, som en hovedaktionær har erhvervet ved  

 udnyttelse af tildelte retter, anses for erhvervet på samme  

 anskaffelsestidspunkt som de moderaktier, obligationerne knytter sig til,  

 jfr. § 6, stk. 8, og pkt. 18.
 Hvis den skattepligtige herefter er omfattet af hovedaktionærreglen, vil  

 beskatningen også omfatte afståelse af konvertible obligationer.
 Det anførte kan belyses ved følgende eksempel:
Aktiekapitalen i et selskab udgør 1.000.000 kr., hvoraf den skattepligtige  

 (eventuelt sammen med nært pårørende) ejer 300.000 kr.
Der er udstedt  

 konvertible obligationer, der giver ret til konvertering til aktier af samme  

 pålydende, for i alt 400.000 kr., hvoraf den skattepligtige ejer konvertible  

 obligationer for 20.000 kr.
Da den skattepligtige ejer mere end 25 pct. af  

 aktiekapitalen, nemlig 300.000 kr. af 1.000.000 kr., anses han som omfattet  

 af hovedaktionærreglen.
Han kan skattefrit afstå 1 pct. af aktiekapitalen  

 inden for 65.000 kr.-grænsen, altså 10.000 kr., og det er uden betydning, om  

 det er aktier eller konvertible obligationer, han afstår.
Afstår han mere end  

 10.000 kr. i det pågældende indkomstår, indgår fortjeneste eller tab i den  

 skattepligtige indkomst, og det er her ligeledes uden betydning, om  

 afståelsen omfatter aktier eller konvertible obligationer.
 Ved eventuel beskatning ved afståelse af konvertible obligationer  

 aftrappes fortjenesten efter reglen i § 7, stk. 1, og der gives et fradrag på  

 op til 65.000 kr. efter reglerne i § 7, stk. 2-4.
f.
For så vidt angår konvertible obligationer, som den skattepligtige  

 ejede ved ordningens ikrafttræden den 1. juli 1981, anses obligationernes  

 kursværdi pr. 1. juli 1981 som anskaffelsessum, medmindre den faktiske  

 anskaffelsessum er højere (§ 8, stk. 3). Det er således denne kursværdi,  

 henholdsvis den faktiske anskaffelsessum, der lægges til grund ved opgørelsen  

 af fortjeneste eller tab.
Er den skattepligtige omfattet af  

 hovedaktionærreglen, indgår kursværdien, henholdsvis anskaffelsessummen i  

 opgørelsen af aktiernes anskaffelsessum efter gennemsnitsmetoden.
Der er ikke fastsat særlige regler i loven om opgørelsen af kursværdien  

 den 1. juli 1981 af konvertible obligationer.
Kursværdien må herefter opgøres  

 efter de samme principper, som i øvrigt gælder for konvertible obligationer.
Er de konvertible obligationer børsnoterede pr. 1. juli 1981, er det  

 således den noterede kurs, der skal anvendes.
Er der tale om unoterede  

 obligationer, som har været genstand for omsætning i tiden omkring den 1.  

 juli 1981, er det den værdi, de er omsat til, der skal anvendes.
I andre  

 tilfælde må man kunne beregne kursen med udgangspunkt i det årsregnskab, der  

 er afsluttet nærmest ved den 1. juli 1981, idet der dog må tages hensyn til  

 særlige forhold, der begrunder afvigelser herfra.
Der kan således være sket  

 udvidelse af aktie- eller anpartskapitalen eller have været ekstraordinært  

 store indtægter eller udgifter o.lign. i tiden mellem statusdagen i det  

 pågældende regnskab og den 1. juli 1981.
g.
Efter ligningslovens § 4 skal gevinst eller tab ved afhændelse eller  

 indfrielse af offentlige obligationer og fordringer m.v. indgå i den  

 skattepligtige indkomst for forsikringsselskaber, banker og andre  

 virksomheder, der som et normalt led i deres almindelige virksomhed anbringer  

 midler i sådanne aktiver.
Denne bestemmelse er hidtil anset anvendelig på  

 konvertible obligationer, der som foran anført tidligere er blevet behandlet  

 som obligationer m.v.
Herefter er også forsikringsselskabers beholdning af  

 konvertible obligationer blevet behandlet efter reglerne i ligningslovens §  

 4.
 Efter gennemførelsen af de ændrede regler om beskatning af aktieavancer  

 skal konvertible obligationer sidestilles med aktier, og fortjeneste eller  

 tab ved afståelse af konvertible obligationer skal således ikke længere  

 beskattes efter ligningslovens § 4. I de tilfælde, hvor aktier ikke behandles  

 som næringsaktier, men som anlægsaktier, skal fortjeneste eller tab ved  

 afhændelse eller indfrielse af konvertible obligationer efter 3 års ejertid  

 derfor ikke medregnes ved opgørelsen af den skattepligtige indkomst, med  

 mindre der er tale om aktier, der er omfattet af aktieavancebeskatningslovens  

 § 4.
Aktier, erhvervet ved skattefri virksomhedsomdannelse 24. Ved lov nr. 264 af 8. juni 1983 om skattefri  

 virksomhedsomdannelse blev der åbnet mulighed for, at en personligt dreven  

 virksomhed kan omdannes til aktieselskab (eller anpartsselskab), uden at  

 omdannelsen medfører nogen beskatning hos den tidligere ejer, som bliver  

 hovedaktionær i det selskab, der driver virksomheden videre.
 Til gengæld skal den tidligere ejer, hvis han senere afstår aktierne, i  

 princippet beskattes af de fortjenester, herunder genvundne afskrivninger,  

 der ellers ville være blevet beskattet ved en normal overdragelse på  

 omdannelsestidspunktet.
 Denne beskatning gennemføres ved, at aktiernes skattemæssige  

 anskaffelsessum opgøres som den skattemæssige værdi af virksomhedens aktiver  

 og passiver på omdannelsestidspunktet, jfr. § 4 i lov nr. 264 af 8. juni  

 1983. Den skattemæssige værdi svarer til kontantværdien af virksomhedens  

 aktiver og passiver med fradrag af den skattepligtige fortjeneste, der ville  

 være opstået, hvis virksomheden var solgt kontant på omdannelsestidspunktet.
Beskatning ved dødsfald 25. Hovedprincipperne i de gældende regler kan kort  

 sammenfattes således:
- Hvis der i et dødsbo indgår almindelige aktier, kan en udlægsmodtager  

 ikke som tidligere indtræde i afdødes skattemæssige stilling.
Der beregnes  

 ikke passivposter ved udlæg af aktierne.
Udlægstidspunktet anvendes som  

 anskaffelsestidspunkt og udlægsværdien som anskaffelsessum for arvingen (pkt.  

 26-30).
 - Hvis der i et bo indgår næringsaktier, behandles disse som hidtil (pkt.  

 31).
- Hvis der i et dødsbo indgår hovedaktionæraktier, kan en udlægsmodtager  

 fortsat indtræde i afdødes skattemæssige stilling, såfremt aktierne har været  

 ejet i mere end 3 år, og passivposter kan tilsvarende beregnes.
Indtil da  

 behandles aktierne som almindelige aktier (pkt. 32-36). Udlægsmodtager kan  

 dog indtræde i afdødes skattemæssige stilling, hvis aktierne stammer fra  

 skattefri virksomhedsomdannelse efter loven herom.
Der kan altså succederes  

 ved udlæg inden for 3 år.
Den følgende beskrivelse tager ikke hensyn til  

 aktier, der stammer fra skattefri virksomhedsomdannelse.
Der henvises i  

 stedet til cirkulæret om virksomhedsomdannelse.
Almindelige aktier 26. Reglen i § 10, stk. 1, betyder, at beskatning af  

 fortjeneste ved udlæg af almindelige aktier i et dødsbo fuldstændig undlades  

 uden hensyntagen til, hvor længe afdøde har besiddet de pågældende aktier.  

 Beskatning undlades også, når værdien af de udlagte aktier overstiger  

 modtagerens andel i boet.
For så vidt angår udlæg til legatarer må det i  

 disse tilfælde dog kræves, at det i testamentet er bestemt, at legatet skal  

 udlægges i aktier i det pågældende selskab.
 Udlægsmodtager kan ikke indtræde i afdødes skattemæssige stilling.
27. Af § 10, stk. 2, fremgår, at udlægsmodtager som  

 anskaffelsestidspunkt og anskaffelsessum for disse aktier ved opgørelsen af  

 skattepligtig fortjeneste og tab ved afståelse skal anvende henholdsvis  

 udlægstidspunktet og udlægsværdien i boopgørelsen.
Kravet om, at  

 udlægstidspunktet skal benyttes som arvingens erhvervelsestidspunkt ved  

 afståelse betyder, at udlægsmodtager for at opnå skattefrihed selvstændigt  

 skal opfylde betingelsen om en besiddelsestid på 3 år, regnet fra  

 udlægsdatoen, jfr. § 4, stk. 1. Det er således uden betydning, om afdøde selv  

 eller boet kunne have afstået aktierne skattefrit.
Som anført ovenfor er udlægsværdien i boopgørelsen udlægsmodtagers  

 anskaffelsessum.
Denne anskaffelsessum får betydning, såfremt de almindelige  

 aktier afstås inden 3 år efter udlægget, eller såfremt aktierne senere hos  

 modtager bliver omfattet af § 4 om hovedaktionæraktier.
 Ved afståelse senere end 3 år efter udlægget beskattes fortjeneste ikke,  

 jfr. § 4, stk. 1.
 28. De opgørelser, der alt efter boets behandlingsform  

 kan blive tale om, er følgende:
 - Den endelig boopgørelse i offentligt behandlede boer samt i  

 privatskiftede boer.
 - En opgørelse efter kildeskattelovens § 20, stk. 2, hvor et privatskiftet  

 bo ikke er afsluttet inden 15 måneder efter dødsfaldet.
 - En opgørelse efter kildeskattelovens § 20 C, stk. 4, hvor et bo efter 15  

 måneders forløb udleveres fra offentlig behandling til privat skifte.
 - En meddelelse efter kildeskattelovens § 17, stk. 2, ved udlæg inden  

 skæringsdagen.
 Såfremt skattemyndigheden ændrer værdien af aktierne i en af de ovenfor  

 nævnte boopgørelser, er det den ændrede værdi, der skal lægges til grund.  

 Hvis boet i den endelige boopgørelse ændrer den værdi, der er benyttet ved et  

 a contoudlæg, er det værdien i den endelige boopgørelse, der anses for  

 anskaffelsessum, medens tidspunktet for udlægget fortsat anses for  

 anskaffelsestidspunkt.
29. Hvis aktierne afstås af boet, anvendes de  

 almindelige regler om beskatning af fortjeneste.
Om afståelsen kan ske  

 skattefrit efter § 4, stk. 1, afhænger af afdødes og boets samlede  

 besiddelsestid.
30. Hvis arvingen i forbindelse med en afståelse inden  

 for 3 år fra udlægget konstaterer et tab, kan dette tab alene fratrækkes i  

 modsvarende fortjeneste ved afståelse af aktier.
Et udækket tab indenfor  

 denne 3 årsperiode vil i de efterfølgende 5 år kunne fradrages i anden  

 fortjeneste ved afståelse af aktier, jfr. § 2, stk. 1 og 2. Ved afståelse  

 efter 3 års besiddelse kan tab ikke fratrækkes.
Det samme gælder ved tab opstået i forbindelse med boets afståelse af  

 aktier.
Her regnes 3 årsperioden dog fra afdødes anskaffelsestidspunkt for  

 den pågældende aktie.
Et tab, afdøde ikke har nået at udnytte inden dødsfaldet, kan ikke  

 overføres til fradrag hos boet, arvingerne eller i øvrigt refunderes.
På  

 samme måde kan et tab, boet under bobehandlingen ikke har kunnet udnytte ved  

 fradrag i de efterfølgende 5 år fra tabets konstatering, ikke overføres til  

 arvinger eller give anledning til refusion.
Næringsaktier 31. For så vidt angår næringsaktier opretholdes  

 kontinuiteten i beskatningen.
Udlæg fra et bo kan således som hidtil ske med beskatning i boet eller med  

 succession.
Såfremt udlæg med succession vælges, indtræder udlægsmodtager  

 både i afdødes anskaffelsestid, -sum og -hensigt.
Passivposter kan beregnes  

 som hidtil.
Reglerne i kildeskattelovens § 31 om underskud ved skifte i umiddelbar  

 forbindelse med dødsboet gælder fortsat.
Det samme gør de næsten tilsvarende  

 regler i kildeskattelovens § 32 om underskud ved skifte af uskiftet bo.
I visse tilfælde er der efter gældende regler ikke adgang til at indtræde  

 i boets skattemæssige stilling.
Disse regler er ikke ændret, se herom under  

 fælles bestemmelser, punkt 37.
Hovedaktionæraktier 32. Ved udlæg af hovedaktionæraktier fra et dødsbo  

 succederer udlægsmodtager i boets stilling efter de almindelige regler herom,  

 jfr. nedenfor pkt. 34. Boet kan dog vælge at blive beskattet af fortjenesten  

 ved udlægget.
Der henvises til § 10, stk. 3, og kildeskattelovens § 33, stk.  

 1 og 5. Derimod er der ikke mulighed for samme retsstilling som ved  

 almindelige aktier.
Beskatning i boet eller succession forudsætter dog, at  

 aktieposten har været i afdødes eller afdødes og boets samlede besiddelse i 3  

 år, således at en eventuel fortjeneste ved afståelse efter § 4, stk. 1, ville  

 blive henført til den særlige indkomst.
Hvis boet udlægger eller afstår  

 aktierne inden 3 år fra afdødes anskaffelsestidspunkt, behandles aktierne i  

 stedet som almindelige aktier. (Ved hovedaktionæraktier, der er opstået i  

 forbindelse med virksomhedsomdannelse efter loven herom, sker der dog også  

 indenfor de 3 år beskatning i boet eller succession).
 33. Hvor boet kræver sig beskattet, anvendes de  

 almindelige regler, således at en eventuel fortjeneste i et skattepligtigt bo  

 beskattes efter de almindelige regler.
 34. Hvis dødsboet ved salg på udlægstidspunktet ville  

 være blevet beskattet efter hovedaktionærreglerne, indtræder udlægsmodtageren  

 i boets og afdødes skattemæssige stilling, med mindre boet vælger beskatning.
 Hvis udlægsmodtageren selv er hovedaktionær på udlægstidspunktet og bliver  

 ved med at være det, er successionen uden tidsbegrænsning.
 Hvis udlægsmodtageren ikke selv er hovedaktionær, er successionen  

 begrænset til 5 år, med mindre han selv i mellemtiden er blevet omfattet af  

 hovedaktionærreglerne.
 De 5 år regnes fra udlægstidspunktet, hvis boet er hovedaktionær på  

 udlægstidspunktet.
De 5 år regnes undertiden fra et tidligere tidspunkt.
Boet kan være  

 ophørende hovedaktionær på grund af afdødes eller boets tidligere  

 aktiebesiddelse (indenfor de sidste 5 år). I disse tilfælde regnes de 5 år  

 fra det tidspunkt, hvor aktiebesiddelse blev utilstrækkelig.
Boet kan også  

 være ophørende hovedaktionær, fordi afdøde eller dennes bo i et andet dødsbo  

 har arvet hovedaktionæraktier, i hvilke man er succederet.
I disse tilfælde  

 regnes de 5 år fra det tidligere udlæg.
Ved succession kan der beregnes passivposter.
Det er dog en forudsætning,  

 at afdøde på dødstidspunktet ejede mindst 25 pct. eller rådede over mere end  

 50 pct. af stemmeværdien af aktiekapitalen, eller at udlægsmodtageren i  

 øvrigt efter udlægget er hovedaktionær.
Der henvises til kildeskattelovens §  

 33 A, stk. 1, 3. pkt.
I det tilfælde, hvor der herefter skal beregnes passivposter, kan der i  

 boopgørelsen som hidtil optages passivposter med indtil 25 pct. til udligning  

 af eventuelt fremtidig skattetilsvar vedrørende aktierne.
Ved beregningen  

 tages fradraget i fortjenesten ved salg af hovedaktionæraktier på op til  

 65.000 kr. i henhold til § 7, stk. 2 og 3, i loven ikke i betragtning, jfr.  

 kildeskattelovens § 33 A, stk. 2.
Et eventuelt tab, som udlægsmodtager ved salg efter udlægget måtte  

 konstatere, kan kun fratrækkes i udlægsmodtagerens særlige og almindelige  

 indkomst efter reglerne for hovedaktionæraktier, hvis tabet konstateres, før  

 successionen ophører.
Hvis udlægsmodtager på salgstidspunktet er  

 hovedaktionær, kan tabet dog altid fratrækkes.
35. I tilfælde, hvor aktierne ved udlægget ikke er  

 hovedaktionæraktier, og der således er tale om almindelige aktier, anvendes  

 udlægsværdien i boopgørelsen som anskaffelsessum, uanset om aktierne hos  

 udlægsmodtager som følge af egne erhvervelser ved udlægget eller senere  

 bliver hovedaktionæraktier.
Der kan ikke beregnes passivposter i disse  

 tilfælde.
36. Efter de hidtil gældende regler kunne et tab ved  

 salg af hovedaktionæraktier alene fratrækkes i anden særlig indkomst med  

 fremførselsadgang i 5 år.
Som følge heraf indeholdt loven i §§ 11 og 12  

 særlige regler om fremførsel af afdødes tab til fradrag i boets særlige  

 indkomst, om carryback for boets tab og om overførsel og fremførsel af tab  

 ved skifte af uskiftet bo mellem den længstlevende og boet.
Reglerne svarede  

 til de, der gælder for underskud i den almindelige skattepligtige indkomst.  

 Efter loven kan tab ved salg af hovedaktionæraktier fradrages uden at  

 fradraget begrænses til den særlige indkomst.
Særreglerne i §§ 11 og 12 er  

 derfor ophævet.
Fælles bestemmelser om beskatning ved dødsfald 37. I visse tilfælde er der efter gældende regler ikke  

 adgang for udlægsmodtageren til at indtræde i boets skattemæssige stilling.
Disse regler er uændrede.
Det vil sige, at der ikke kan ske udlæg af  

 aktier med succession, - hvis der ved udlæg af en aktie konstateres tab, - ved arveforskud, - i et skattefrit bo, - hvis længstlevende ægtefælle, der hensidder i uskiftet bo, skifter med  

 enkelte arvinger, medens resten af boet udleveres til fortsat hensidden i  

 uskiftet bo, samt - hvor aktier i et privatskiftet bo ved 15 måneders fristens udløb stadig  

 befinder sig i boet.
 I visse situationer indtræder en længstlevende ægtefælle fuldt ud i  

 afdødes skattemæssige stilling.
Disse regler er ligeledes uændrede.
Den længstlevende ægtefælle indtræder  

 således altid i afdødes skattemæssige stilling, hvor - boet udleveres ægtefællen til hensidden i uskiftet bo, - ægtefællen får udsættelse med arveafgiftspligtens indtræden efter  

 arveafgiftslovens § 14A, - boet udlægges ægtefællen uden skiftebehandling efter skiftelovens § 57,  

 stk. 1.
 Den skattemæssige behandling af fortjeneste og tab ved en længstlevende  

 ægtefælles afståelse af aktier svarer derfor i disse tilfælde og uanset  

 aktiernes art ganske til den skattemæssige behandling, førstafdødes  

 fortjenester eller tab ville have fået.
Fusion 38. Lov om beskatning ved fusion af aktieselskaber  

 m.v. indeholder bl.a. regler om, hvorledes der skal forholdes med de aktier i  

 det fortsættende selskab, som en aktionær modtager som vederlag for aktierne  

 i det ophørende selskab ved en fusion, der er omfattet af loven.
De modtagne  

 aktier behandles i skattemæssig henseende, som om de var erhvervet på samme  

 tidspunkt og for samme anskaffelsessum som de ombyttede aktier, jfr.  

 fusionslovens § 11. Hvorvidt og i hvilket omfang der skal ske beskatning ved  

 afhændelse af aktier i det fortsættende selskab, vil således afhænge af  

 anskaffelsestidspunkt og anskaffelsessum for aktierne i det ophørende  

 selskab.
En hovedaktionær i det ophørende selskab anses også som hovedaktionær i  

 det fortsættende selskab, hvis reglerne i fusionslovens § 11 anvendes på  

 aktierne i det fortsættende selskab.
Dette gælder, selv om den pågældende  

 aktionær ikke opfylder betingelserne i hovedaktionærreglen (§ 4) for at blive  

 anset som hovedaktionær i det fortsættende selskab.
Ved afståelse af aktier i  

 det fortsættende selskab beskattes aktionæren efter hovedaktionærreglen i det  

 omfang, afståelse af en tilsvarende aktiepost i det ophørende selskab ville  

 have udløst beskatning efter denne regel.
 Reglen i § 4, stk. 2, 2. pkt., om skattefri afståelse af  

 hovedaktionæraktier indenfor 1 pct. af aktiekapitalen medfører, at en  

 skattepligtig, som anses for hovedaktionær efter bestemmelsen i § 13,  

 skattefrit kan afstå aktier i det fortsættende selskab inden for, hvad der  

 svarer til 1 pct. af aktiekapitalen i det ophørende selskab.
 Den skattepligtige kan dog højst foretage skattefri afståelse af aktier i  

 det fortsættende selskab inden for en afståelsessum på 65.000 kr., jfr. pkt.  

 15.
 Hvis aktionæren er eller ved fusionen bliver hovedaktionær i det  

 fortsættende selskab, kan han skattefrit afstå op til 1 pct. af  

 aktiekapitalen i det fortsættende selskab, dog højst aktier med en  

 afståelsessum på 65.000 kr.
 I de tilfælde, hvor fusionen mellem 2 selskaber blev foretaget inden 20.  

 april 1983, gælder der dog en tidsbegrænsning for hovedaktionærbeskatningen.  

 I disse tilfælde anses en hovedaktionær i det ophørende selskab, som ikke er  

 hovedaktionær i det fortsættende selskab, dog kun for omfattet af  

 hovedaktionærbeskatningen i 5 år efter fusionen.
 Tilsvarende regler om aktieavancebeskatningen, som anvendes ved fusion,  

 gælder efter § 13, stk. 2, i tilfælde, hvor et selskab opkøber den fulde  

 aktiekapital i et andet selskab - som herefter bliver datterselskab - og hvor  

 aktionærerne i det opkøbte selskab som vederlag for de solgte aktier alene  

 modtager aktier i det købende selskab.
Ligningsrådet kan tillade, at overdragelsen af aktier i disse tilfælde  

 ikke skal have skattemæssige konsekvenser for aktionærerne i det købte  

 selskab.
Til gengæld skal principperne i fusionslovens § 11 anvendes  

 tilsvarende på de aktier i det købende selskab, som aktionærerne i det købte  

 selskab modtager som vederlag.
Skattefritagelsesreglen i § 13, stk. 2, gælder både for hovedaktionærer og  

 almindelige aktionærer i det opkøbte selskab.
Bestemmelsen omfatter derimod  

 ikke skattepligtige, der som led i deres næringsvej har erhvervet aktier i  

 det opkøbte selskab.
For næringsaktionærer, der afstår aktier i det købte  

 selskab mod som vederlag at modtage aktier i det købende selskab, vil  

 overdragelsen derfor få skattemæssige konsekvenser.
Reglen i aktieavancebeskatningslovens § 13, stk. 2, kan kun anvendes, hvor  

 den fulde aktiekapital i et selskab erhverves af et andet selskab, og hvor  

 aktionærerne i det købte selskab alene modtager aktier i det andet selskab.  

 Ligningsrådet kan dog bortse fra, at en ubetydelig del af aktierne i det  

 købte selskab ikke indgår i overdragelsen, f.eks. hvor det købende selskab  

 allerede ejer en del af aktierne i det købte selskab.
Ligningsrådet kan  

 endvidere bortse fra, at en ubetydelig del af aktierne i det købte selskab  

 vederlægges med andet end aktier i det købende selskab.
 Ved senere afhændelse af de modtagne aktier behandles disse i skattemæssig  

 henseende, som om de var erhvervet på samme tidspunkt og for samme  

 anskaffelsessum som de ombyttede aktier.
 Hvis de ombyttede aktier anses for omfattet af hovedaktionærreglen, anses  

 de modtagne aktier også for omfattet af denne regel.
 Er de ombyttede aktier anskaffet på forskellige tidspunkter, anses de af  

 den enkelte erhvervelse omfattede aktier for ombyttet med en tilsvarende  

 andel af de modtagne aktier i det købende selskab.
Skattekontrollovens § 8 D 39. Ved afgørelsen af, om en skattepligtig er omfattet  

 af hovedaktionærbeskatningen, tages der som nævnt ikke alene hensyn til den  

 pågældendes egen beholdning af aktier i et selskab.
Ved afgørelsen medregnes  

 også aktier, der ejes af den pågældende skattepligtiges nære pårørende eller  

 selskaber m.v., hvori han har den bestemmende indflydelse, jfr. pkt. 12.
 I tilfælde, hvor en aktionær ikke selv har så store aktieposter eller en  

 så stor del af stemmeværdien, at han som følge af sin egen aktiebesiddelse er  

 omfattet af hovedaktionærbeskatningen, kan den pågældende aktionær og  

 ligningsmyndighederne have behov for oplysning om, hvorvidt personer eller  

 selskaber indenfor den omtalte kreds ejer aktier eller råder over  

 stemmerettigheder i selskabet.
 Efter reglen i skattekontrollovens § 8 D, stk. 2, skal bestyrelser for  

 aktieselskaber, anpartsselskaber, andelsselskaber samt  

 investeringsforeninger, som udsteder omsættelige beviser for medlemmernes  

 indskud, give de skattelignende myndigheder de oplysninger, de er i  

 besiddelse af, om aktionærforholdene i selskabet.
Hvis der i et selskab eller en forening ikke findes en bestyrelse, således  

 som tilfældet kan være i et anpartsselskab, vil oplysningspligten påhvile  

 ledelsen af selskabet eller foreningen.
I anpartsselskaber vil de  

 oplysningspligtige i så fald være selskabets direktion.
Selv om et selskabs ledelse hverken af aktiebogen eller af andre  

 fortegnelser umiddelbart kan se, hvem der er aktionærer i selskabet, vil  

 ledelsen undertiden være bekendt med, hvem aktierne eller stemmerettighederne  

 tilhører.
Også denne viden kan kræves oplyst efter skattekontrollovens § 8 D,  

 stk. 2.
Skattemyndighederne kan kræve oplysninger om navn og adresse på personer,  

 selskaber m.m., som er eller indenfor et nærmere angivet tidsrum har været  

 ejere af aktier eller anparter m.v. i selskabet eller foreningen.
Endvidere  

 kan skattemyndighederne indkræve oplysninger om størrelsen af de pågældendes  

 aktieposter m.v. eller stemmerettigheder.
 De oplysninger, som skattemyndighederne således kan indkræve hos et  

 selskabs eller en forenings bestyrelse, kan anvendes som dokumentation for,  

 at en aktionær er omfattet af hovedaktionærreglen.
En skattepligtig, som ikke er omfattet af hovedaktionærreglen i kraft af  

 sin egen aktiebesiddelse i et selskab, kan - inden han afstår aktier i  

 selskabet - have behov for at få oplyst, om han som følge af aktiebesiddelse  

 hos nære pårørende m.v. er omfattet af hovedaktionærbeskatningen.
Efter  

 skattekontrollovens § 8 D, stk. 2, kan skattemyndighederne derfor under visse  

 betingelser give modtagne oplysninger om aktionærforhold i selskaber m.v.  

 videre til skattepligtige.
Den skattepligtige skal have en aktuel retlig og skattemæssig interesse i  

 at modtage de pågældende oplysninger.
Det er således en betingelse, at den  

 skattepligtige enten har afstået eller har afgivet tilbud om afståelse af  

 aktier, alene betinget af, at afståelsen ikke er omfattet af  

 hovedaktionærbeskatningen.
Hvis afståelsen under alle omstændigheder ikke  

 medfører beskatning efter hovedaktionærreglen, f.eks. fordi aktieafståelsen  

 udgør mindre end 1 pct. af aktiekapitalen, henholdsvis højst 65.000 kr., kan  

 oplysningerne ikke kræves.
 Hvis den skattepligtige allerede som følge af sin egen og eventuelt  

 ægtefællens aktiebesiddelse er omfattet af hovedaktionærreglen, kan den  

 pågældende ikke kræve oplysninger.
En skattepligtig kan heller ikke kræve oplysningerne, hvis den pågældende  

 selv har adgang til oplysningerne.
Dette er f.eks. tilfældet for  

 anpartshavere, idet det påhviler anpartsselskaber at føre en fortegnelse over  

 anpartshaverne, og denne fortegnelse er tilgængelig for bl.a. alle  

 anpartshaverne.
Efter aktieselskabsloven skal der i aktieselskaber føres en  

 fortegnelse over aktionærer, hvis aktiebesiddelse enten er tillagt mindst 10  

 pct. af stemmerettighederne, eller hvis pålydende udgør mindst 10 pct. af  

 indskudskapitalen, og denne fortegnelse er tilgængelig for bl.a. aktionærer i  

 selskabet.
Hvor en aktionær allerede efter tilgængelige oplysninger må være  

 omfattet af hovedaktionærreglen, kan han ikke forlange, at  

 skattemyndighederne skal give oplysning om andres aktiebesiddelse.
 Ikrafttræden m.v.
 40. Ændringerne af aktieavancebeskatningsloven ved lov  

 nr. 220 af 2. juni 1983 har som hovedregel virkning for aktieafståelser, der  

 foretages den 1. januar 1984 eller senere.
 I ikrafttrædelsesbestemmelsen til ændringsloven er der dog indsat nogle  

 overgangsregler.
 I det følgende er der først redegjort for nogle forhold vedrørende  

 aktieavancebeskatningen for 1983 og dernæst for andre overgangsspørgsmål.
a.
Som nævnt under pkt. 15 er der indført en beløbsbegrænsning for de  

 småafståelser af hovedaktionæraktier, som kan foretages uden skattemæssige  

 konsekvenser.
 Afgørende for om en aktieafståelse ikke har skattemæssige virkninger, er  

 for det første, at der inden for et indkomstår ikke afstås aktier i et  

 selskab med et pålydende på mere end 1 pct. af selskabets aktiekapital, og  

 for det andet, at afståelsessummen for disse aktier ikke overstiger 65.000  

 kr.
Denne beløbsgrænse har efter § 4, stk. 2, i lov nr. 220 af 2. juni 1983  

 virkning for afståelse af aktier, der sker dagen efter lovens bekendtgørelse  

 i Lovtidende eller senere.
Loven blev bekendtgjort den 3. juni 1983, og  

 beløbsgrænsen har således virkning for aktieafståelser, der foretages den 4.  

 juni 1983 eller senere.
Hvis en hovedaktionær senest den 3. juni 1983 har afstået  

 hovedaktionæraktier inden for 1 pct. af aktiekapitalen i selskabet, men til  

 en afståelsessum på over 65.000 kr., har aktieafståelsen således ikke  

 skattemæssige virkninger.
Dette forudsætter imidlertid, at hovedaktionæren  

 (og hans ægtefælle, jfr. nedenfor) ikke i den resterende del af indkomståret  

 foretager yderligere aktieafståelse i det pågældende selskab.
 En hovedaktionær, som ikke har afstået hovedaktionæraktier inden 4. juni,  

 kan derimod i den resterende del af indkomståret kun afstå  

 hovedaktionæraktier inden for 1 pct. af aktiekapitalen og for højst 65.000  

 kr., hvis aktieafståelsen ikke skal have skattemæssige konsekvenser.
Hvis en hovedaktionær senest den 3. juni 1983 har afstået  

 hovedaktionæraktier inden for 1 pct. af aktiekapitalen i selskabet og til en  

 afståelsessum på mindre end 65.000 kr., er der mulighed for i den resterende  

 del af indkomståret at afstå yderligere aktier op til 1 pct.-grænsen,  

 henholdsvis 65.000 kr.-grænsen, uden at aktieafståelsen får skattemæssige  

 virkninger.
Er der f.eks. inden 3. juni afstået hovedaktionæraktier for  

 40.000 kr., kan der i den sidste del af indkomståret afstås yderligere aktier  

 for 25.000 kr., uden at aktieafståelsen får skattemæssige konsekvenser,  

 forudsat at 1 pct.-grænsen ikke overskrides.
b.
Ved lov nr. 227 af 26. maj 1982 om ændring af forskellige skattelove  

 (skattemæssig ligestilling af ægtefæller) blev der bl.a. gennemført den  

 ændring, at hustruen beskattes af fortjeneste ved afståelse af sine aktier,  

 hvad enten fortjenesten indgår i almindelig eller særlig indkomst, ligesom  

 tab indgår i hendes almindelige eller særlige indkomst efter reglerne i  

 aktieavancebeskatningsloven.
 Disse ændringer medførte bl.a., at hver ægtefælle inden for et indkomstår  

 kunne afstå op til 1 pct. af den samlede aktiekapital, uden at afståelsen fik  

 skattemæssige virkninger.
 De ændrede regler skulle finde anvendelse på aktieafståelser, der skete i  

 indkomståret 1983 eller senere.
 Aktieavancebeskatningslovens bestemmelse om skattefrihed ved mindre  

 afståelser af hovedaktionæraktier (§ 4, stk. 2, 2.-4. pkt.) er ved lov nr.  

 220 af 2. juni 1983 ændret således, at samlevende ægtefæller tilsammen højst  

 kan foretage skattefri afståelse af hovedaktionæraktier, hvis ægtefællernes  

 samlede aktieafståelse i løbet af et indkomstår ikke overstiger 1 pct. af  

 aktiekapitalen i selskabet, og afståelsessummen for de afståede aktier i alt  

 er på højst 65.000 kr.
 Denne ændring har også virkning for aktieafståelser, der sker den 4. juni  

 1983 eller senere.
I den del af indkomståret 1983, som lå før 4. juni 1983, kunne samlevende  

 ægtefæller således hver for sig afstå hovedaktionæraktier op til 1 pct. af  

 aktiekapitalen i det pågældende selskab uden nogen beløbsgrænse, uden at  

 afståelsen får skattemæssig virkning.
Har begge ægtefæller udnyttet denne  

 mulighed, kan ingen af dem afstå hovedaktionæraktier i den resterende del af  

 indkomståret 1983, uden at de samlede aktieafståelser får skattemæssige  

 konsekvenser.
 Hvis ingen af et samlevende ægtepar har afstået hovedaktionæraktier inden  

 4. juni 1983, kan de i den resterende del af indkomståret tilsammen kun  

 foretage skattefri afståelse inden for 1 pct. af aktiekapitalen, henholdsvis  

 65.000 kr.
 Har den ene af ægtefællerne inden 4. juni afstået aktier indenfor 1 pct.  

 af aktiekapitalen og over 65.000 kr., kan hverken den pågældende eller den  

 anden ægtefælle skattefrit afstå hovedaktionæraktier i den resterende del af  

 1983.
 Har den ene ægtefælle inden 4. juni afstået aktier inden for 1 pct. af  

 aktiekapitalen og med en afståelsessum på mindre end 65.000 kr., kan  

 ægtefællerne i den resterende del af indkomståret 1983 tilsammen højst afstå  

 en så stor post hovedaktionæraktier, at den samlede aktieafståelse for 1983  

 bliver på højst 1 pct. af aktiekapitalen, henholdsvis 65.000 kr.
c.
De i pkt. 16-21 nævnte regler for beregning af fortjeneste ved  

 afståelse af hovedaktionæraktier finder kun anvendelse, hvis afståelsen sker  

 efter 1. januar 1984.
 Ved afståelser i 1983 skal beregning af fortjeneste foretages efter de  

 hidtil gældende regler i aktieavancebeskatningslovens § 6 og § 7, jfr. lov  

 nr. 295 af 10. juni 1981, som ændret ved lov nr. 227 af 26. maj 1982. Dette  

 indebærer bl.a., at der i den opgjorte fortjeneste gives et såkaldt 9  

 pct.-fradrag.
I cirkulære af 21. oktober 1982 er der gjort rede for dette fradrag.
Selv  

 om cirkulæret efter sin ordlyd kun viser, hvorledes fradraget virker ved  

 afståelser i perioden 1. juli 1981 til 31. december 1982, kan principperne i  

 det også anvendes på afståelser inden 31. december 1983.
9 pct.-fradraget gives for det første, når afståelsen af  

 hovedaktionæraktier finder sted inden for de første 3 års ejertid, således at  

 fortjenesten indgår i den almindelige skattepligtige indkomst.
Fradraget  

 gives endvidere, når aktierne afstås efter mere end 3 års ejertid, således at  

 fortjenesten indgår i skattepligtig særlig indkomst.
Fradraget beregnes på grundlag af anskaffelsessummen for de afståede  

 aktier.
For så vidt angår aktier, som den skattepligtige ejede ved  

 aktieavancebeskatningslovens ikrafttræden den 1. juni 1981, beregnes  

 fradraget dog af aktiernes formueskattepligtige kursværdi pr. 1. januar 1981,  

 med mindre anskaffelsessummen var højere.
Ved opgørelse af 9 pct.-fradraget i  

 tilfælde, hvor hovedaktionæren afstår en del af sine aktier og beholder en  

 anden del, anvendes gennemsnitsmetoden.
Der beregnes 9 pct.-fradrag for den  

 samlede aktiebeholdning, og ved beregningen af skattepligtig fortjeneste  

 fratrækkes en forholdsmæssig del af det ialt beregnede 9 pct.-fradrag,  

 svarende til pålydendet af de afståede aktier i forhold til pålydendet af den  

 samlede aktiebeholdning før afståelsen.
Der beregnes et 9 pct.-fradrag for hvert år, hovedaktionæren har ejet de  

 afståede aktier.
Fradraget beregnes fra anskaffelsesåret at regne, dog  

 tidligst fra 1981. Der gives ikke fradrag for afståelsesåret.
For hovedaktionærer, som anvender kalenderåret som indkomstår, kan der  

 højst blive beregnet 9 pct.-fradrag for 2 indkomstår.
Hvis hovedaktionæren  

 afstår aktier i 1983 gives der 9 pct.-fradrag for 1981 og 1982, idet  

 fradraget som nævnt ikke gives for afståelsesåret.
For hovedaktionærer, hvis indkomstår er forskudt bagud, kan der ved  

 afståelse i 1983 blive beregnet 9 pct.-fradrag for 3 indkomstår.
Hvis f.eks.  

 regnskabsåret løber fra 1. oktober til 30. september, svarer regnskabsåret 1.  

 oktober 1983-30. september 1984 til indkomståret 1984. Afstår en  

 hovedaktionær med dette indkomstår aktier i perioden 1. oktober til 31.  

 december 1983, sker afståelsen i indkomståret 1984. Hvis de afståede aktier  

 er erhvervet senest i 1981, skal der beregnes 9 pct.-fradrag for  

 indkomstårene 1981, 1982 og 1983.
I tilfælde, hvor fortjenesten indgår i skattepligtig særlig indkomst,  

 d.v.s hvor afståelsen sker efter mere end 3 års ejertid, gives der eventuelt  

 et supplerende bundfradrag på op til 125.000 kr.
Vedrørende dette fradrag  

 henvises til cirkulære nr. 164 af 26. september 1981, pkt. 20.
 Endvidere gives der i disse tilfælde et fradrag i den samlede  

 nettofortjeneste ved aktieafståelse på 5 pct., dog højst 4.000 kr.
 Disse fradrag er som nævnt ophævet for aktieafståelser, der foretages den  

 1. januar 1984 eller senere.
 Det samme gælder for 6.000 kr.-fradraget ved beregning af særlig  

 indkomstskat ved afståelse af hovedaktionæraktier.
d.
Med virkning for aktieafståelser, der foretages den 1. januar 1984  

 eller senere, gives der et fradrag i nettofortjenesten på op til 65.000 kr.  

 Dette fradrag er begrænset således, at en skatteyder (sammen med en eventuel  

 ægtefælle) højst kan opnå et samlet fradrag på 65.000 kr. i løbet af 4 på  

 hinanden følgende indkomstår.
65.000 kr.-fradraget og aftrapningsordningen, hvorefter den skattepligtige  

 fortjeneste nedsættes efter ejertidens længde, træder i stedet for de hidtil  

 gældende regler om forskellige fradrag i fortjenesten, herunder bundfradraget  

 på op til 125.000 kr.
Det hidtil gældende bundfradrag på op til 125.000 kr.  

 var også begrænset, således at en skattepligtig (sammen med en eventuel  

 ægtefælle) højst kan opnå et samlet fradrag på 125.000 kr. i løbet af 4 på  

 hinanden følgende indkomstår.
Begrænsningen af 125.000 kr.-fradraget har ikke virkning for 65.000  

 kr.-fradraget.
Selv om der f.eks. er givet 125.000 kr.-fradrag ved en  

 hovedaktionærs aktieafståelse i 1983, kan den pågældende opnå fradrag på op  

 til 65.000 kr. ved aktieafståelse i 1984 efter reglerne om dette fradrag (§  

 7, stk. 2-3, jfr. pkt. 19).
e.
Efter de hidtil gældende regler i § 4, stk. 4, kan tab ved afståelse af  

 hovedaktionæraktier efter 3 års ejertid kun fratrækkes i positiv særlig  

 indkomst for det indkomstår, hvor afståelsen finder sted.
Kan tabet ikke  

 rummes i afståelsesårets særlige indkomst for hovedaktionæren, overføres  

 resten af tabet til fradrag i ægtefællens særlige indkomst eller til fradrag  

 i hovedaktionærens eller ægtefællens særlige indkomst i de 5 efterfølgende  

 år.
Efter de nye regler i § 4, stk. 4, skal tab som hidtil fradrages ved  

 opgørelsen af særlig indkomst, men hvis den særlige indkomst herved bliver  

 negativ, skal der anvendes tilsvarende regler, som gælder for negativ særlig  

 indkomst.
I så fald skal et beløb, svarende til den negative særlige  

 indkomst, fradrages ved opgørelsen af skattepligtig almindelig indkomst.
 Disse mere lempelige regler for den skattemæssige behandling af tab gælder  

 for det første for afståelse af hovedaktionæraktier, som foretages efter 1.  

 januar 1984.
 Dernæst skal de ny regler også kunne anvendes på eventuelle tab ved  

 afståelse af hovedaktionæraktier i perioden før 1. januar 1984, som ikke har  

 kunnet fradrages i særlig indkomst i denne periode, jfr. § 4, stk. 3, i lov  

 nr. 220 af 2. juni 1983. Et tab ved en hovedaktionærs aktieafståelse i 1981,  

 som ikke har kunnet udnyttes i positiv særlig indkomst for 1981, 1982 eller  

 1983, skal således kunne udnyttes i særlig eller almindelig indkomst i 1984  

 og senere indkomstår efter de almindelige regler for fremførsel af underskud.
 På tilsvarende måde skal et ikke-udnyttet tab også kunne fratrækkes i et  

 dødsbos skattepligtige indkomst efter de almindelige regler i  

 kildeskattelovens § 31 og § 32, jfr. pkt. g.
 De nye, lempelige regler gælder dog ikke for aktie- og anpartsselskaber.  

 Tab, som disse selskaber ikke har kunnet udnytte i positiv særlig indkomst  

 for 1983 eller tidligere, kan altså ikke overføres til almindelig indkomst,  

 men kan fratrækkes i positiv særlig indkomst i op til 5 år efter  

 afståelsesåret, jfr. de hidtil gældende regler i § 4, stk. 4, som affattet  

 ved lov nr. 295 af 10. juni 1981.
f.
Aktie- og anpartsselskaber er ikke omfattet af  

 hovedaktionærbeskatningen med virkning for aktieafståelser, der foretages  

 efter 1. januar 1984, jfr. pkt. 13.
I de tilfælde, hvor aktie- og anpartsselskaber før 1. januar 1984 er  

 blevet beskattet efter hovedaktionærreglen, er fortjenesten blevet opgjort  

 efter gennemsnitsmetoden.
Disse aktie- eller anpartsselskaber skal også ved  

 fremtidige afståelser anvende gennemsnitsmetoden, selv om afståelserne ikke  

 længere er omfattet af hovedaktionærbeskatningen.
g.
Om reglerne for dødsboer bemærkes følgende:
 Hovedaktionæraktierne, der udlægges i et dødsbo, er omfattet af de nye  

 regler, hvis de udlægges efter 1. januar 1984. Det afgørende er udlægsdagen,  

 mens det er uden betydning, hvornår beslutningen om udlægget er foretaget.
 Som omtalt i punkt 36 er aktieavancebeskatningslovens §§ 11 og 12 ophævet.  

 Bestemmelserne indeholdt særlige regler om frem- og tilbageførsel af tab på  

 aktier i forbindelse med beskatningen ved dødsfald.
 Et uudnyttet tab ved udgangen af indkomståret 1983, som efter de hidtidige  

 regler i lovens §§ 11 og 12 kunne overføres til 1984, kan stadig overføres  

 til 1984, men nu uden at fradraget for tabet begrænses til den særlige  

 indkomst.
 Hvis overførslen af et tab til 1984 medfører et underskud i den  

 skattepligtige indkomst for dette år, kan underskuddet fremføres til senere  

 år efter de almindelige regler i kildeskattelovens §§ 31 og 32. 5-årsfristen  

 regnes fra de tidspunkter, der er anført i de nu ophævede §§ 11 og 12 i  

 aktieavancebeskatningsloven.
 Et uudnyttet tab ved udgangen af 1983, der er opstået i boet, kan  

 overføres til 1984 efter ovenstående og eventuelt give adgang til  

 tilbageførsel efter de særlige tilbageførselsregler i kildeskattelovens §§ 31  

 og 32 (carry-back).
