Nr LSF 178 Forslag til Lov om ændring af retsplejeloven(Hurtigere behandling af  

 civile sager m.v.) Fremsat af justitsministeren (Frank Jensen) den 27. februar 1997 Vedtaget ved tredjebehandling den 28. maj 1997 Lov nr. 414 af 10/06/1997 § 1 I lov om rettens pleje, jf. lovbekendtgørelse nr. 752 af 15. august 1996,  

 som ændret senest ved § 2 i lov nr. 274 af 15. april 1997, foretages følgende  

 ændringer:
 1. I § 4, stk. 2, ændres »45« til:  

 »55«, og »22« ændres til: »36«.
 2. I § 15, stk. 1, ændres »41« til:  

 »42«.
 3. I § 16 a, stk. 1, 3. pkt., indsættes efter  

 »Svendborg,»: »Haderslev,».
 4. I § 17, stk. 1, udgår »Haderslev,».
 5. I § 41, stk. 5, ændres »§ 219« til: »§  

 219 a«.
 6. I § 126 indsættes efter stk. 2 som nyt stykke:
»Stk. 3. En advokat skal medvirke til, at en fuldmægtig, der  

 er autoriseret hos advokaten, kan deltage i den teoretiske efteruddannelse,  

 som er fastsat i medfør af § 119, stk. 6. Advokaten skal endvidere afholde  

 udgifterne til efteruddannelsen.« Stk. 3 bliver herefter stk. 4.
 7. § 154, stk. 2, 2. pkt., ophæves.
 8. § 165, stk. 2 , affattes således:
»Stk. 2. I sager, der behandles af retten, afholdes  

 vederlaget for forkyndelse af statskassen.
I øvrigt betales vederlaget af  

 den, der begærer forkyndelsen foretaget.« 9. § 219 affattes således:
»§ 219. Rettens afgørelse i en borgerlig sag træffes snarest  

 muligt, efter at den pågældende forhandling er til ende.
Ved sagens optagelse  

 til dom eller kendelse skal retten tilkendegive, hvornår dommen eller  

 kendelsen vil blive afsagt.
Domme og kendelser i sager, der behandles ved  

 byret, skal afsiges senest 6 uger efter optagelsen til dom eller kendelse.
I  

 sager, der behandles ved landsret, skal dommen eller kendelsen afsiges senest  

 3 måneder efter optagelsen til dom eller kendelse.
Stk. 2. Såfremt særlige omstændigheder gør det påkrævet, kan  

 retten beslutte at fravige de i stk. 1 nævnte frister.
I beslutningen skal  

 anføres de omstændigheder, der bevirker, at fristen ikke kan overholdes.  

 Beslutningen kan ikke kæres.
Stk. 3. Afsigelsen af en dom foregår ved, at domsslutningen, efter  

 at hele dommen er skriftligt udarbejdet, oplæses i et retsmøde.« 10. Efter § 219 indsættes:
»§ 219 a.
Rettens afgørelser i straffesager træffes snarest  

 muligt, efter at den pågældende forhandling er til ende.
Ved sagens optagelse  

 til dom eller kendelse skal retten tilkendegive, hvornår dommen eller  

 kendelsen vil blive afsagt.
Kan afsigelsen ikke finde sted samme dag, skal  

 dom eller kendelse dog afsiges senest inden en uge og, hvor nævninge har  

 medvirket, senest dagen efter.
Stk. 2. Såfremt særlige omstændigheder gør det påkrævet, kan  

 retten beslutte at fravige de i stk. 1 nævnte frister.
I beslutningen skal  

 anføres de omstændigheder, der bevirker, at fristen ikke kan overholdes.  

 Beslutningen kan ikke kæres.
 Stk. 3. Afsigelsen af en dom foregår ved, at domsslutningen  

 oplæses i et retsmøde.
 Stk. 4. Hvis tiltalte er fængslet, bør den pågældende bringes til  

 stede ved dommens afsigelse.
Stk. 5. Er tiltalte ikke til stede ved afsigelsen, meddeler  

 anklagemyndigheden tiltalte udskrift af dommen.
Hvis sagen i medfør af § 847,  

 stk. 3, nr. 1-5, er fremmet i tiltaltes fravær, skal udskriften  

 forkyndes.« 11. § 312, stk. 2, 4. pkt., ophæves.
 12. I § 345, 1. pkt., ændres »hensigtsmæssigt«  

 til: »påkrævet«.
 13. § 348, stk. 2, nr. 4, affattes således:
 »4) en udførlig fremstilling af de faktiske omstændigheder, hvorpå  

 påstanden støttes, og«.
 14. § 348, stk. 4, ophæves, og i stk. 5, der bliver  

 stk. 4, udgår »og stk. 4«.
 15. § 349, stk. 1, 2. pkt., affattes således:
»Det samme gælder, hvis der ikke indleveres genparter m.v. som  

 fastsat i § 348, stk. 3, eller det indleverede ikke opfylder de krav, som  

 fastsættes efter § 348, stk. 4.« 16. § 350, stk. 2, ophæves.
 Stk. 3 bliver herefter stk. 2.
 17. § 351, stk. 1, affattes således:
»Retten indkalder parterne til et møde med et varsel, der i  

 almindelighed skal være på mindst 2 uger fra forkyndelsen.« 18. § 352, stk. 1, 3. og 4. pkt., ophæves, og i  

 stedet indsættes:
»Fristen, der regnes fra pålæggets forkyndelse, kan efter anmodning  

 forlænges.« 19. § 353 affattes således:
»§ 353. Retten kan bestemme, at yderligere processkrifter  

 skal udveksles, og kan pålægge en part at indlevere et processkrift inden en  

 af retten fastsat frist.
Såfremt et processkrift ikke indleveres rettidigt,  

 finder bestemmelserne i § 360, stk. 1-3 og 6, tilsvarende anvendelse.« 20. § 354, stk. 5, 2. pkt., ophæves.
 21. I § 354, stk. 6, sidste pkt., ændres »§ 219, stk.  

 2 og 3,» til: »§ 219, stk. 1, 2. pkt., og stk. 3,».
 22. I § 354, stk. 7, 1. pkt., indsættes efter »Retten  

 kan«: »undtagelsesvis«.
 23. § 355, stk. 1, affattes således:
»Retten bør indkalde parterne til et særligt forberedende møde,  

 medmindre retten finder det overflødigt.« 24. I § 355, stk. 4, indsættes som 3. og 4.  

 pkt.:
»I det forberedende møde skal retten endvidere efter drøftelse med  

 parterne så vidt muligt fastlægge sagens videre forløb, herunder tidsrammerne  

 for eventuel yderligere forberedelse.
Retten kan endvidere fastsætte  

 tidspunktet for domsforhandlingen.« 25. Efter § 356 indsættes:
»§ 356 a . Retten kan bestemme, at parterne inden en af  

 retten fastsat frist før domsforhandlingen til retten skal indlevere et  

 endeligt påstandsdokument.
Påstandsdokumentet skal indeholde partens påstande  

 og anbringender og en angivelse af de dokumenter, som parten vil påberåbe  

 sig, og de beviser, som agtes ført under domsforhandlingen.
Genpart af  

 påstandsdokumentet skal samtidig tilsendes modparten.
 Stk. 2. Såfremt påstandsdokumentet ikke indleveres rettidigt,  

 finder bestemmelserne i § 360, stk. 1-3 og 6, tilsvarende anvendelse.
Stk. 3. Udvidelse af de påstande, der fremgår af  

 påstandsdokumentet, eller fremsættelse af anbringender eller førelse af  

 beviser, som ikke er angivet i påstandsdokumentet, kan ikke ske, medmindre  

 retten tillader det.
Sådan tilladelse kan meddeles, såfremt betingelserne i §  

 363, stk. 1, er opfyldt.« 26. I § 357 indsættes som stk. 3:
»Stk. 3. Retten kan, uanset at modparten ikke har nægtet at  

 samtykke, jf. stk. 1, modsætte sig udvidelse af påstande, fremsættelse af nye  

 anbringender og førelse af nye beviser eller fremsættelse af  

 formalitetsindsigelser, som ikke er fremsat rettidigt efter stk. 2.« 27. I § 360, stk. 5, sidste pkt., indsættes efter  

 »imødekommet«: », medmindre retten træffer afgørelse efter §  

 357, stk. 3«.
 28. § 363, stk. 1, nr. 1, affattes således:
 »1) det af særlige grunde må anses for undskyldeligt, at ændringen af  

 påstanden eller fremsættelsen af nye anbringender ikke er sket inden  

 domsforhandlingen, eller«.
 29. I § 365, stk. 3, 1. pkt., udgår »så vidt  

 muligt«.
 30. I § 365 indsættes efter stk. 3 som nyt stykke:
»Stk. 4. Såfremt genparterne ikke indleveres rettidigt, kan  

 retten beslutte, at reglerne i § 360, stk. 1-3 og 6, skal finde tilsvarende  

 anvendelse.« 31. I § 372, stk. 1, 2. pkt., ændres »§ 219, stk.  

 3,» til: »§ 219«.
 32. I § 378 indsættes som stk. 2:
»Stk. 2. Retten kan pålægge en part at indlevere et processkrift  

 inden en af retten fastsat frist.
Såfremt et processkrift ikke indleveres  

 rettidigt, finder reglerne i § 386 tilsvarende anvendelse.« Stk. 2 bliver herefter stk. 3.
 33. § 379, 2. pkt., ophæves.
 34. § 382, stk. 1, affattes således:
»Påstande, som har været gjort gældende i foregående instans, men  

 ikke er fremsat i ankestævningen eller i et rettidigt afgivet svarskrift, jf.  

 § 375, og som heller ikke er omfattet af § 377, kan retten nægte fremsat,  

 selv om modparten ikke protesterer, såfremt påstanden burde have været  

 fremsat tidligere under anken.« 35. § 383, stk. 3, affattes således:
»Stk. 3. Er påstande, som ikke har været gjort gældende i  

 foregående instans, ikke fremsat i ankestævningen eller i et rettidigt  

 afgivet svarskrift, jf. § 375, kan retten, selv om modparten ikke  

 protesterer, nægte fremsættelsen, såfremt de burde have været fremsat  

 tidligere under anken.
Det samme gælder anbringender, som ikke har været  

 gjort gældende i foregående instans, og som ikke er fremsat under  

 forberedelsen af anken.« 36. § 386, stk. 1, 2. pkt., ophæves, og i stedet  

 indsættes:
»Det samme gælder, hvis appellanten ikke rettidigt har indsendt  

 behørigt udformet ekstrakt til Højesteret, jf. § 385, stk. 2. Retten kan  

 endvidere afvise sagen, hvis appellanten ikke rettidigt har indsendt  

 genparter til landsretten, jf. § 385, stk. 1, jf. § 365, stk. 3.« 37. I § 386, stk. 2, indsættes efter 1. pkt.:
»Retten kan beslutte, at det samme skal gælde, hvis indstævnte ikke  

 rettidigt har indsendt genparter af processkrifter og dokumenter til  

 landsretten, jf. § 385, stk. 1, jf. § 365, stk. 3.« 38. I § 394, stk. 1, ændres »§ 219, stk. 3,» til:  

 »§ 219«.
 39. § 488, stk. 2, 2. pkt., ophæves.
 40. I § 586, stk. 1, ændres »jf. dog § 219, stk.  

 3« til: »jf. § 219«.
 41. I § 963, stk. 3, litra a, ændres »§ 219, stk.  

 6,» til: »§ 219 a, stk. 5,».
§ 2 Stk. 1. Loven træder i kraft den 1. juli 1997, jf. dog stk. 2.  

 Retsplejelovens § 126, stk. 3, som affattet ved denne lovs § 1, nr. 6, træder  

 dog i kraft dagen efter bekendtgørelsen i Lovtidende og har virkning med  

 hensyn til advokatfuldmægtige, som har bestået juridisk kandidateksamen efter  

 1. januar 1997, og med hensyn til udgifter til deres efteruddannelse, såfremt  

 tilmelding hertil indgives efter lovens ikrafttræden.
 Stk. 2. De hidtil gældende regler i retsplejelovens §§ 165, stk.  

 2, 219, stk. 4, 312, stk. 2, 4. pkt., 351, stk. 1, 352, stk. 1, 3. og 4.  

 pkt., 354, stk. 5, 2. pkt., og 488, stk. 2, 2. pkt., finder dog fortsat  

 anvendelse i sager, hvor stævningen inden lovens ikrafttræden er sendt til  

 sagsøgte uden at være forkyndt, jf. retsplejelovens § 350, stk. 2.
Oprindeligt fremsat forslag § 1 I lov om rettens pleje, jf. lovbekendtgørelse nr. 752 af 15. august 1996 som ændret ved § 2 i lov nr. 1201 af 27. december 1996, foretages følgende ændringer:
 1. I § 4, stk. 2 , ændres »45« til:  

 »52«, og »22« ændres til: »35«.
 2. I § 16 a, stk. 1, 3. pkt. , indsættes efter  

 »Svendborg,»: »Haderslev,».
 3. I § 17, stk. 1 , udgår: »Haderslev,».
 4. I § 41, stk. 5 , ændres »§ 219« til: »§  

 219 a«.
 5. I § 126 indsættes efter stk. 2 som nyt stykke:
»Stk. 3. En advokat skal medvirke til, at en fuldmægtig, der  

 er autoriseret hos advokaten, kan deltage i den teoretiske efteruddannelse,  

 som er fastsat i medfør af § 119, stk. 6. Advokaten skal endvidere afholde  

 udgifterne til efteruddannelsen.« Stk. 3 bliver herefter stk. 4.
 6. § 165, stk. 2 , affattes således:
»Stk. 2. I sager, der behandles af retten, afholdes  

 vederlaget for forkyndelse af statskassen.
I øvrigt betales vederlaget af  

 den, der begærer forkyndelsen foretaget.« 7. § 219 affattes således:
»§ 219. Rettens afgørelse i en borgerlig sag træffes snarest  

 muligt, efter at den pågældende forhandling er til ende.
Ved sagens optagelse  

 til dom eller kendelse skal retten tilkendegive, hvornår dommen eller  

 kendelsen vil blive afsagt.
Domme og kendelser i sager, der behandles ved  

 byret, skal afsiges senest 6 uger efter optagelsen til dom eller kendelse.
I  

 sager, der behandles ved landsret, skal dommen eller kendelsen afsiges senest  

 3 måneder efter optagelsen til dom eller kendelse.
Stk. 2. Såfremt særlige omstændigheder gør det påkrævet, kan  

 retten beslutte at fravige de i stk. 1 nævnte frister.
I beslutningen skal  

 anføres de omstændigheder, der bevirker, at fristen ikke kan overholdes.  

 Beslutningen kan ikke kæres.
Stk. 3. Afsigelsen af en dom foregår ved, at domsslutningen, efter  

 at hele dommen er skriftligt udarbejdet, oplæses i et retsmøde.« 8. Efter § 219 indsættes:
»§ 219 a.
Rettens afgørelse i straffesager træffes snarest  

 muligt, efter at den pågældende forhandling er til ende.
Kan afsigelsen ikke  

 finde sted samme dag, skal dom eller kendelse dog afsiges senest inden en uge  

 og, hvor nævninge har medvirket, senest dagen efter.
 Stk. 2. Afsigelsen af en dom foregår ved, at domsslutningen  

 oplæses i et retsmøde.
 Stk. 3. Hvis tiltalte er fængslet, bør han bringes til stede ved  

 dommens afsigelse.
Stk. 4. Er tiltalte ikke til stede ved afsigelsen, meddeler  

 anklagemyndigheden ham udskrift af dommen.
Udskriften af en fældende dom skal  

 forkyndes, medmindre tiltalte er gjort bekendt med tidspunktet for  

 domsafsigelsen, eller sagen er afgjort i medfør af § 934. Udskriften af  

 dommen skal altid forkyndes, hvis sagen i medfør af § 847, stk. 3, nr. 1-5,  

 er fremmet i tiltaltes fravær.
Tiltalte vejledes om retsmidlerne mod  

 afgørelsen.
Vejledningen gives ved afsigelsen, hvis tiltalte er til stede, og  

 ellers ved den efterfølgende meddelelse.
Er borgerligt krav forfulgt under  

 sagen, finder reglen i § 219, stk. 1, 2. pkt., tilsvarende anvendelse.« 9. § 312, stk. 2, 4. pkt. , ophæves.
 10. I § 345, 1. pkt. , ændres »hensigtsmæssigt«  

 til: »påkrævet«.
 11. § 348, stk. 2, nr. 4 , affattes således:
 »4) en udførlig fremstilling af de faktiske omstændigheder, hvorpå  

 påstanden støttes, og«.
 12. § 348, stk. 4 , ophæves, og i stk. 5, der  

 bliver stk. 4, udgår: »og stk. 4«.
 13. § 349, stk. 1, 2. pkt., affattes således:
»Det samme gælder, hvis der ikke indleveres genparter m.v. som  

 fastsat i § 348, stk. 3, eller det indleverede ikke opfylder de krav, som  

 fastsættes efter § 348, stk. 4.« 14. § 350, stk. 2, ophæves.
 Stk. 3 bliver herefter stk. 2.
 15. § 351, stk. 1 , affattes således:
»Retten indkalder parterne til et møde med et varsel, der i  

 almindelighed skal være på mindst 2 uger fra forkyndelsen.« 16. § 352, stk. 1, 3. og 4. pkt. , ophæves, og i stedet  

 indsættes:
»Fristen, der regnes fra pålæggets forkyndelse, kan efter anmodning  

 forlænges.« 17. § 353 affattes således:
»§ 353. Retten kan bestemme, at yderligere processkrifter  

 skal udveksles, og kan pålægge en part at indlevere et processkrift inden en  

 af retten fastsat frist.
Såfremt et processkrift ikke indleveres rettidigt,  

 finder bestemmelserne i § 360, stk. 1-3 og 6, tilsvarende anvendelse.« 18. § 354, stk. 5, 2. pkt., ophæves.
 19. I § 354, stk. 6, sidste pkt. , ændres »§ 219, stk.  

 2 og 3,» til: »§ 219, stk. 1, 2. pkt., og stk. 3,».
 20. I § 354, stk. 7, 1. pkt. , indsættes efter »Retten  

 kan«: »undtagelsesvis«.
 21. § 355, stk. 1 , affattes således:
»Retten bør indkalde parterne til et særligt forberedende møde,  

 medmindre retten finder det overflødigt.« 22. I § 355, stk. 4, indsættes som 3. pkt.:
 »I det forberedende møde skal retten endvidere efter drøftelse med  

 parterne så vidt muligt fastlægge sagens videre forløb, herunder tidsrammerne  

 for eventuel yderligere forberedelse«.
 23. Efter § 356 indsættes:
»§ 356 a . Retten kan bestemme, at parterne inden en af  

 retten fastsat frist før domsforhandlingen til retten skal indlevere et  

 endeligt påstandsdokument.
Påstandsdokumentet skal indeholde partens påstande  

 og anbringender og en angivelse af de dokumenter, som parten vil påberåbe  

 sig, og de beviser, som agtes ført under domsforhandlingen.
Genpart af  

 påstandsdokumentet skal samtidig tilsendes modparten.
 Stk. 2. Såfremt påstandsdokumentet ikke indleveres rettidigt,  

 finder bestemmelserne i § 360, stk. 1-3 og 6, tilsvarende anvendelse.
Stk. 3. Udvidelse af de påstande, der fremgår af  

 påstandsdokumentet, eller fremsættelse af anbringender eller førelse af  

 beviser, som ikke er angivet i påstandsdokumentet, kan ikke ske, medmindre  

 retten tillader det.
Sådan tilladelse kan meddeles, såfremt betingelserne i §  

 363, stk. 1, er opfyldt.« 24. I § 357 indsættes som stk. 3 :
»Stk. 3. Retten kan, uanset at modparten ikke har nægtet at  

 samtykke, jf. stk. 1, modsætte sig udvidelse af påstande, fremsættelse af nye  

 anbringender og førelse af nye beviser eller fremsættelse af  

 formalitetsindsigelser, som ikke er fremsat rettidigt efter stk. 2.« 25. I § 360, stk. 5, sidste pkt. , indsættes efter  

 »imødekommet«: », medmindre retten træffer afgørelse efter §  

 357, stk. 3«.
 26. § 363, stk. 1, nr. 1, affattes således:
 »1) det af særlige grunde må anses for undskyldeligt, at ændringen af  

 påstanden eller fremsættelsen af nye anbringender ikke er sket inden  

 domsforhandlingen, eller«.
 27. I § 372, stk. 1, 2. pkt. , ændres »§ 219, stk.  

 3,» til: »§ 219«.
 28. I § 378 indsættes som stk. 2:
»Stk. 2. Retten kan pålægge en part at indlevere et  

 processkrift inden en af retten fastsat frist.
Såfremt et processkrift ikke  

 indleveres rettidigt, finder reglerne i § 386 tilsvarende anvendelse.« Stk. 2 bliver herefter stk. 3.
 29. § 379, 2. pkt. , ophæves.
 30. § 382, stk. 1 , affattes således:
»Påstande, som har været gjort gældende i foregående instans, men  

 ikke er fremsat i ankestævningen eller i et rettidigt afgivet svarskrift, jf.  

 § 375, og som heller ikke er omfattet af § 377, kan retten nægte fremsat,  

 selv om modparten ikke protesterer, såfremt påstanden burde have været  

 fremsat tidligere under anken.« 31. § 383, stk. 3 , affattes således:
»Stk. 3. Er påstande, som ikke har været gjort gældende i  

 foregående instans, ikke fremsat i ankestævningen eller i et rettidigt  

 afgivet svarskrift, jf. § 375, kan retten, selv om modparten ikke  

 protesterer, nægte fremsættelsen, såfremt de burde have været fremsat  

 tidligere under anken.
Det samme gælder anbringender, som ikke har været  

 gjort gældende i foregående instans, og som ikke er fremsat under  

 forberedelsen af anken.« 32. I § 394, stk. 1 , ændres »§ 219, stk. 3,»  

 til: »§ 219«.
 33. § 488, stk. 2, 2. pkt., ophæves.
 34. I § 586, stk. 1 , ændres »jf. dog § 219, stk.  

 3« til: »jf. § 219«.
 35. I § 963, stk. 3, litra a, ændres »§ 219, stk.  

 6,» til: »§ 219 a, stk. 4,».
§ 2 Stk. 1. Loven træder i kraft den 1. juli 1997, jf. dog stk. 2.  

 Retsplejelovens § 126, stk. 3, som affattet ved denne lovs § 1, nr. 5, træder  

 dog i kraft dagen efter bekendtgørelsen i Lovtidende og har virkning med  

 hensyn til advokatfuldmægtige, som har bestået juridisk kandidateksamen efter  

 1. januar 1997, og med hensyn til udgifter til deres efteruddannelse, såfremt  

 tilmelding hertil indgives efter lovens ikrafttræden.
 Stk. 2. De hidtil gældende regler i retsplejelovens §§ 165, stk.  

 2, 219, stk. 4, 312, stk. 2, 4. pkt., 351, stk. 1, 352, stk. 1, 3. og 4.  

 pkt., 354, stk. 5, 2. pkt., og 488, stk. 2, 2. pkt., finder dog fortsat  

 anvendelse i sager, hvor stævningen inden lovens ikrafttræden er sendt til  

 sagsøgte uden at være forkyndt, jf. retsplejelovens § 350, stk. 2.
Bemærkninger til lovforslaget Almindelige bemærkninger Indholdsfortegnelse 1. Indledning 2. Overvejelser om den civile retspleje 2.1. Tidligere ændringer af den civile retspleje samt initiativer til  

 nedbringelse af sagsbehandlingstiden ved domstolene 2.2. Overvejelserne i Retsplejerådet og Småsagsudvalget 2.3. Dommerforeningens og advokatrådets forslag om en reform af den civile  

 retspleje 2.4. Dommerforeningens forslag om en generel reform af den civile  

 retspleje.
2.5. Justitsministeriets overvejelser om ændringer af retsplejelovens  

 regler om behandlingen af civile retssager 3. Den europæiske Menneskerettighedsdomstols praksis vedrørende  

 sagsbehandlingstiden i civile sager 3.1. Menneskerettighedsdomstolens dom i »Blødersagen« 3.2. Menneskerettighedsdomstolens praksis i øvrigt 4. Forslagene i lovforslaget 4.1. Stævningens angivelse af sagens faktiske omstændigheder 4.1.1. Gældende ret 4.1.2. Forslaget 4.2. Adgangen til at udsætte sagen i tilfælde af en af parternes  

 udeblivelse 4.2.1. Gældende ret 4.2.2. Forslaget 4.3. Adgangen til at udsætte sagen 4.3.1. Gældende ret 4.3.2. Forslaget 4.4. Indlevering af processkrifter 4.4.1. Gældende ret 4.4.2. Forslaget 4.5. Afholdelse af et særligt forberedende møde 4.5.1. Gældende ret 4.5.2. Forslaget 4.6. Endelige påstandsdokumenter 4.7. Adgangen til at inddrage nyt processtof i sagen (nova) 4.7.1. Gældende ret 4.7.1.1. Inddragelse af nyt processtof i 1. instans 4.7.1.2. Adgangen til at fremsætte nye påstande i ankeinstansen 4.7.2. Forslaget 4.7.2.1. Adgangen til indragelse af nyt processtof i 1. instans 4.7.2.2. Adgangen til at fremsætte nye påstande i ankeinstansen 4.8. Frist for afsigelse af dom 4.8.1. Gældende ret 4.8.2. Forslaget 4.8.3. Dommens indhold 4.9. Forkyndelse af stævninger 4.9.1. Gældende ret 4.9.2. Forslaget 4.10. Efteruddannelse af advokatfuldmægtige 4.10.1. Gældende ret og baggrunden for forslaget 4.10.2. Justitsministeriets overvejelser 5.1. Lovforslagets økonomiske og administrative konsekvenser 5.2. Erhvervsøkonomiske konsekvenser 6. Hørte myndigheder m.v.
1. Indledning I de senere år har domstolenes rolle ved afgørelsen af tvister i civile  

 sager givet anledning til debat og overvejelser.
Dette har bl.a. ført til, at Den Danske Dommerforening og Advokatrådet i  

 februar 1996 fremlagde et reformforslag vedrørende den civile retspleje.  

 Forslaget indeholder en lang række punkter, herunder om meget omfattende  

 ændringer af de gældende regler.
Der foreslås også en række mindre ændringer  

 med det formål at sikre en hurtigere behandling af civile retssager.
 Overvejelser om ændringer er i øvrigt i gang i Justitsministeriets  

 Småsagsudvalg og i Retsplejerådet, og det er endvidere hensigten at nedsætte  

 et udvalg eller en kommission, der skal udarbejde forslag til en  

 gennemgribende reform af den civile retspleje.
 Det, der først og fremmest presser sig på, er imidlertid at sikre, at  

 civile retssager ikke trækker unødigt længe ud.
 I civile retssager sker forberedelsen af sagen og forelæggelsen for retten  

 ved parternes foranstaltning, og det er i meget vidt omfang parterne, der  

 afgør, hvilke oplysninger der skal tilvejebringes for at belyse sagen.  

 Varigheden af sagen, fra stævning udtages og til, der foreligger en afgørelse  

 fra retten, afhænger således i høj grad af parterne.
Retten har dog også pligt til at sørge for, at sagen fremmes.
Denne pligt  

 fremgår bl.a. af retsplejelovens § 150, hvorefter dommeren »drager  

 omsorg for så vidt muligt at fjerne alt, hvad der til unytte trækker  

 forhandlingen i langdrag, og slutte forhandlingens enkelte dele, når han  

 anser det foreliggende emne for tilstrækkeligt behandlet.«.
 Formålet med dette lovforslag er at understrege rettens pligt til at  

 tilgodese hensynet til, at retssager ikke trækker unødigt længe ud.  

 Forslagene bygger i vidt omfang på punkter i Dommerforeningens og  

 Advokatrådets reformforslag fra februar 1996.
En hurtigere sagsbehandling skal bl.a. sikres ved at give dommere bedre  

 instrumenter til at styre sagsgangen og fremskynde sagerne.
Dommerne får  

 således adgang til i videre omfang at afskære nye påstande m.v., der  

 fremkommer på et sent tidspunkt, og til at afslå anmodninger om  

 udsættelse af sagen, og der indføres sanktioner for overskridelse af  

 frister for indlevering af processkrifter .
 Der skal i flere sager afholdes et særligt forberedende møde til  

 planlægning af sagens forløb, og retten får adgang til at pålægge parterne at  

 indlevere et endeligt påstandsdokument , således at alle relevante  

 argumenter og oplysninger kommer frem i god tid inden domsforhandlingen.
 Endelig indføres der en frist for afsigelse af domme på 6 uger fra  

 sagens optagelse til dom i byretssager og 3 måneder i landsretssager.
 Lovforslaget indeholder endvidere bl.a. en ophævelse af adgangen til at  

 fremsende stævninger med almindelig post . Det indebærer, at retten i  

 alle civile sager skal forkynde stævningen for sagsøgte.
 Der foreslås også en ændring af retsplejelovens § 126 om god advokatskik.  

 Formålet er at fastslå, at en advokat skal medvirke til sin  

 advokatfuldmægtigs deltagelse i den teoretiske efteruddannelse, som er blevet  

 obligatorisk for advokatfuldmægtige fra den 1. januar 1997.
 De enkelte punkter i lovforslaget er nærmere beskrevet under pkt. 4 i de  

 almindelige bemærkninger nedenfor.
I pkt. 3 beskrives de krav til sagsbehandlingstiden i civile sager, som  

 kan udledes af praksis fra Den europæiske Menneskerettighedsdomstol.
Et mere  

 fyldigt notat om menneskerettighedskonventionens krav til domstolenes  

 sagsbehandlingstid er medtaget som bilag 2 til lovforslaget.
Som nævnt ovenfor behandles spørgsmål vedrørende den civile retspleje for  

 tiden i Justitsministeriets Småsagsudvalg og i Retsplejerådet.
Dette arbejde  

 er beskrevet nærmere nedenfor under pkt. 2.2. Under pkt. 2.3. beskrives  

 reformforslaget fra Den danske Dommerforening og Advokatrådet og under pkt.  

 2.4. et forslag fra Dommerforeningen om en generel reform af den civile  

 retspleje.
Justitsministeriets overvejelser om den civile retspleje er  

 beskrevet under pkt. 2.5. I pkt. 2.1. beskrives Justitsministeriets øvrige  

 initiativer til nedbringelse af sagsbehandlingstiden ved domstolene.
2. Overvejelser om den civile retspleje 2.1. Tidligere ændringer af den civile retspleje samt initiativer til  

 nedbringelse af sagsbehandlingstiden ved domstolene Den civile retspleje er løbende genstand for overvejelser, og reglerne i  

 retsplejeloven om de civile sager har gennem årene også undergået store  

 ændringer.
De mest væsentlige ændringer er blevet gennemført i flere omgange.  

 De seneste større reformer skete i 1979, hvor sagsbehandlingsreglerne blev  

 helt omarbejdet, og i 1981, hvor reglerne om advokater blev revideret.
I 1986  

 blev værnetingsreglerne moderniseret, i 1988 blev der gennemført nye regler  

 om fri proces og retshjælp, og i 1989 blev reglerne om retternes saglige  

 kompetence ændret.
Endelig blev reglerne om procesbevillinger ændret i 1995  

 ved oprettelsen af Procesbevillingsnævnet.
Særligt med henblik på at nedbringe sagsbehandlingstiderne ved retterne  

 blev der ved en lovændring i december 1995 gennemført en permanent ordning  

 med 4 rejsedommere, der skal yde bistand til arbejdsmæssigt særligt belastede  

 byretter.
Der blev også mulighed for af ressourcemæssige grunde at flytte  

 større straffesager til en anden byret.
Denne lov skal sikre en bedre  

 udnyttelse af retternes ressourcer også med henblik på at opnå en hurtigere  

 behandling af civile retssager.
For at nedbringe sagsbehandlingstiden er der endvidere i de seneste år  

 tilført retterne yderligere ressourcer.
I 1992 og 1993 blev der etableret 4  

 nye afdelinger i Vestre Landsret, og der er etableret 3 nye afdelinger i  

 Østre Landsret.
Også bl.a.
Københavns Byret har fået tilført ekstra  

 dommerstillinger og kontorpersonale.
Herudover er der med positivt resultat gennemført en ændret struktur med  

 inddeling i sektioner i landsretterne bl.a. med henblik på at effektivisere  

 den administrative del af sagsbehandlingen.
En tilsvarende opdeling er delvis  

 gennemført i Københavns Byret.
Ved vedtagelsen af finansloven for 1997 blev der tilført yderligere 20  

 mio. kr. til domstolene.
Det er en forudsætning for halvdelen af disse ekstra  

 midler, at Justitsministeriet inden den 1. april 1997 udarbejder en  

 handlingsplan for de initiativer, der på kort sigt skal iværksættes med  

 henblik på at sikre en hurtigere sagsbehandling med øget processtyring ved  

 domstolene.
Arbejdet med udarbejdelse af handlingsplanen foregår i samarbejde  

 mellem Justitsministeriet og de berørte personaleorganisationer.
 De 20 mio. kr. skal bl.a. anvendes til en styrkelse af de to landsretter  

 og Københavns byret - navnlig som følge af de mange store og langvarige  

 sager, der behandles ved disse retter.
For at følge udviklingen i sagsbehandlingstiderne udarbejder  

 Justitsministeriet i øvrigt kvartalsvise berammelsesstatistikker bl.a. over  

 berammelsestiderne i straffesager og civile sager på grundlag af  

 indberetninger fra embederne.
Disse statistikker, der indeholder oplysninger  

 om de enkelte byretters berammelsestider, benyttes som et vigtigt  

 styringsinstrument, der bl.a. gør det muligt for landsretspræsidenterne at  

 fordele rejsedommerne efter det aktuelle behov ved embederne.
 Det er Justitsministeriets opfattelse, at dette styringsinstrument har  

 været en væsentlig faktor i den fortsatte positive udvikling i byretternes  

 gennemsnitlige berammelsestider (dvs. den tid, der går fra forberedelsens  

 afslutning, til retten kan domsforhandle sagen).
 Administrativt er der inden for de seneste 3-4 år taget en række  

 yderligere initiativer, der alle sigter mod at effektivisere og styre  

 sagsbehandlingen.
Det vigtigste led i denne proces er udviklingen af  

 edb-sagsbehandlingssystemer på de forskellige sagsområder ved domstolene.
I  

 forbindelse med disse projekter gennemgås og revurderes forretningsgangene i  

 sagsbehandlingen, hvorved det sikres, at sagsbehandlingen foregår på en  

 hensigtsmæssig og effektiv måde i overensstemmelse med de lovregler, der  

 gælder på det enkelte sagsområde.
Projekterne er landsdækkende og vil - når  

 de er indført ved alle embeder - skabe en ensartet sagsbehandling landet  

 over.
For de civile sager er der udviklet et sagsbehandlingssystem, som i  

 øjeblikket testes ved 3 embeder.
I takt med indførelsen af edb-sagsbehandlingssystemerne udarbejder en  

 arbejdsgruppe vedrørende domstolenes statistikker forslag til, hvorledes  

 statistikkerne kan udvides og anvendes som et egentligt værktøj til brug for  

 styringen af sagsbehandlingen.
Arbejdsgruppen afgav delbetænkning vedrørende  

 straffesagsområdet i marts 1995, og arbejder nu med statistikker for de  

 civile sager.
Dette arbejde forventes at være afsluttet i løbet af foråret  

 1997.
Som led i effektiviseringen af sagsbehandlingen ved domstolene er det også  

 vigtigt at gøre sig klart, hvilke tidsmæssige rammer det er realistisk at  

 opstille for behandlingen af sager på de enkelte områder.
Bl.a. med henblik  

 på at opstille sådanne rammer nedsatte Justitsministeriet i sommeren 1995 en  

 arbejdsgruppe om domstolenes sagsbehandlingstider og effektivitet.  

 Arbejdsgruppen har til opgave at overveje og vurdere muligheden for at  

 opstille mål for acceptable sagsbehandlingstider ved domstolene.
Det er ikke  

 hensigten, at sådanne målsætninger skal fremgå af retsplejeloven.  

 Arbejdsgruppen forventes at have afsluttet denne del af sit arbejde inden  

 udgangen af 1998.
 Som det fremgår, har Justitsministeriet og domstolene således gennem de  

 senere år iværksat en lang række initiativer, der kan medvirke til at  

 nedbringe sagsbehandlingstiden ved domstolene.
2.2. Overvejelserne i Retsplejerådet og Småsagsudvalget Også med henblik på ny lovgivning er der igangsat overvejelser om den  

 civile retspleje.
Spørgsmålet om retternes saglige kompetence overvejes  

 således for tiden på ny i Retsplejerådet , som skal vurdere  

 virkningerne af den ændring af reglerne om retternes kompetence i civile  

 sager, der blev gennemført i 1989, og hvorefter byretterne er den almindelige  

 1. instans i civile sager, men med adgang til at henvise betydningsfulde og  

 principielle sager til behandling ved landsretterne.
 Baggrunden for disse overvejelser er bl.a. en henvendelse fra Højesteret,  

 hvor der peges på spørgsmålet om, hvorvidt de nugældende regler om saglig  

 kompetence indebærer den rette fordeling af sagerne mellem byretter,  

 landsretter og Højesteret.
 Rådet skal i den forbindelse også inddrage spørgsmålet om appel af sager  

 fra Sø- og Handelsretten.
 Endvidere skal Retsplejerådet vurdere hensigtsmæssigheden af de nugældende  

 begrænsninger af adgangen til at appellere byretsafgørelser i civile sager.
 Retsplejerådet forventer at afgive betænkning i sommeren 1997.
I Justitsministeriets Småsagsudvalg overvejes en ny ordning, hvor  

 adgangen til retslig behandling af visse mindre krav gøres enklere, hurtigere  

 og billigere for parterne.
Udvalget skal i den forbindelse også overveje  

 retshjælp til parternes vurdering af retskonflikten og til sagens  

 forberedelse og førelse for retten og bistand til kravets fuldbyrdelse.  

 Udvalget skal endvidere vurdere, om der er behov for at ændre beløbsgrænserne  

 for ydelse af advokatretshjælp og indtægtsbetingelserne for retshjælp og fri  

 proces.
 Småsagsudvalgets overvejelser må forventes at munde ud i en række forslag  

 til meget væsentlige ændringer af behandlingen af civile retssager om mindre  

 krav, således at der kan gennemføres regler om en hurtigere behandling af  

 sådanne sager.
Småsagsudvalgets betænkning forventes at foreligge inden sommerferien 1997  

 og skal derefter forelægges for Retsplejerådet til udtalelse.
Det vil således  

 formentlig i folketingsåret 1997/98 være muligt at fremsætte lovforslag på  

 grundlag af betænkningen.
2.3. Dommerforeningens og Advokatrådets forslag om en reform af den  

 civile retspleje I sommeren 1995 nedsatte Advokatrådet og Den danske Dommerforening en  

 arbejdsgruppe, der skulle gennemgå den civile retspleje med henblik på at  

 foreslå moderniseringer af retsplejeloven.
Formålet var at sikre, at den tid,  

 der medgår til behandlingen af den enkelte sag, bliver reduceret væsentligt,  

 og at medvirke til, at sagsbehandlingsreglerne i videst muligt omfang bliver  

 tilpasset brugernes behov.
 Resultaterne af arbejdsgruppens overvejelser blev offentliggjort i februar  

 1996.
I reformforslaget peges bl.a. på, at der gennem de senere år har været sat  

 spørgsmålstegn ved, om det danske retssystem på en rimelig måde lever op til  

 kravene om hurtig sagsbehandling og god service.
Det har også været  

 diskuteret, om årsagen til problemerne skulle søges i advokaternes eller  

 domstolenes sagsbehandling eller i manglende bevillinger.
Endvidere har  

 regeringen og Folketinget søgt at løse problemerne, uden at de valgte  

 løsninger på afgørende måde har kunnet ændre offentlighedens opfattelse.
 Det er efter både Den danske Dommerforenings og Advokatrådets opfattelse  

 afgørende vigtigt, at der hurtigt gennemføres reformer på området.
Reformforslaget indeholder således en række forslag om ændringer i  

 behandlingen af civile sager ved byretterne og landsretterne.
Bl.a. foreslås  

 det, at der i retsplejeloven indføres ensartede regler om skriftlig  

 forberedelse, at kravene til stævningens og svarskriftets indhold skærpes, og  

 at der bliver faste frister for afgivelse af svarskrift.
Endvidere foreslås  

 en udvidet brug af særligt forberedende retsmøder, indførelse af et strengere  

 sanktionssystem for oversiddelse af frister og strammere regler om muligheden  

 for at inddrage nye oplysninger (nova) samt skærpelse af reglerne om  

 genoptagelse.
Der foreslås også obligatorisk indlevering af  

 påstandsdokumenter før domsforhandlingen og fastsættelse af frister for  

 afsigelse af dom.
 I reformforslaget anføres det, at sådanne regler indebærer, at dommeren  

 har hovedansvaret for, at tidsforbruget under sagens forberedelse er  

 rimeligt, og at advokaterne sideordnet hermed har et selvstændigt ansvar for  

 sagens fremme.
Herudover indeholder reformforslaget bl.a. forslag om en omlægning af  

 retsafgiftssystemet, en særlig behandlingsmåde for sager, der ikke indeholder  

 tvist, men alene drejer sig om at fastslå eksistensen af et pengekrav,  

 såkaldte inkassosager, og regler i retsplejeloven om en behandlingsform, der  

 har lighed med privat voldgift.
I øvrigt anbefales det, at det overvejes at  

 samordne reglerne om offentlig retshjælp, fri proces og retshjælpsforsikring.
2.4. Dommerforeningens forslag om en generel reform af den civile  

 retspleje Den Danske Dommerforening har i september 1996 rettet henvendelse til  

 Justitsministeriet og foreslået, at der tages initiativ til en generel reform  

 af den civile retspleje.
 Dommerforeningen har i sit brev bl.a. peget på, at der siden slutningen af  

 1980'erne har været en stor nedgang i antallet af retssager ved byretterne.  

 Endvidere nævnes det, at krav opgives som følge af, at behandling ved  

 domstolene er for langsommelig og dyr, at der bl.a. med henblik på en  

 lettere, hurtigere og billigere konfliktløsning oprettes stadig flere nævn,  

 og at undersøgelser har vist, at domstolene blandt brugerne opfattes som  

 noget dyrt, langsomt, kompliceret og gammeldags.
 Dommerforeningen finder, at der på den baggrund er behov for at overveje  

 en række forhold i den civile retspleje.
Bl.a. kan der være behov for at indføre forskellige behandlingsformer til  

 forskellige sagstyper, en mere samarbejdspræget arbejdsform mellem dommere,  

 advokater og parter og nye former for bevisførelse, f.eks. telefoniske  

 afhøringer m.v.
Det bør efter foreningens opfattelse også overvejes, hvilke  

 elementer i tvistløsningsformer som nævnsbehandling, voldgift og mediation  

 der eventuelt kan indarbejdes i den civile retspleje.
 Også spørgsmålet om, hvordan borgerne kan sikres en rimelig adgang til  

 efterprøvelse ved domstolene af den offentlige forvaltnings afgørelser, samt  

 en gennemgang af ordningerne med fri proces og retshjælp samt  

 fogedretssystemet m.v. bør indgå i overvejelserne om ændringer i  

 civilprocessen.
Det er Dommerforeningens opfattelse, at en generel revision af den civile  

 retspleje er en meget omfattende opgave, som vil tage sin tid.
Foreningen  

 understreger på den baggrund vigtigheden af, at de overvejelser, der foregår  

 i Retsplejerådet og i Småsagsudvalget, samt overvejelserne om et lovforslag  

 på grundlag af Advokatrådets og Dommerforeningens reformforslag ikke sættes i  

 stå, men opfattes som led i en samlet bestræbelse på forbedringer af  

 retsplejen.
2.5. Justitsministeriets overvejelser om ændringer af retsplejelovens  

 regler om behandlingen af civile retssager Justitsministeriet er enig med Advokatrådet og Den Danske Dommerforening  

 i, at der er behov for at gennemføre reformer vedrørende den civile  

 retspleje.
Sådanne overvejelser er allerede i gang i Småsagsudvalget vedrørende  

 behandlingen af visse mindre krav, der hidrører fra private mellemværender  

 eller er opstået som følge af erhvervsvirksomhed.
Også Retsplejerådets  

 overvejelser om domstolenes saglige kompetence i civile sager kan få  

 betydning for, hvordan retssystemet fungerer i de konkrete sager.  

 Overvejelserne i Retsplejerådet vedrører dog ikke direkte sagsbehandlingen i  

 civile retssager, men derimod spørgsmålet om, hvilke retter der skal behandle  

 de enkelte sagstyper.
Derimod indgår nogle af forslagene i reformforslaget fra Advokatrådet og  

 Dommerforeningen - herunder bl.a. forslagene om en særlig behandling af  

 inkassosager samt spørgsmål om retshjælp og fri proces - i Småsagsudvalgets  

 opgaver.
På den baggrund bør udvalgets forslag efter Justitsministeriets  

 opfattelse afventes, inden der tages skridt til gennemførelse af mere  

 omfattende ændringer af procesformen for behandlingen af civile sager på de  

 områder, der falder sammen med arbejdet i Småsagsudvalget.
Hertil kommer, at en række af forslagene i reformforslaget fra  

 Dommerforeningen og Advokatrådet efter Justitsministeriets opfattelse ikke  

 bør gennemføres uden nærmere overvejelser.
Bl.a. indebærer forslaget om  

 regler i retsplejeloven om skriftlig forberedelse overvejelser om, hvorvidt  

 en sådan behandlingsform bør være obligatorisk i alle sager, ligesom den  

 nærmere udformning af sådanne regler ikke bør ske, uden at domstolene  

 inddrages.
Justitsministeriet overvejer imidlertid fortsat forslaget om  

 nærmere regler om skriftlig forberedelse og vil i løbet af sommeren tage  

 initiativ til nærmere drøftelser herom med bl.a.
Dommerforeningen.
Et lignende behov for nærmere overvejelser gælder flere af  

 reformforslagene.
Hertil kommer, at Dommerforeningen har foreslået en generel  

 reform af den civile retspleje.
Det er på den baggrund Justitsministeriets opfattelse, at der bør  

 igangsættes et arbejde med mere generelle og overordnede overvejelser af den  

 civile retspleje.
Justitsministeriet overvejer for tiden strukturen for et  

 sådant arbejde, som vil blive meget omfattende og involvere mange former for  

 sagkundskab og interesser.
 Omvendt er der - bl.a. i lyset af dommen fra Menneskerettighedsdomstolen i  

 Blødersagen, der er beskrevet under pkt. 3.1., og sådan som også  

 Dommerforeningen og Advokatrådet har peget på - behov for at understrege, at  

 tidsforbruget ved behandlingen af civile retssager skal være rimeligt.
 Justitsministeriet finder derfor, at der uanset planerne om mere generelle  

 overvejelser om behandlingen af civile retssager allerede nu bør tages  

 initiativer, der kan sikre en hurtigere behandling af civile retssager.  

 Derfor fremsættes dette lovforslag, der til dels bygger på tankerne og  

 forslagene i nogle af reformforslagene fra Advokatrådet og Dommerforeningen.  

 De enkelte forslag i lovforslaget er beskrevet nærmere nedenfor under pkt. 4.
 3. Den europæiske Menneskerettighedsdomstols praksis vedrørende  

 sagsbehandlingstiden i civile sager.
3.1. Menneskerettighedsdomstolens dom i »Blødersagen« Den 8. februar 1996 afsagde Den europæiske Menneskerettighedsdomstol dom i  

 den såkaldte »Blødersag«.
Sagen drejede sig om, hvorvidt den danske stat ved behandlingen af en  

 civil retssag om erstatning til blødere, der var blevet smittet med HIV ved  

 blodtransfusioner på danske hospitaler, havde overtrådt artikel 6, stk. 1, 1.  

 pkt., i Den Europæiske Menneskerettighedskonvention.
Efter denne bestemmelse  

 har enhver ret til en retfærdig og offentlig rettergang inden en rimelig  

 frist for en . . . domstol . . ., når der skal træffes afgørelse i en strid  

 om hans borgerlige rettigheder og forpligtelser.
Den civile retssag var anlagt ved Østre Landsret den 14. december  

 1987 af Bløderforeningen mod Sundhedsministeriet, Sundhedsstyrelsen og Novo  

 Nordisk A/S.
Under landsrettens behandling blev sagen i en lang række  

 tilfælde udsat efter parternes advokaters samstemmende anmodninger herom.
 Udsættelserne var bl.a. begrundet i, at der var uenighed om  

 Bløderforeningens kompetence til at anlægge sagen, hvorefter der i en periode  

 på ca. 2 år var spørgsmål om enkeltpersoners indtræden i sagen som sagsøgere.  

 Endvidere blev sagen bl.a. udsat af hensyn til opgørelse og stillingtagen til  

 de konkrete erstatningskrav, der først fremkom i juni 1993, og fordi der i  

 mere end to år var forhandlinger om indhentelse af sagkyndige lægefaglige  

 erklæringer.
Sagen blev i marts 1994 berammet til domsforhandling i perioden november  

 1994 til januar 1995, og landsretten afsagde dom i sagen den 14. februar  

 1995. Ved dommen blev NovoNordisk A/S frifundet.
Sundhedsministeriet og  

 Sundhedsstyrelsen fandtes at have handlet uagtsomt i en periode og blev dømt  

 til at betale en erstatning på knap 19.000 kr. til en af de i alt 8 blødere,  

 som landsretsdommen vedrørte.
Østre Landsrets dom blev af tre af sagsøgerne i april 1994 anket til  

Højesteret . Højesterets flertal fandt, at Sundhedsstyrelsen havde  

 begået en klar fejl og tilkendte derfor en sagsøger erstatning med knap  

 230.000 kr.
Da fejlen ikke havde haft betydning for smitten af de 2 andre  

 sagsøgere, stadfæstedes landsrettens dom for så vidt angår dem.
Højesterets  

 dom er afsagt den 3. oktober 1996.
 I august 1992 klagede sagsøgerne til Menneskerettighedskommissionen  

 og anførte, at retssagen ikke var blevet behandlet inden en rimelig frist,  

 jf. menneskerettighedskonventionens artikel 6. Kommissionen fandt enstemmigt,  

 at der var sket en krænkelse af denne bestemmelse i forhold til 8 klagere  

 (herunder et ægtepar som forældre til en bløder, der døde i august 1992), men  

 ikke i forhold til 2 klagere.
 Ved Menneskerettighedsdomstolens afgørelse af 8. februar 1996 fandt  

6 dommere , at der var sket en krænkelse af retten til at få sagen  

 behandlet inden en rimelig tid for 8 klagere, der var indtrådt i sagen i  

 november 1989, men ikke for 2 klagere, som var indtrådt i sagen i marts 1990.  

3 dommere fandt ikke, at der var sket en krænkelse af konventionen.
Flertallet udtalte bl.a., at klagerne i væsentlig grad selv havde  

 medvirket til, at sagen trak i langdrag.
Endvidere anerkendte domstolen  

 sagens kompleksitet, men fandt ikke, at denne alene kunne begrunde den lange  

 sagsbehandlingstid.
Domstolene medgav også, at det havde været vanskeligt for  

 de danske myndigheder at tilgodese kravet om en rimelig sagsbehandlingstid.
Alligevel fandt domstolen ikke, at der blev udvist den helt særlige omhu  

 (exceptional diligence) for at fremme sagen, som sagens specielle karakter  

 krævede, fordi der var tale om personer, der led af en uhelbredelig sygdom og  

 havde en forkortet levetidsforventning.
Dette understreges af den  

 kendsgerning, at 3 sagsøgere døde af AIDS før domsforhandlingen i Østre  

 Landsret.
Særligt vedrørende de judicielle myndigheder udtalte domstolen, at sagen  

 allerede havde varet i 2 år, da de første klagere indtrådte.
Det måtte derfor  

 antages, at landsretten var bekendt med sagens hovedproblemstillinger, og  

 landsretten kunne således have spillet en aktiv rolle i sagens gang.
Uanset  

 dette imødekom retten anmodningerne om udsættelse og benyttede sjældent  

 kompetencen til f.eks. at tvinge parterne til at redegøre for deres påstande  

 og anbringender, eller til at bestemme, hvem der skulle udmeldes som  

 sagkyndig.
 Domstolen tilkendte de krænkede klagere en erstatning på hver 100.000 kr.
Dommen fra Menneskerettighedsdomstolen vil blive offentliggjort i Reports  

 of the Judgments and Decisions for 1996 (Case of A. and Others v.
Denmark,  

 sagsnummer 60/1995/566/652). Dommen er i øvrigt nærmere beskrevet i  

 tidsskriftet EU-ret og Menneskeret nr. 3, juni 1996, side 121 f og side 127  

 f.
Menneskerettighedsdomstolens dom peger meget konkret på nogle forhold ved  

 behandlingen af »Blødersagen«, som førte til, at sagens forløb ikke  

 levede op til kravet om rettergang inden for en rimelig frist.
Det indgår  

 også i afgørelsen, at der er tale om en sag, som skal behandles med  

 »særlig omhu«, og at statens stilling som sagsøgt i sagen har  

 betydning.
Endelig er der dissens af 3 dommere i sagen.
Det er bl.a. på denne baggrund ikke muligt af dommen at udlede nogle mere  

 eksakte krav - herunder tidsfrister eller lignende - som skal være opfyldt,  

 for at kravet om en rimelig hurtig sagsbehandling er opfyldt.
Derimod kan der  

 af Menneskerettighedsdomstolens øvrige praksis vedrørende for lang  

 sagsbehandlingstid udledes en række retningslinjer for, hvor længe  

 sagsbehandlingen må vare.
3.2. Menneskerettighedsdomstolens praksis i øvrigt Menneskerettighedsdomstolen har i en række sager - herunder både  

 borgerlige sager og straffesager - taget stilling til, hvorvidt  

 sagsbehandlingstiden ved de nationale domstole har været for lang.
Af de  

 domme, der hidtil er afsagt af Menneskerettighedsdomstolen, vedrører således  

 ca. 30 pct. for lang sagsbehandlingstid.
Ved vurderingen af, om sagsbehandlingstiden i en sag er i overensstemmelse  

 med kravet om retten til en afgørelse inden en rimelig frist, foretager  

 domstolen en helt konkret vurdering af hver enkelt sag.
Det er ikke muligt at  

 fastsætte nogen absolut grænse for, hvor lang en sagsbehandlingstid må være.  

 Domstolen har imidlertid i praksis udviklet nogle kriterier, der indgår ved  

 vurderingen af, om kravet om en »rimelig frist« er overholdt.
 Ved denne vurdering lægges der vægt på sagens kompleksitet . En  

 kompliceret sag kan begrunde en længere sagsbehandlingstid.
 Derudover lægges der vægt på sagens betydning for parten . I visse  

 sagstyper har Menneskerettighedsdomstolen opstillet et krav om, at de  

 nationale myndigheder udviser særlig omhu for en hurtig behandling af sagen.  

 Udover sager om sagsanlæg fra personer med en dødelig sygdom, som omtalt  

 ovenfor i pkt. 3.1. vedrørende blødersagen, kan nævnes sager om  

 tvangsfjernelse af børn, sager om frakendelse af retten til at drive en  

 bestemt virksomhed, erstatningssager vedrørende færdselsuheld og sager om  

 krav på invalidepension.
Som eksempel kan nævnes sagen Borgese mod Italien, hvor  

 Menneskerettighedsdomstolen i en dom af 26. februar 1992 fandt, at der forelå  

 en krænkelse af artikel 6. Sagen drejede sig om et krav på understøttelse på  

 grund af uarbejdsdygtighed, og Menneskerettighedsdomstolen fandt derfor, at  

 der burde udvises en særlig omhu, hvilket ikke var sket.
Sagsbehandlingstiden  

 i 2 instanser var 4 år og 10 måneder.
Heraf var der en periode på 22 måneder,  

 hvor sagen lå stille i appelinstansen, uden at der forelå oplysninger om, at  

 der var sket forberedelsesskridt.
Ved vurderingen lægges endvidere vægt på parternes adfærd . Hvis  

 den part, som indbringer sagen for Menneskerettighedsdomstolen, således selv  

 har bidraget til at trække sagen i langdrag, f.eks. ved gentagne anmodninger  

 om udsættelse, advokatskifte, inddragelse af nye oplysninger på et sent  

 tidspunkt, udeblivelse fra retsmøder eller forsinkelse med indlevering af  

 processkrifter, vil det tale imod, at der foreligger en krænkelse af  

 konventionen.
Parternes handlemåde fritager imidlertid ikke de nationale  

 domstole fra at sørge for, at sagerne fremmes med den fornødne hurtighed.  

 Retten har således en selvstændig pligt til ex officio at påse, at enhver sag  

 fremmes med den fornødne hurtighed.
Denne pligt kan indebære, at det kan være  

 nødvendigt at afslå en anmodning om udsættelse fra en part, uanset at  

 modparten ikke protesterer.
Endelig lægger domstolen ved sin vurdering vægt på de kompetente  

 myndigheders adfærd . De kompetente myndigheder er først og fremmest de  

 retsinstanser, der skal afgøre sagen.
Sagsbehandlingstiden hos andre  

 offentlige myndigheder, der inddrages i sagen som f.eks.
Retslægerådet, vil  

 imidlertid også blive tillagt betydning.
Ved vurderingen af de kompetente  

 myndigheders adfærd foretages en vurdering af de enkelte stadier af  

 sagsbehandlingen, herunder berammelsestider, sagsforberedelsen, udsættelser  

 og den tid, der går med udarbejdelsen af rettens afgørelse.
Der vil navnlig  

 blive lagt vægt på, om der er såkaldte »døde perioder«, dvs.  

 perioder, hvor der ikke er sket noget i sagen, og hvor der ikke kan gives en  

 fyldestgørende forklaring på, hvorfor der ikke er sket noget.
I en dom af 25. september 1992 i sagen Abdoella v. the Netherlands fandt  

 Menneskerettighedsdomstolen således, at der forelå en krænkelse af artikel 6,  

 uanset at den periode på 4 år og 4 måneder, sagen havde varet, ikke i sig  

 selv var urimelig.
Domstolen lagde her vægt på, at appelretten i Haag havde  

 været mere end 10 måneder om at sende sagens akter til Højesteret, og at  

 Appelretten i Amsterdam, som sagen blev henvist til, havde været mere end 11  

 1/2 måned om igen at sende sagsakterne til Højesteret.
Der var her tale om en  

 straffesag, men dommens resultat må også antages at have betydning for  

 vurderingen af sagsbehandlingstidens længde i civile sager.
Udover at foretage en vurdering at sagens kompleksitet, sagens betydning  

 og parternes og de kompetente myndigheders adfærd, foretages der en samlet  

 vurdering af hele processen . Der foreligger ikke en krænkelse af artikel  

 6, blot fordi en sag er forsinket, og denne forsinkelse kan henregnes til de  

 kompetente myndigheder og kunne have været undgået.
Det er alle sagens  

 omstændigheder, der også ud fra en samlet vurdering skal være tilstrækkeligt  

 alvorlige.
En forsinkelse i et stadium af sagen kan således rettes op, hvis  

 retten på de efterfølgende stadier udviser særlig omhu for at sikre en hurtig  

 behandling.
 Ressourcemangel ved domstolene, herunder et stort antal sager og et behov  

 for flere dommere, er ikke forhold, som efter domstolens praksis kan begrunde  

 en lempelse af konventionens krav til sagsbehandlingstiden.  

 Menneskerettighedsdomstolen har i den forbindelse udtalt, at konventionen  

 pålægger medlemsstaterne en pligt til at organisere deres retssystemer på en  

 sådan måde, at domstolene er i stand til at leve op til kravene i artikel 6,  

 stk. 1, herunder kravet om retten til rettergang inden en rimelig frist.
 Som nævnt under pkt. 1 er der som bilag 2 til lovforslaget medtaget et  

 mere fyldigt notat om menneskerettighedsdomstolens krav til domstolenes  

 sagsbehandlingstid.
4. Forslagene i lovforslaget Som det fremgår, beror det således på en konkret vurdering udfra de under  

 pkt. 3.2. nævnte kriterier, hvor lang en sagsbehandlingstid der kan anses for  

 rimelig i den enkelte sag.
Bl.a. på den baggrund finder Justitsministeriet  

 det ikke hensigtsmæssigt, at der i selve loven indføres et system med faste  

 frister for sagernes forberedelse, berammelse til domsforhandling m.v.
 Hertil kommer, at sagsbehandlingsreglerne også skal være udformet således,  

 at der kan anvendes den tid, der er nødvendig for en grundig forberedelse og  

 behandling af sagen, ligesom rettens procesledelse må have en sådan karakter,  

 at parterne ikke herved mister den rådighed over processen, som er et  

 grundlæggende princip i den civile retspleje.
Justitsministeriet har også overvejet, om en hurtigere sagsbehandlingstid  

 eventuelt kunne opnås ved indsættelse af en generel regel i retsplejeloven om  

 dommerens forpligtelse til at påse, at sagerne fremmes med den fornødne  

 hurtighed.
Gennemførelse af en sådan regel blev overvejet i 1994. En høring  

 over et udkast til lovforslag viste imidlertid, at der ikke var tilslutning  

 til en sådan regel.
Justitsministeriet har på den baggrund fundet, at en hurtigere behandling  

 af civile retssager bedst kan sikres ved en række ændringer af enkelte regler  

 om behandlingen af civile sager.
Disse forslag er beskrevet nedenfor under  

 pkt. 4.1 - 4.10.
Formålet med ændringerne er at understrege rettens pligt til at sørge for,  

 at sagsbehandlingstiden ikke bliver for langvarig.
Det sker bl.a. ved at  

 stramme betingelserne for udsættelse af sagerne, reglerne om nova m.v., idet  

 det dog samtidigt skal tilgodeses, at sagerne oplyses tilstrækkeligt  

 grundigt, således at der kan opnås en materielt rigtig afgørelse.
De  

 foreslåede stramninger indebærer også en opfordring til parterne om at  

 medvirke til en hurtigere behandling og undgå, at der går en længere periode,  

 hvor der f.eks. ikke arbejdes effektivt med at tilvejebringe de oplysninger,  

 som er nødvendige.
4.1. Stævningens angivelse af sagens faktiske omstændigheder 4.1.1. Gældende ret En borgerlig sag indledes ved sagsøgers indlevering af en stævning til  

 retten.
Ifølge retsplejelovens § 348, stk. 2, nr. 4, skal stævningen indeholde en  

 kort fremstilling af de kendsgerninger, hvorpå påstanden støttes.
Hvis  

 stævningen ikke opfylder dette krav, vil sagen blive afvist, jf. § 349, stk.  

 1. I de tilfælde, hvor sagsøgte giver møde, vil en mangelfuld  

 sagsfremstilling kunne udbedres under sagens gang, og en egentlig prøvelse af  

 stævningen sker i praksis ofte kun i de tilfælde, hvor sagsøgte udebliver, og  

 der bliver spørgsmål om at afsige udeblivelsesdom.
For at der kan afsiges  

 udeblivelsesdom, hvorved sagsøgerens påstand tages til følge, kræves det, at  

 påstanden findes begrundet i sagsfremstillingen og det i øvrigt fremkomne.
I  

 praksis er også meget kortfattede sagsfremstillinger i en stævning blevet  

 accepteret.
4.1.2. Forslaget I forslaget fra Dommerforeningen og Advokatrådet foreslås det, at der  

 stilles krav om, at stævningen skal indeholde en grundig fremstilling af de  

 faktiske omstændigheder, sagsøgeren ønsker lagt til grund.
 Justitsministeriet er enig i, at en grundig fremstilling af sagsøgers  

 opfattelse af sagens faktiske omstændigheder i stævningen gør det nemmere for  

 sagsøgte at tage stilling til sagen, således at det hurtigt bliver bragt på  

 det rene, hvilke faktiske omstændigheder der er tvist om, således at  

 bevisførelsen kan tilrettelægges bedst muligt på et tidligt tidspunkt.
 Det foreslås derfor, at ændre kravet til stævningens indhold, således at  

 der skal gives en udførlig fremstilling af de faktiske omstændigheder, hvorpå  

 påstanden støttes.
 Konsekvensen af, at stævningen ikke opfylder kravet til  

 sagsfremstillingen, er afvisning af sagen.
Justitsministeriet har overvejet, om der burde foreslås en tilsvarende  

 ændring af retsplejelovens § 351, stk. 4, om kravene til indholdet af et  

 svarskrift.
Efter den gældende regel skal svarskriftet indeholde en kort  

 fremstilling af de kendsgerninger, hvorpå påstanden og eventuelle modkrav  

 støttes.
Justitsministeriet finder imidlertid ikke, at der bør ske en sådan  

 skærpelse af kravet til svarskrifter, idet sagsøgte langt oftere end sagsøger  

 vil være uden advokatbistand, når sagen indledes.
Det ville forekomme  

 urimeligt, hvis en sagsøgt, som uden advokatbistand havde udarbejdet et  

 svarskrift, som blot ikke indeholdt en tilstrækkelig udførlig beskrivelse af  

 de faktiske omstændigheder, blev dømt som udeblevet.
I et sådant tilfælde må  

 det anses for mere hensigtsmæssigt, at der eventuelt indkaldes til et  

 forberedende møde i medfør af retsplejelovens § 355, hvor sagsøgte mundtligt  

 kan udspørges om de faktiske forhold og om fornødent vejledes om adgangen til  

 advokatbistand.
 Der henvises i øvrigt til lovforslagets § 1, nr. 11 og de specielle  

 bemærkninger hertil.
4.2. Adgangen til at udsætte sagen i tilfælde af en af parternes  

 udeblivelse 4.2.1. Gældende ret Sagens forberedelse Efter indleveringen af stævningen sker der enten »mundtlig«  

 eller »skriftlig« forberedelse efter rettens bestemmelse, jf.  

 retsplejelovens §§ 351 og 352.
Ved mundtlig forberedelse , jf. retsplejelovens § 351, indkalder  

 retten til et møde, hvor sagsøgte skal fremlægge de dokumenter, han agter at  

 påberåbe sig, for så vidt de er i hans besiddelse.
Hvis sagen behandles i  

 landsretten, skal sagsøgte endvidere fremlægge et svarskrift.
Svarskriftet  

 skal bl.a. indeholde sagsøgtes påstand, angivelse af eventuelle modkrav og en  

 kort fremstilling af sagens faktum.
Landsretten kan dog bestemme, at de  

 nævnte oplysninger i stedet kan gives mundtligt.
Hvis sagen behandles i  

 byretten, er udgangspunktet, at sagsøgte mundtligt skal give de nævnte  

 oplysninger, men retten kan i stedet bestemme, at svarskrift skal fremlægges.  

 Sagen vil herefter typisk blive udsat på udveksling af yderligere  

 processkrifter (replik, duplik, m.fl.). Udvekslingen af hvert enkelt  

 processkrift sker typisk i et retsmøde.
Ved skriftlig forberedelse pålægger retten sagsøgte at indlevere  

 svarskrift samt de påberåbte dokumenter til retten - og sende genpart til  

 sagsøgeren - inden en nærmere angivet frist.
Yderligere processkrifter  

 udveksles på tilsvarende måde.
Reglerne om udeblivelse Hvis sagsøgte udebliver fra det første retsmøde eller ikke indleverer  

 svarskrift rettidigt, hvis svarskriftet er mangelfuldt, eller hvis sagsøgte  

 ikke fremlægger de nødvendige dokumenter, afsiger retten i almindelighed dom  

 efter sagsøgerens påstand (udeblivelsesdom), jf. retsplejelovens § 354, stk.  

 3 og 6. Det samme gælder som hovedregel, hvis sagsøgte udebliver fra andre  

 retsmøder under forberedelsen, jf. § 360. Hvis sagsøgeren udebliver eller  

 ikke fremlægger de dokumenter, han vil påberåbe sig, for så vidt de er i hans  

 besiddelse, afvises sagen, jf. § 354, stk. 1, og hvis begge parter udebliver,  

 hæver retten sagen, jf. § 354, stk. 2.
Retten kan imidlertid i medfør af § 354, stk. 7, undlade at tillægge en  

 parts udeblivelse eller manglende fremlæggelse af svarskrift eller andre  

 dokumenter den ovenfor nævnte virkning.
Der tages herved navnlig hensyn til,  

 om udeblivelsen må antages at skyldes lovligt forfald, om der i øvrigt må  

 antages at foreligge undskyldende omstændigheder, eller om modparten ønsker  

 sagen udsat.
I praksis kan denne bestemmelse bl.a. anvendes til at indrømme en part en  

 frist til at fremlægge dokumenter eller til at afhjælpe mangler ved et  

 svarskrift.
Bestemmelsen anvendes også, hvor det må antages, at udeblivelsen  

 skyldes lovligt forfald.
Det må antages, at modpartens holdning tillægges  

 stor vægt ved rettens afgørelse.
I nogle tilfælde vil sagsøgeren være interesseret i, at der ikke straks  

 afsiges udeblivelsesdom, fordi det må antages, at sagsøgte i så fald vil  

 begære sagen genoptaget, hvilket vil være mere tidskrævende end en kort  

 udsættelse.
Dette kan være tilfældet, hvor svarskriftet er indleveret efter  

 fristens udløb, eller hvor sagsøger ved, at sagsøgte vil bestride kravet og  

 eventuelt er repræsenteret ved en advokat.
Reglerne om genoptagelse Den, som er dømt som udebleven, kan ikke anke dommen, medmindre der er  

 begået sagsbehandlingsfejl, jf. retsplejelovens § 369, stk. 4. Derimod har  

 den dømte efter § 367, stk. 1, krav på at få sagen genoptaget, når den  

 pågældende skriftligt anmoder retten herom inden 4 uger fra dommens afsigelse  

 eller, hvis dommen er afsagt på grundlag af en stævning, som ikke er forkyndt  

 for sagsøgte, inden 4 uger fra dommens forkyndelse for denne.
Retten kan  

 undtagelsesvis genoptage sagen, hvis anmodning fremsættes senere, men inden  

 et år.
Retten kan betinge genoptagelsen af, at den dømte betaler eller  

 stiller sikkerhed for de sagsomkostninger, som er pålagt ham.
 Ved afgørelsen af, om genoptagelse kan ske efter udløbet af 4-ugers  

 fristen, lægges der bl.a. vægt på, om sagsøgte har søgt om genoptagelse  

 umiddelbart efter at være blevet bekendt med dommen og på, om sagsøgte har  

 begrundede indsigelser mod dommen.
 Reglerne for sagens forberedelse og reglerne om udeblivelse og  

 genoptagelse gælder for alle sager i 1. instans, uanset om sagerne anlægges  

 ved byret eller landsret.
4.2.2. Forslaget For at sikre en effektiv sagsbehandling er det vigtigt, at parterne møder  

 rettidigt og overholder de fastsatte frister for indlevering af svarskrift  

 m.v.
Hvis parterne er klar over, at en udeblivelse eller forsinkelse som  

 hovedregel vil medføre konsekvenser for den pågældende, må det antages at  

 medvirke til, at fristerne overholdes, og at sagsbehandlingstiden dermed  

 nedbringes.
 Justitsministeriet finder derfor, at det bør præciseres, at udsættelse i  

 tilfælde af udeblivelse eller fristoverskridelse kun bør ske undtagelsesvis,  

 f.eks. hvor der er grund til at antage, at modparten af undskyldelige grunde  

 er blevet forhindret i at møde eller i at overholde fristen.
 De tilfælde, hvor udsættelse undtagelsesvis kan ske, kan f.eks. være  

 tilfælde, hvor der på grund af vanskelige vejr- og trafik forhold er grund  

 til at antage, at udeblivelsen skyldes undskyldelige grunde, eller tilfælde,  

 hvor et svarskrift er indleveret nogle få dage for sent, og hvor der ikke  

 ville være noget vundet ved at afsige en udeblivelsesdom, som måtte antages  

 straks at blive fulgt af en begæring om genoptagelse.
 Det forudsættes også, at der stadig vil kunne indrømmes en sagsøgt, som  

 møder uden advokat, en kort frist til at udbedre et mangelfuldt svarskrift  

 eller fremskaffe nødvendige dokumenter.
 Det forhold, at modparten ønsker sagen udsat, bør normalt ikke føre til  

 udsættelse, f.eks. hvis en advokat af kollegiale grunde begærer udsættelse,  

 når en kollega udebliver, istedet for at begære sagen afvist eller  

 udeblivelsesdom afsagt.
Hvis sagen afvises, kan sagsøger anlægge ny sag, og hvis der afsiges  

 udeblivelsesdom, kan sagen begæres genoptaget som beskrevet ovenfor.
Den  

 part, som er udeblevet, vil imidlertid normalt komme til at betale de af  

 modpartens sagsomkostninger, som er forårsaget af udeblivelsen, uanset om den  

 pågældende vinder sagen.
Sagsøger må endvidere betale ny retsafgift.
Den  

 foreslåede stramning giver således begge parter et betydeligt incitament til  

 at overholde fristerne.
 Om den foreslåede bestemmelse henvises i øvrigt til de specielle  

 bemærkninger til lovforslagets § 1, nr. 20.
4.3. Adgangen til at udsætte sagen 4.3.1. Gældende ret Ifølge retsplejelovens § 345 kan retten udsætte behandlingen af en sag,  

 når dette findes hensigtsmæssigt, herunder for at afvente en administrativ  

 eller retlig afgørelse, der vil kunne få indflydelse på sagens udfald.  

 Udsættelse kan ske enten på rettens eget initiativ eller efter begæring af en  

 eller begge parter.
Udsættelsen kan ske på ethvert tidspunkt af sagen.
Der  

 skal dog mere tungtvejende grunde til at udsætte en sag, jo tættere den er på  

 domsforhandlingen.
 Udsættelse kan bl.a. ske under sagens forberedelse for at give tid til  

 yderligere skriftveksling, for at indhente syns- og skønserklæringer eller  

 for at afvente en afgørelse, der kan få betydning for sagens udfald.  

 Udsættelse af en berammet domsforhandling kan bl.a. ske, hvis retten,  

 parterne, deres advokater, vidner eller syns- og skønsmænd er forhindrede i  

 at møde, hvis et vidne udebliver fra domsforhandlingen, eller hvis der gives  

 tilladelse til at fremsætte nye påstande eller anbringender eller føre nye  

 beviser.
 § 345 gælder både for sagsbehandlingen i 1. instans og for behandlingen af  

 ankesager.
4.3.2. Forslaget Som omtalt ovenfor under pkt. 3 fremgår det af  

 Menneskerettighedsdomstolens praksis, at retten i civile sager har ansvaret  

 for, at sagerne behandles inden rimelig tid.
Det er således vigtigt, at  

 udsættelser kun sker, når det er påkrævet af hensyn til sagens rette  

 afgørelse.
Det foreslås derfor, at § 345 ændres, således at retten fremover kun kan  

 udsætte en sag under henvisning til, at det findes »påkrævet« og  

 ikke som hidtil, når det findes »hensigtsmæssigt«.
Det vil fortsat  

 være nødvendigt at udsætte sagerne under forberedelsen for at give tid til  

 skriftveksling og til at indhente yderligere oplysninger, men det er vigtigt,  

 at udsættelserne kun sker, når det er absolut nødvendigt, også selv om  

 modparten ikke protesterer mod en udsættelse.
Jo tættere sagen er på domsforhandlingen, des vigtigere er det, at  

 udsættelser undgås.
En udsættelse tæt på en berammet domsforhandling medfører  

 spild af rettens tid, idet det ofte er for sent at beramme en anden sag den  

 pågældende dag.
Udsættelsen vil endvidere ofte blive langvarig, idet der kan  

 gå nogen tid, før retten igen har et ledigt tidspunkt, hvor også advokaterne  

 og parterne kan give møde.
Udsættelser som følge af, at der gives tilladelse  

 til inddragelse af nyt processtof, vil blive begrænset som følge af  

 forslaget, som er omtalt under pkt. 4.6, hvorefter adgangen til inddragelse  

 af nyt processtof begrænses.
Det kan imidlertid ikke undgås, at berammede  

 domsforhandlinger i et vist omfang må udsættes, fordi retten, en part, en  

 advokat eller et vidne m.v. har lovligt forfald.
 Der henvises i øvrigt til de specielle bemærkninger til lovforslagets § 1,  

 nr. 10.
4.4. Indlevering af processkrifter 4.4.1. Gældende ret Efter at svarskriftet er afgivet, kan retten efter retsplejelovens § 353  

 bestemme, at yderligere processkrifter skal udveksles.
I sager, hvor der er  

 tvist om kravet, vil der ofte under forberedelsen af sagen ske en sådan  

 udveksling af yderligere processkrifter, som betegnes replik og duplik m.v.  

 Retten kan bestemme, at processkrifterne skal fremlægges i et retsmøde  

 (mundtlig forberedelse), eller at de skal sendes til retten og modparten  

 (skriftlig forberedelse).
Hvis en part udebliver fra et retsmøde, hvor der skal fremlægges et  

 processkrift, medfører det udeblivelsesvirkning, som omtalt ovenfor under  

 pkt. 4.2.1. Hvis parten derimod møder op, men ikke fremlægger processkriftet,  

 eller hvis en part undlader at indsende et processkrift inden for den frist,  

 retten har fastsat, er konsekvensen imidlertid ikke udeblivelsesvirkning, men  

 at retten slutter den skriftlige forberedelse.
Retten kan så indkalde  

 parterne til et forberedende møde, jf. § 355 som omtalt nærmere under pkt.  

 4.5, eller retten kan beramme sagen til domsforhandling.
I retsplejelovens § 378, stk. 1, findes en tilsvarende bestemmelse for så  

 vidt angår ankesager.
Efter § 378, stk. 1, bestemmer retten om forberedelsen  

 af anken, efter at svarskriftet er afgivet, skal fortsætte ved udveksling af  

 yderligere processkrifter eller afholdelse af retsmøder, eller om  

 forberedelsen skal sluttes og sagen straks berammes til domsforhandling.
Der  

 er ikke her knyttet retsvirkninger til undladelse af at indlevere et  

 processkrift.
4.4.2. Forslaget I reformforslaget fra Dommerforeningen og Advokatrådet foreslås det, at  

 der indføres et sanktionssystem, hvorefter overskridelse af de af retten  

 fastsatte frister medfører udeblivelsesvirkning.
Justitsministeriet er enig i, at der er et behov for, at retten kan  

 sanktionere overskridelse af fristerne for indlevering af processkrifter.
Den  

 gældende bestemmelse i § 353, 2. pkt., hvorefter konsekvensen er, at retten  

 slutter den skriftlige forberedelse, vil ofte ikke være hensigtsmæssig, idet  

 det i mange tilfælde vil medføre spild af rettens og modpartens tid, hvis en  

 sag berammes til domsforhandling uden at være tilstrækkeligt oplyst, eller  

 hvis parterne indkaldes til et forberedende møde, hvor man blot kan  

 konstatere, at der mangler indlevering af et processkrift.
 Det foreslås derfor, at § 353 og § 378 ændres således, at retten kan  

 pålægge en part at indlevere et processkrift inden en vis frist, og at  

 overskridelse af fristen medfører udeblivelsesvirkning, dvs. afvisning, hvis  

 sagsøger overskrider fristen, og afsigelse af udeblivelsesdom, hvis sagsøgte  

 gør det.
 Der henvises i øvrigt til lovforslagets § 1, nr. 17 og 28, og til de  

 specielle bemærkninger til disse bestemmelser.
4.5. Afholdelse af et særligt forberedende møde 4.5.1. Gældende ret Efter retsplejelovens § 355 kan retten indkalde parterne til et særligt  

 forberedende møde.
Formålet med mødet er at klarlægge, på hvilke punkter  

 parterne er uenige, samt at tilrettelægge bevisførelsen.
Mødet kan endvidere  

 danne grundlag for forligsforhandlinger, og det kan anvendes til at lægge en  

 tidsplan for sagens videre forløb.
§ 355 blev indsat i retsplejeloven ved lov nr. 260 af 8. juni 1979 om  

 ændring af retsplejeloven.
Loven byggede på betænkning nr. 698/1973 om  

 behandling af borgerlige sager.
Ifølge lovudkastet i betænkningen skulle  

 retten indkalde til et forberedende møde, når den skriftlige forberedelse var  

 afsluttet, medmindre yderligere forberedelse skønnedes ufornøden.
I det  

 lovforslag, som blev fremsat på grundlag af betænkningen, blev bestemmelsen  

 imidlertid ændret, således at det i videre omfang blev overladt til rettens  

 skøn, om et sådant møde skal afholdes. Ændringen skyldtes, at mundtlig  

 forberedelse blev opretholdt i videre omfang end forudsat i betænkningens  

 lovudkast.
4.5.2. Forslaget I reformforslaget fra Dommerforeningen og Advokatrådet foreslås det, at  

 retten som altovervejende hovedregel skal afholde et forberedende møde efter  

 § 355, når svarskrift foreligger, og at mødet undtagelsesvis kan undlades,  

 hvis parterne er enige om, at sagen istedet kan berammes til domsforhandling.
Justitsministeriet er enig i, at det forberedende møde er et vigtigt  

 instrument for rettens styring af sagen, og at en fastlæggelse på et tidligt  

 tidspunkt af, hvilke omstændigheder der skal gøres til genstand for  

 bevisførelse, og hvordan bevisførelsen skal ske, kan medvirke til at begrænse  

 tidsforbruget for både retten og parterne.
Det foreslås derfor, at der bør  

 afholdes et særligt forberedende møde, medmindre retten finder det  

 overflødigt.
I de tilfælde, hvor sagen straks efter modtagelsen af  

 svarskriftet kan berammes til domsforhandling, vil et § 355-møde som  

 hovedregel være overflødigt.
Det samme må antages at være tilfældet i en del  

 ukomplicerede sager, hvis der ved den pågældende ret anvendes mundtlig  

 forberedelse, og retten dermed ved de retsmøder, der afholdes under  

 forberedelsen, har mulighed for at søge parternes synspunkter afklaret.
 Det foreslås endvidere, at det i § 355 præciseres, at mødet også så vidt  

 muligt skal anvendes til at tilrettelægge sagens videre gang, således at der  

 fastsættes så præcise tidsrammer som muligt for de eventuelle yderligere  

 skridt under forberedelsen, som findes nødvendige.
Efter forslaget overlades det til retten at bestemme, på hvilket stadium  

 af sagen der er behov for mødet.
I mange tilfælde og særligt, hvis en af  

 parterne er selvmøder og har vanskeligt ved at udtrykke sig skriftligt, vil  

 det være hensigtsmæssigt at afholde mødet umiddelbart efter afgivelsen af  

 svarskriftet.
I andre tilfælde, f.eks. hvor parterne fra starten er enige om,  

 hvilke oplysninger der skal indhentes f.eks. gennem syn og skøn, vil det være  

 hensigtsmæssigt at afholde mødet på et senere tidspunkt.
 Der henvises i øvrigt til de specielle bemærkninger til lovforslagets § 1,  

 nr. 21 og 22.
4.6. Endelige påstandsdokumenter I reformforslaget fra Advokatrådet og Den Danske Dommerforening foreslås  

 det, at der inden 4 uger før domsforhandlingen skal afgives endelige  

 påstandsdokumenter, som skal indeholde en opsummering og præcisering af  

 parternes påstande og anbringender samt angive bevisførelse.  

 Påstandsdokumenterne kan bestå i en henvisning til et tidligere afgivet  

 processkrift.
Justitsministeriet finder, at indførelsen af sådanne endelige  

 påstandsdokumenter kan være et egnet instrument til at sikre, at sager, der  

 berammes til domsforhandling, også i god tid inden domsforhandlingen er  

 gennemarbejdet, så der ikke fremkommer nye oplysninger i sidste øjeblik.
Hvis  

 en part i forbindelse med udarbejdelsen af påstandsdokumentet bliver  

 opmærksom på, at der mangler så vigtige oplysninger, at en udsættelse af  

 sagen er nødvendig, vil fristen endvidere føre til, at begæringen om  

 udsættelse kommer på et tidspunkt, hvor retten stadig kan nå at beramme en  

 anden sag på det pågældende tidspunkt, så rettens tid ikke går til spilde.
Det foreslås derfor, at retten kan pålægge parterne inden  

 domsforhandlingen at indlevere et endeligt påstandsdokument til retten.
Efter  

 forslaget skal ordningen ikke være obligatorisk.
Det er således op til retten  

 at afgøre, om der er behov for påstandsdokumenter, idet det må antages, at en  

 del sager vil være så ukomplicerede, at det vil være overflødigt at kræve  

 påstandsdokumenter.
Der foreslås endvidere ikke i loven fastsat en bestemt frist for  

 tidspunktet for indlevering af påstandsdokumenter.
Det skyldes, at det findes  

 mest hensigtsmæssigt, at retten afhængig af sagens karakter m.v. kan bestemme  

 dette tidspunkt.
 Hvis påstandsdokumenterne ikke indleveres rettidigt, er konsekvensen, at  

 sagen afvises, hvis det er sagsøger, der ikke indleverer et påstandsdokument,  

 og at der afsiges udeblivelsesdom, hvis det er sagsøgte.
For at formålet med påstandsdokumenterne ikke skal forspildes, er det  

 nødvendigt at begrænse adgangen til at inddrage nyt processtof efter  

 indleveringen af påstandsdokumenterne.
Det foreslås derfor, at udvidelse af  

 påstandene, fremsættelse af nye anbringender og førelse af nye beviser efter  

 dette tidspunkt kun kan ske med rettens tilladelse og kun i det omfang,  

 betingelserne i § 363, stk. 1, er opfyldt.
Dette indebærer, at den  

 begrænsning af adgangen til at inddrage nyt processtof, som gælder under  

 selve domsforhandlingen, vil gælde allerede fra indleveringen af  

 påstandsdokumenterne.
Om reglerne om inddragelse af nyt processtof henvises  

 til pkt. 4.7. nedenfor.
 Der henvises i øvrigt til lovforslagets § 1, nr. 23, og de specielle  

 bemærkninger hertil.
4.7. Adgangen til at inddrage nyt processtof i sagen (nova) 4.7.1. Gældende ret 4.7.1.1. Inddragelse af nyt processtof i 1. instans Fra forberedelsens afslutning til domsforhandlingens begyndelse gælder  

 reglen i retsplejelovens § 357, stk. 1, der fastsætter en række  

 indskrænkninger i adgangen til at fremkomme med nye påstande og anbringender  

 og fremsætte begæring om nye beviser m.v.
Hvis en part vil fremkomme med nye  

 påstande, anbringender eller nye beviser, skal han give retten og modparten  

 meddelelse herom.
Hvis modparten ikke vil give samtykke til inddragelsen af  

 nyt processtof, må han inden en uge efter at have modtaget meddelelsen give  

 retten og den anden part underretning herom.
Retten skal så afgøre, om  

 udvidelsen af påstandene, fremsættelsen af nye anbringender eller førelsen af  

 nye beviser kan tillades.
Rettens afgørelse træffes efter retsplejelovens §  

 363, som er omtalt nedenfor.
Retten kan derimod ikke på dette stadium af  

 sagen af egen drift nægte, at der inddrages nyt processtof i sagen.
Efter § 357, stk. 2, skal formalitetsindsigelser, der kan frafaldes,  

 fremsættes i svarskriftet eller, hvis sagen ikke forberedes skriftligt, i det  

 1. retsmøde under forberedelsen.
En formalitetsindsigelse, der kan frafaldes,  

 kan f.eks. være en indsigelse om, at sagen ikke er anlagt ved rette  

 værneting, eller om, at sagen skulle have været behandlet ved voldgift.
Hvis  

 en sådan indsigelse fremsættes senere, finder den ovenfor omtalte bestemmelse  

 i § 357, stk. 2, tilsvarende anvendelse.
 Hvis anmodningen om inddragelse af nyt processtof først fremsættes efter,  

 at domsforhandlingen er begyndt, kan tilladelse til inddragelse af nyt  

 processtof, hvis modparten protesterer herimod, kun gives, jf. § 363, stk. 1,  

 nr. 1-3, hvis det må anses for undskyldeligt, at ændringen af påstanden eller  

 fremsættelsen af de nye anbringender ikke er sket inden domsforhandlingen (§  

 363, stk. 1, nr. 1), hvis modparten har tilstrækkelig mulighed for at  

 varetage sine interesser uden udsættelse af domsforhandlingen (§ 363, stk. 1,  

 nr. 2), eller hvis nægtelse af tilladelsen vil kunne medføre et  

 uforholdsmæssigt tab for parten (§ 363, stk. 1, nr. 3).
Efter § 363, stk. 3, kan retten også i tilfælde, hvor modparten ikke  

 protesterer, modsætte sig udvidelse af påstande, fremsættelse af nye  

 anbringender eller førelse af nye beviser.
I praksis vil modpartens holdning  

 dog oftest være afgørende for, om inddragelse af nyt processtof kan ske.
Hvis det nye processtof ikke tillades inddraget under sagen i 1. instans,  

 kan det søges inddraget under en anke.
Adgangen til inddragelse af nova i  

 ankesager er imidlertid ikke ubegrænset.
Reglerne herom findes i  

 retsplejelovens §§ 380-384 og indeholder både begrænsninger i adgangen til at  

 inddrage processtof, som ikke har været inddraget i 1. instans, og  

 begrænsninger i adgangen til at inddrage processtof, som først gøres gældende  

 på et sent tidspunkt under ankesagen.
Det forhold, at der går en vis tid, før  

 sagen kommer for i ankeinstansen, vil dog ofte føre til, at modparten har  

 tilstrækkelig tid til at varetage sine interesser, og at retten derfor vil  

 give tilladelse til at inddrage det nye processtof.
Reglerne om fremsættelse  

 af nye påstande i ankeinstansen er nærmere gennemgået nedenfor under  

 pkt. 4.7.1.2.
4.7.1.2. Adgangen til at fremsætte nye påstande i ankeinstansen Ankesagens indledning Anke sker ved indlevering af en ankestævning til ankeinstansen.  

 Ankestævningen skal bl.a. indeholde appellantens påstand, jf. retsplejelovens  

 § 373.
Retten lader herefter ankestævningen forkynde for indstævnte og pålægger  

 denne at afgive svarskrift enten i et retsmøde eller ved indlevering til  

 retten inden en vis frist, jf. § 375. Svarskriftet skal bl.a. indeholde  

 indstævntes påstand, jf. § 376. Såfremt indstævnte påstår stadfæstelse af den  

 indankede dom og ikke ønsker at påberåbe sig nye anbringender eller beviser,  

 er afgivelse af svarskrift unødvendigt.
Hvis svarskrift ikke afgives  

 rettidigt, anses indstævnte for at have påstået stadfæstelse, jf. § 377, stk.  

 2.
Fremsættelse af nye påstande Påstande, som ikke er fremsat i ankestævningen eller svarskriftet, men som  

 har været gjort gældende i forrige instans, kan frit fremsættes under  

 forberedelsen i landsretten.
Hvis sådanne påstande først fremsættes efter, at  

 forberedelsen er afsluttet, kan retten nægte dem fremsat, såfremt de burde  

 have været fremsat tidligere under anken.
Påstande, som ikke har været fremsat i forrige instans, kan - hvis  

 modparten protesterer - kun fremsættes med rettens tilladelse, jf. § 383.  

 Dette gælder også nye anbringender.
Hvis påstandene eller anbringenderne  

 heller ikke har været fremsat under forberedelsen af anken, kan retten nægte  

 parten adgang til at fremsætte dem, selv om modparten ikke protesterer, jf. §  

 383, stk. 3. Hvis de nye påstande eller anbringender, vil gøre det nødvendigt  

 for retten at tage stilling til forhold, som ikke har foreligget for den  

 foregående instans, kan retten også nægte dem fremsat, selv om modparten ikke  

 protesterer.
Adgangen til at hæve sagen Appellanten kan ikke hæve ankesagen efter, at ankestævningen er forkyndt  

 for indstævnte, hvis denne i et rettidigt afgivet svarskrift fremsætter anden  

 påstand end stadfæstelse og ønsker sagen fremmet, jf. § 379, 1. pkt.  

 Appellanten kan heller ikke hæve sagen, hvis indstævnte ændrer en tidligere  

 nedlagt påstand om stadfæstelse inden 2 uger efter, at indstævnte har fået  

 meddelelse fra retten om, at appellanten vil hæve sagen, jf. § 379, 2. pkt.
4.7.2. Forslaget 4.7.2.1. Adgangen til inddragelse af nyt processtof i 1. instans I reformforslaget fra Den Danske Dommerforening og Advokatrådet foreslås  

 det, at reglerne om nova strammes op både i 1. instans og i ankeinstansen.
Justitsministeriet er enig i, at det er af stor vigtighed for en hurtig  

 behandling af en sag, at det på et tidligt tidspunkt af sagen gøres klart,  

 hvilke påstande og anbringender der gøres gældende, og hvilke beviser der  

 skal føres.
Formålet med reglerne om nova er at sikre, at dette sker.
En  

 stramning af reglerne om nova vil derfor medvirke til, at parterne er mere  

 omhyggelige med fra starten at undersøge sagerne til bunds og skaffe de  

 relevante oplysninger, idet de ellers vil risikere at blive afskåret fra at  

 inddrage oplysningerne i sagen.
Som omtalt ovenfor under pkt. 3.2. har retten en selvstændig pligt til at  

 sikre, at sagerne ikke trækker unødigt længe ud.
Det kan måske ikke  

 udelukkes, at en advokat af kollegiale årsager i nogle tilfælde vil afholde  

 sig fra at protestere mod, at modpartens advokat inddrager nye oplysninger i  

 sagen, eller at modparten ikke er tilstrækkelig opmærksom på, at inddragelsen  

 af de nye oplysninger vil forsinke sagen.
Justitsministeriet finder derfor,  

 at der er et behov for, at retten også inden domsforhandlingen kan nægte en  

 part adgang til at inddrage nyt processtof, uanset at modparten ikke  

 protesterer.
En sådan adgang indføres ved den foreslåede ændring af  

 retsplejelovens § 357, hvorefter retten, uanset at modparten ikke har nægtet  

 at samtykke, kan modsætte sig udvidelse af påstande, fremsættelse af nye  

 anbringender og førelse af nye beviser eller fremsættelse af  

 formalitetsindsigelser, som ikke er fremsat i svarskriftet eller i første  

 retsmøde.
Ved afgørelsen af, om retten skal modsætte sig udvidelsen, bør retten  

 udover de hensyn, der er anført i § 363, stk. 1, som er omtalt under pkt.  

 4.6.1.1., især lægge vægt på, om udvidelsen vil medføre en udsættelse af en  

 berammet domsforhandling, eller at berammelsen af domsforhandlingen vil blive  

 væsentligt forsinket.
Hvis inddragelsen af nyt processtof ikke kræver en  

 udsættelse af sagen, vil der som udgangspunkt ikke være grundlag for at  

 anvende den foreslåede regel i § 357, stk. 3.
Hvis der er tale om en formalitetsindsigelse, som fremsættes på et sent  

 tidspunkt af sagen, vil indsigelsen, såfremt den tages til følge, medføre, at  

 sagen afvises.
Dette vil indebære, at sagen må begynde forfra ved en anden  

 domstol eller ved voldgift, og der vil derfor ofte ske en betydelig  

 forsinkelse af sagen.
I et sådant tilfælde vil en anvendelse af den  

 foreslåede regel i § 357, stk. 3, efter omstændighederne være berettiget,  

 således at fremsættelsen af indsigelsen afskæres, uanset at modparten har  

 samtykket.
 Hvis anmodningen om inddragelse af nyt processtof først fremkommer under  

 domsforhandlingen, er der allerede i § 363, stk. 3, hjemmel til, at retten  

 kan modsætte sig inddragelsen af nyt processtof, uanset at modparten ikke  

 protesterer.
 De hensyn, der kan føre til, at nyt processtof tillades inddraget på så  

 sent et tidspunkt, er opregnet i § 363, stk. 1, nr. 1-3, som er omtalt  

 ovenfor under pkt. 4.6.1.1.
Justitsministeriet har overvejet, om der er et behov for en stramning af  

 disse regler.
Hvis modparten har tilstrækkelig mulighed for at varetage sine  

 interesser uden udsættelse af domsforhandlingen, jf. § 363, stk. 1, nr. 2,  

 vil der ikke af hensyn til sagens fremme være noget behov for at nægte  

 inddragelsen.
Da hensynet til sagens fremme skal afvejes over for hensynet  

 til, at sagen får et materielt rigtigt resultat, bør inddragelsen heller ikke  

 nægtes, hvis det vil kunne medføre et uforholdsmæssigt tab for parten, jf. §  

 363, stk. 1, nr. 3. I disse tilfælde må en nægtelse endvidere antages ofte at  

 medføre, at dommen ankes.
Justitsministeriet finder på denne baggrund ikke,  

 at der er behov for ændring af § 363, stk. 1, nr. 2 og 3.
 Derimod finder Justitsministeriet, at der bør ske stramning af § 363, stk.  

 1, nr. 1, hvorefter tilladelse til inddragelse af nyt processtof kan gives,  

 hvis det må anses for undskyldeligt, at inddragelsen ikke er sket inden  

 domsforhandlingen.
 For at tilskynde parterne til at inddrage alle relevante oplysninger  

 tidligst muligt, foreslås det, at § 363, stk. 1, nr. 1, ændres, således at  

 tilladelse til inddragelse af nyt processtof efter denne bestemmelse kun kan  

 gives, hvis det af særlige grunde må anses for undskyldeligt, at  

 ændringen af påstanden eller fremsættelsen af nye anbringender ikke er sket  

 inden domsforhandlingen.
 Hvorvidt sådanne særlige grunde foreligger, beror på en konkret vurdering  

 i den enkelte sag.
 I det omfang, retten anvender den foreslåede nye bestemmelse i § 256 a om  

 at pålægge parterne at indlevere endelige påstandsdokumenter, vil dette  

 medføre en yderligere indskrænkning i adgangen til at fremkomme med nyt  

 processtof på et sent tidspunkt, jf. nærmere ovenfor under pkt. 4.5. og de  

 specielle bemærkninger til lovforslagets § 1, nr. 23.
 Om de foreslåede bestemmelser henvises i øvrigt til de specielle  

 bemærkninger til lovforslagets § 1, nr. 24 og 26.
4.7.2.2. Adgangen til at fremsætte nye påstande i ankeinstansen Justitsministeriet finder, at det er væsentligt for en hurtig og effektiv  

 behandling af ankesager, at parterne allerede ved sagens begyndelse har  

 overvejet sagen så grundigt, at der ikke er behov for at ændre påstandene  

 undervejs under ankesagen.
Det må endvidere i langt de fleste tilfælde være  

 muligt for parterne efter, at sagen har været behandlet i en instans - eller  

 eventuelt i to - allerede i henholdsvis ankestævning og svarskrift at  

 nedlægges så præcise påstande, at der ikke som udgangspunkt er behov for  

 senere ændringer.
Det foreslås derfor, at § 382, stk. 1, og § 383, stk. 3, ændres, således  

 at retten kan nægte en part adgang til at fremsætte påstande, som ikke er  

 fremsat i ankestævningen eller i svarskriftet.
Herved tilskyndes parterne til  

 at fremsætte de relevante påstande allerede ved sagens begyndelse, således at  

 parterne og retten herefter kan koncentrere sig om effektivt at tilrettelægge  

 forberedelsen og den fornødne bevisførelse.
 Om retten skal nægte tilladelse, beror på en konkret vurdering af bl.a.  

 årsagen til, at påstanden først fremsættes på dette tidspunkt, betydningen  

 for den pågældende part af, at den nye påstand tillades fremsat, modpartens  

 adgang til at varetage sine interesser og den eventuelle forsinkelse, som den  

 nye påstand vil medføre for sagen.
Ændringerne vedrører kun adgangen til at fremsætte nye påstande.
Der  

 foreslås således ikke ændringer i adgangen til at fremsætte nye anbringender  

 eller føre nye beviser.
Endvidere foreslås det, at § 379, 2. pkt., ophæves, således at indstævnte  

 ikke længere kan forhindre appellanten i at hæve sagen ved at ændre en  

 tidligere nedlagt påstand om stadfæstelse efter, at appellanten har anmodet  

 om, at sagen hæves.
Justitsministeriet finder ikke, at denne adgang for  

 indstævnte til at fortryde sin påstand om stadfæstelse i de tilfælde, hvor  

 appellanten vil hæve sagen, bør opretholdes.
Det skyldes bl.a., at  

 indstævntes påstand om stadfæstelse bør være udtryk for en grundig  

 overvejelse, som ikke uden videre skal kunne ændres, når modparten ved at  

 frafalde anken har givet udtryk for at acceptere 1. instansafgørelsen.
Efter  

 forslaget til ændring af § 382, stk. 1, og § 383, stk. 3, ville retten  

 endvidere kunne nægte en sådan ændring af påstanden.
 De foreslåede ændringer vedrører både ankesager, der behandles ved  

 landsret, og ankesager, der behandles ved Højesteret.
 Der henvises i øvrigt til lovforslagets § 1, nr. 29, 30 og 31, og til de  

 specielle bemærkninger til disse bestemmelser.
4.8. Frist for afsigelse af dom 4.8.1. Gældende ret Efter retsplejelovens § 219 skal rettens afgørelse træffes snarest muligt  

 efter, at den pågældende forhandling er til ende.
Domme og kendelser i  

 straffesager skal afsiges senest inden en uge, og hvis der har medvirket  

 nævninge senest dagen efter.
Derimod gælder der ingen frist for afsigelsen af  

 domme i civile sager.
I civile sager fremsætter retterne i praksis i en del tilfælde umiddelbart  

 efter domsforhandlingens afslutning en tilkendegivelse, som indeholder et  

 forslag til forlig af sagen.
Tilkendegivelsen kan gives mundtligt eller  

 skriftligt.
Tilkendegivelsen kan indeholde et forhåndstilsagn fra retten om,  

 hvad en eventuel dom vil gå ud på, eller den kan indeholde et forligsforslag  

 ud fra friere overvejelser.
Hvis parterne ikke straks kan tage stilling til,  

 om de vil forlige sagen, udsættes sagen ofte kortvarigt for, at parterne kan  

 overveje tilkendegivelsen.
Hvis der ikke afgives nogen tilkendegivelse, eller  

 hvis tilkendegivelsen ikke accepteres af parterne, optages sagen til dom.
 Ved sagens optagelse til dom vil retten ofte tilkendegive, hvornår dommen  

 bliver afsagt, men der er efter de gældende regler i retsplejeloven ikke  

 pligt til at meddele dette tidspunkt.
4.8.2. Forslaget I reformforslaget fra Dommerforeningen og Advokatrådet foreslås det, at  

 retten ved domsforhandlingens afslutning skal meddele dato for  

 domsafsigelsen, og at dommen skal være afsagt inden 6 uger i byretssager -  

 dog 8 uger, hvis der fremsættes en skriftlig tilkendegivelse - og inden 3  

 måneder i landsretssager.
Justitsministeriet er enig i, at det må antages at have væsentlig  

 betydning for parterne, at dommen afsiges så hurtigt som muligt.
Det er  

 endvidere vigtigt, at parterne straks efter afslutningen af domsforhandlingen  

 får at vide, hvornår dommen vil blive afsagt.
Justitsministeriet finder endvidere, at fastsættelsen af en frist for  

 domsafsigelsen vil være egnet til at sikre, at der ikke går mere tid end  

 højst nødvendigt, før dommen afsiges.
De af Advokatrådet og Den Danske  

 Dommerforening foreslåede frister må antages at være fastsat således, at de  

 vil kunne overholdes, medmindre der foreligger helt særlige omstændigheder.
I overensstemmelse med forslaget fra Den Danske Dommerforening og  

 Advokatrådet foreslås det derfor, at retten, når sagen optages til dom, skal  

 tilkendegive tidspunktet for domsafsigelsen.
I byretssager skal  

 domsafsigelsen finde sted senest 6 uger efter sagens optagelse til dom eller  

 kendelse og i landsretssager senest 3 måneder efter optagelsen.
Det foreslås, at fristen skal regnes fra tidspunktet for sagens optagelse  

 til afgørelse (dom eller kendelse). Det skyldes, at der i de sager, hvor  

 retten fremsætter forslag om forlig af sagen, ofte vil være behov for efter  

 domsforhandlingen at udsætte sagen med henblik på, at parterne får en frist  

 til at overveje rettens tilkendegivelse om forlig af sagen.
Denne udsættelse  

 vil ofte være ganske kortvarig, men i meget komplicerede sager og i sager,  

 hvor den ene part er en offentlig myndighed, en forening eller en stor  

 virksomhed, kan der være behov for længere tid.
I disse sager optages sagen  

 først til dom eller kendelse, når fristen for stillingtagen til forslaget om  

 forlig udløber, eller når en af parterne meddeler, at den pågældende ikke kan  

 acceptere tilkendegivelsen og derfor ønsker en dom.
 Da fristen efter forslaget først regnes fra optagelsen, er der ikke behov  

 for en særlig 8-ugers frist i byretssager, hvor der afgives tilkendegivelse.
Det forudsættes, at dommene vil blive afsagt så hurtigt som muligt, og at  

 dette i en række sager vil være tidligere end henholdsvis 6 uger eller 3  

 måneder efter optagelsen.
I visse sager, f.eks. forældremyndighedssager, vil  

 en hurtig afgørelse være af særlig stor betydning.
 De anførte frister skal efter forslaget kun helt undtagelsesvis kunne  

 fraviges, og der skal i disse tilfælde gives en begrundelse for fravigelsen.
I § 219, stk. 2, foreslås det derfor, at retten, når særlige  

 omstændigheder gør det påkrævet, kan beslutte at fravige de ovenfor omtalte  

 frister.
De særlige omstændigheder kan f.eks. være, at den sag, der skal  

 afgøres, er usædvanligt omfattende eller kompliceret, eller at dommeren er  

 forhindret i at overholde fristen f.eks. på grund af sygdom.
Derimod  

 forudsættes det, at rettens generelle arbejdsbyrde normalt ikke kan begrunde  

 en fravigelse af fristerne, idet formålet med fristerne da vil forspildes.
 Det foreslås, at beslutningen om at fravige fristerne ikke skal kunne  

 kæres, bl.a. fordi en kæresag vil påføre retten en yderligere arbejdsbyrde og  

 dermed yderligere forsinke domsafsigelsen.
 Samtidig foreslås, at den nugældende bestemmelse i retsplejelovens § 219,  

 der omfatter domme både i civile sager og straffesager, deles i to  

 bestemmelser, § 219 og § 219 a, der vedrører henholdsvis civile sager og  

 straffesager.
 Der henvises i øvrigt til de specielle bemærkninger til lovforslagets § 1,  

 nr. 7 og 8.
4.8.3. Dommens indhold Efter retsplejelovens § 366 a skal domme indeholde parternes påstande og  

 en fremstilling af sagen, herunder en gengivelse af parternes anbringender og  

 i fornødent omfang af deres og vidners forklaring, samt angive de faktiske og  

 retlige omstændigheder, der er lagt vægt på ved sagens afgørelse.
 I byretssager kan retten imidlertid efter § 366 a, stk. 2, vælge at skrive  

 en dom uden fuldstændig sagsfremstilling (en såkaldt kort dom), hvor  

 sagsfremstillingen begrænses til en kort angivelse af parternes anbringender,  

 såfremt der samtidig gives en udførlig begrundelse for afgørelsen.
I reformforslaget fra Dommerforeningen og Advokatrådet foreslås det, at  

 parterne får adgang til at tilkendegive, om de ønsker en dom med en  

 fuldstændig sagsfremstilling, og at parternes tilkendegivelse herom skal  

 tilføres retsbogen.
Tilkendegivelsen skal ikke være bindende for retten.
Justitsministeriet har overvejet, om en sådan regel bør medtages i  

 lovforslaget.
Justitsministeriet har imidlertid valgt ikke at foreslå  

 ændringer på dette område.
Det skyldes bl.a., at parternes tilkendegivelser  

 om, at de ønsker en dom med fuldstændig sagsfremstilling, og parternes  

 begrundelse herfor, må antages i praksis at blive tillagt væsentlig betydning  

 ved rettens afgørelse om valget af domsform.
4.9. Forkyndelse af stævninger 4.9.1. Gældende ret Ved lov nr. 369 af 18. maj 1994 blev der i retsplejelovens § 350, stk. 2,  

 indsat en bestemmelse, hvorefter retten kan bestemme, at stævningen i civile  

 sager i 1. instans ikke skal forkyndes.
I stedet fremsendes stævningen til  

 sagsøgte med almindeligt brev.
Samtidig blev der indsat en bestemmelse i §  

 219, stk. 4, hvorefter de processuelle frister, som løber fra dommens  

 afsigelse, regnes fra dommens forkyndelse for sagsøgte, når denne er dømt som  

 udebleven, uden at stævningen er blevet forkyndt, og § 165, stk. 2, blev  

 ændret, således at udgiften ved forkyndelsen af disse domme afholdes af den,  

 som har begæret forkyndelsen.
Reglerne indebærer, at sagsøger, for at kunne  

 få dommen fuldbyrdet i fogedretten, skal lade den forkynde for sagsøgte, idet  

 dommen først kan fuldbyrdes 14 dage efter forkyndelsen, jf. retsplejelovens §  

 480.
 En undersøgelse foretaget af Justitsministeriet i august/september 1995  

 viste, at 17 byretsembeder ud af 82, herunder de 5 præsidentledede byretter i  

 København, Århus, Odense, Aalborg og Roskilde, på daværende tidspunkt  

 anvendte de nye regler, hvorefter der ikke sker forkyndelse af stævningen,  

 men fremsendelse af denne ved almindeligt brev til sagsøgte.
 Af undersøgelsen fremgik bl.a., at ordningen generelt har været en fordel  

 for embedernes sagsekspedition, men 11 ud af de 17 embeder fremhævede, at  

 stævningsmænd og advokater var utilfredse med ordningen.
 Advokatrådet har tilkendegivet, at reglerne bør ophæves, idet de medfører  

 et meget betydeligt administrativt arbejde for advokaterne, som skal sørge  

 for dommenes forkyndelse.
Der har også været en række andre problemer med ordningen, bl.a i de  

 sager, hvor der ved dommen tillægges statskassen omkostninger.
Problemet har  

 her været, om retten ved inddrivelse af omkostningerne selv skulle lade  

 dommen forkynde, eller om retten kunne anvende den af sagsøger forkyndte dom,  

 og om retten i så fald skulle betale en del af forkyndelsesomkostningerne.
4.9.2. Forslaget I reformforslaget fra Advokatrådet og Den Danske Dommerforening foreslås  

 det, at alle borgerlige sager indledes med en egentlig forkyndelse af  

 stævningen ved rettens foranstaltning.
Justitsministeriet er enig i, at de praktiske vanskeligheder for advokater  

 m.v. ved forkyndelse af de udeblivelsesdomme, der bliver afsagt på grundlag  

 af stævninger, som ikke er forkyndt for sagsøgte, har vist sig at overstige  

 de fordele, der for nogle retter har været forbundet med ordningen.
Det må  

 endvidere anses for hensigtsmæssigt, at retternes fremgangsmåde ved  

 behandling af civile sager på dette punkt bliver ensartet, således at  

 advokaterne kan anvende samme praktiske fremgangsmåde ved udtagelsen af  

 stævninger ved alle byretter.
Det foreslås derfor i overensstemmelse med reformforslaget, at  

 bestemmelsen i § 350, stk. 2, hvorefter retten kan bestemme, at stævningen  

 ikke skal forkyndes, ophæves.
Dette indebærer, at retten i alle civile sager,  

 skal lade stævningen forkynde for sagsøgte.
En eventuel udeblivelsesdom vil  

 herefter ikke skulle forkyndes.
Endvidere foreslås en række  

 konsekvensændringer, jf. lovforslagets § 1, nr. 12, 13, 15, 17, 18 og 33.
 Der henvises i øvrigt til de specielle bemærkninger til lovforslagets § 1,  

 nr. 14.
4.10. Efteruddannelse af advokatfuldmægtige 4.10.1. Gældende ret og baggrunden for forslaget Ret til at få beskikkelse som advokat har enhver, der er myndig og ikke er  

 under værgemål efter værgemålslovens § 5 eller under samværgemål efter  

 værgemålslovens § 7, og som ikke har anmeldt betalingsstandsning og ikke er  

 under konkurs.
Endvidere skal den pågældende have bestået juridisk  

 kandidateksamen og i mindst 3 år have været i praktisk juridisk virksomhed,  

 jf. retsplejelovens § 119, stk. 2.
 Praktisk juridisk virksomhed består i deltagelse i almindelig  

 advokatvirksomhed, herunder behandling af retssager, som autoriseret  

 fuldmægtig hos en advokat, der udøver advokatvirksomhed, eller i arbejde i en  

 juridisk stilling ved domstolene, anklagemyndigheden eller politiet, hvori  

 behandling af retssager indgår som en væsentlig del, jf. retsplejelovens §  

 119, stk. 3. Der er dog efter retsplejelovens § 199, stk. 4-5, mulighed for  

 også at meddele beskikkelse på grundlag af andre former for juridisk  

 virksomhed.
Efter retsplejelovens § 119, stk. 6, kan justitsministeren fastsætte  

 regler om, at gennemførelsen af en teoretisk efteruddannelse på områder af  

 særlig betydning for advokater er en betingelse for at få beskikkelse som  

 advokat.
Sådanne regler er fastsat i Justitsministeriets bekendtgørelse nr.  

 1129 af 13. december 1996 om obligatorisk efteruddannelse som betingelse for  

 at få beskikkelse som advokat.
Bekendtgørelsen finder anvendelse for  

 personer, der har bestået juridisk kandidateksamen efter den 1. januar 1997.
Bekendtgørelsen er udarbejdet på grundlag af en rapport om obligatorisk  

 efteruddannelse af advokatfuldmægtige afgivet af en arbejdsgruppe under  

 Justitsministeriet.
I arbejdsgruppen deltog repræsentanter for  

 Justitsministeriet, Advokatsamfundet, Foreningen af Advokater og  

 Advokatfuldmægtige, Den Danske Dommerforening, Dommerfuldmægtigforeningen,  

 Politifuldmægtigforeningen samt Københavns og Århus Universitet.
 I rapporten om obligatorisk efteruddannelse af advokatfuldmægtige  

 anbefales det, at der indføres en obligatorisk efteruddannelse for  

 advokatfuldmægtige som betingelse for at opnå beskikkelse som advokat.  

 Formålet med den obligatoriske efteruddannelse er bl.a. at sikre en  

 velkvalificeret advokatstand.
I overensstemmelse med udvalgets anbefalinger er det ved den nævnte  

 bekendtgørelse om obligatorisk efteruddannelse fastsat, at efteruddannelsen  

 består af 36 kursusdage fordelt over 4 semestre.
Undervisningen er praktisk  

 betonet og vedrører juridiske discipliner af central betydning for  

 praktiserende advokater.
Efteruddannelsen afsluttes med en eksamen.
Det nærmere indhold af kurserne samt betaling for kurserne fastlægges i et  

 kursusudvalg, som nedsættes af justitsministeren.
Justitsministeren skal  

 godkende kursusplan m.v. samt udvalgets fastsættelse af betaling for  

 deltagelse i uddannelsen.
I 1997 er den samlede kursusafgift for hele  

 efteruddannelsesforløbet ca. 44.000 kr.
Der var i arbejdsgruppen om obligatorisk efteruddannelse enighed om, at  

 der ved en ændring af retsplejeloven bør fastsættes bindende regler om  

 principalers pligt til at sikre, at deres advokatfuldmægtige deltager i den  

 obligatoriske efteruddannelse, og at Advokatnævnet bør have mulighed for at  

 sanktionere tilfælde, hvor en principal lægger hindringer i vejen for, at  

 vedkommendes advokatfuldmægtig deltager i undervisningen.
Arbejdsgruppen  

 anbefalede således, at det bør anses for at stride mod god advokatskik, hvis  

 en advokat ikke sørger for, at advokatfuldmægtigen kan deltage i  

 efteruddannelsen.
 Arbejdsgruppen forudsatte endvidere, at advokatfuldmægtigenes  

 efteruddannelse betales af principalen.
Efter retsplejelovens § 126, stk. 1, skal en advokat udvise en adfærd, der  

 stemmer med god advokatskik.
Advokaten skal herunder udføre sit hverv  

 grundigt, samvittighedsfuldt og i overensstemmelse med, hvad berettigede  

 hensyn til klienternes tarv tilsiger.
Efter § 126, stk. 3, må en advokat ikke  

 uden for sin advokatvirksomhed i forretningsforhold eller i andre forhold af  

 økonomisk art udvise en adfærd, der er uværdig for en advokat.
Klager over, at en advokat har tilsidesat de pligter, der følger af  

 bestemmelserne i retsplejelovens § 126 eller andre bestemmelser i  

 retsplejeloven, kan indgives til Advokatnævnet, jf. retsplejelovens § 147 b.  

 Finder Advokatnævnet, at klagen er berettiget, kan nævnet tildele advokaten  

 en advarsel eller irettesættelse eller pålægge en bøde, jf. retsplejelovens §  

 147 c.
Nævnet har tillige mulighed for under anvendelse af tvangsbøder at  

 pålægge en advokat at opfylde en pligt, der er fastsat i loven.
Endelig kan  

 nævnet ved grov eller oftere gentagen overtrædelse helt eller delvist  

 frakende en advokat retten til at drive advokatvirksomhed.
 Klager til Advokatnævnet kan - foruden af den krænkede selv - tillige  

 indgives af Advokatrådet, der fører tilsyn med advokater, jf. retsplejelovens  

 § 143, stk. 2.
4.10.2. Justitsministeriets overvejelser Justitsministeriet er enig med arbejdsgruppen i, at indførelsen af en  

 obligatorisk efteruddannelse for advokatfuldmægtige indebærer, at det bør  

 anses som en naturlig forpligtelse for fuldmægtigens arbejdsgiver at sørge  

 for, at arbejdet kan tilrettelægges på en sådan måde, at fuldmægtigen har  

 mulighed for at deltage i undervisningen og gå til eksamen.
 Justitsministeriet kan på den baggrund tiltræde arbejdsgruppens forslag  

 om, at der gives Advokatnævnet mulighed for at sanktionere tilfælde, hvor en  

 principal lægger hindringer i vejen for en advokatfuldmægtigs deltagelse i  

 den obligatoriske uddannelse.
 Justitsministeriet er ligeledes enig i, at det skal påhvile advokaten at  

 afholde udgiften til den obligatoriske undervisning.
Den nugældende bestemmelse om god advokatskik i § 126, stk. 1, angår først  

 og fremmest advokatens forhold til klienter, mens bestemmelsen i stk. 3  

 drejer sig om forhold uden for advokatvirksomheden.
De nævnte bestemmelser  

 kan uanset den generelle formulering næppe antages at indebære en pligt for  

 advokaten til at medvirke til advokatfuldmægtiges obligatoriske  

 efteruddannelse og til at afholde udgifterne til uddannelsen.
 Det foreslås derfor, at der indsættes et nyt stykke i retsplejelovens §  

 126, der udtrykkeligt giver advokaten pligt til at medvirke til, at  

 advokatfuldmægtigen kan deltage i efteruddannelsen, og som samtidig pålægger  

 advokaten at afholde udgifterne til uddannelsen.
 Den foreslåede bestemmelse indebærer, at det vil være i strid med god  

 advokatskik, hvis en advokat forhindrer en advokatfuldmægtig, der er  

 autoriseret hos ham, i at deltage i den obligatoriske efteruddannelse, eller  

 undlader at betale udgifterne til undervisningen.
5.1. Lovforslagets økonomiske og administrative konsekvenser Forslaget om, at civile sager altid skal indledesmed forkyndelse af  

 stævningen, vil indebære et vist merarbejde for den civile stævningstjeneste  

 ved de retter.
Forslaget skønnes dog ikke at medføre administrative og  

 økonomiske konsekvenser for det offentlige af betydning.
 Lovforslaget har ikke miljømæssige konsekvenser og indeholder ikke  

 EU-retlige aspekter.
5.2. Lovforslagets erhvervsøkonomiske konsekvenser Lovforslagets § 1, nr. 5, indebærer, at advokater, der har en autoriseret  

 advokatfuldmægtig, skal dække omkostningerne til den obligatoriske  

 efteruddannelse af advokatfuldmægtigen.
Denne efteruddannelse, der består af  

 36 kursusdage fordelt over 4 semestre, koster i dag i alt ca. 44.000 kr. pr.  

 fuldmægtig.
Før indførelsen af den obligatoriske efteruddannelse af advokatfuldmægtige  

 deltog størsteparten af advokatfuldmægtige på frivillig basis i en stort set  

 tilsvarende efteruddannelse.
Omkostningerne ved denne efteruddannelse blev  

 næsten undtagelsesfrit afholdt af advokatfuldmægtigens principal.  

 Lovforslagets § 1, nr. 5 kan derfor ikke forventes at medføre nævneværdige  

 økonomiske konsekvenser for advokaterhvervet.
 6. Hørte myndigheder m.v.
 Lovforslaget er samtidig med fremsættelsen sendt til høring hos:
 Præsidenterne for Østre og Vestre Landsret, Københavns Byret og retterne i  

 Århus, Odense, Ålborg og Roskilde, Den Danske Dommerforening,  

 Dommerfuldmægtigforeningen, Advokatrådet, Foreningen af Advokater og  

 Advokatfuldmægtige, Stævningsmændenes Landsforening og Det Danske Center for  

 Menneskerettigheder.
Bemærkninger til de enkelte bestemmelser Til § 1 Til nr. 1 (§ 4, stk. 2) Ændringen er en konsekvens af, at landsretterne er blevet tilført  

 yderligere ressourcer, således at Østre Landsret nu består af en præsident og  

 52 andre landsdommere, mens Vestre Landsret består af en præsident og 35  

 andre landsdommere.
Til nr. 2 og 3 (§§ 16 a, stk. 1, og 17, stk. 1) Ændringen er en konsekvens af, at der nu er gennemført en  

 administrationsordning ved retten i Haderslev, således at den ene af rettens  

 to dommere er udnævnt som administrerende dommer.
Til nr. 4 (§ 41, stk. 5) § 41, stk. 5, indeholder en henvisning til reglerne i § 219 om en  

 domfældts ret til at få en udskrift af dommen. Ændringen af § 41 er en  

 konsekvens af forslaget i § 1, nr. 8, til en ny § 219 a, som indeholder  

 reglerne om afsigelse af domme i straffesager.
 Til nr. 5 (§ 126, stk. 3).
 Ændringen fastsætter, at det vil stride mod god advokatskik, hvis en  

 advokat ikke tilmelder sin autoriserede fuldmægtig til den teoretiske  

 efteruddannelse, der er en betingelse for at opnå beskikkelse som advokat.  

 Det samme gælder, hvis advokaten i øvrigt lægger hindringer i vejen for  

 fuldmægtigens deltagelse i de obligatoriske kurser, f.eks. ved at nægte den  

 pågældende tjenestefri i de 36 kursusdage, som efteruddannelsen varer, eller  

 ved ikke at sørge for, at advokatfuldmægtigens arbejde kan tilrettelægges med  

 henblik på kursusdeltagelsen.
Advokaten er samtidig forpligtet til at afholde selve kursusafgiften.  

 Derimod stilles der ikke efter den foreslåede bestemmelse krav om, at  

 advokaten afholder andre omkostninger forbundet med fuldmægtigens deltagelse  

 i kurset f.eks. transportudgifter.
Der stilles heller ikke krav om, at  

 fuldmægtigen skal have løn i de 36 dage, hvor han har tjenestefri med henblik  

 på deltagelse i efteruddannelseskursus.
Sådanne krav vil imidlertid kunne  

 følge af andre forhold, f.eks. ansættelsesretlige regler eller aftaler.
Klager over, at en advokat har tilsidesat sine forpligtelser efter den  

 foreslåede bestemmelse, kan indgives til Advokatnævnet, jf. § 147 b.
En klage  

 kan indgives både af fuldmægtigen selv og af Advokatrådet.
Advokatrådet fører  

 et almindeligt tilsyn med advokater, jf. retsplejelovens § 143, stk. 2, og  

 vil i den anledning - også uden at advokatfuldmægtigen selv har udtrykt ønske  

 om, at der rejses en klagesag mod advokaten - kunne indbringe et spørgsmål om  

 overtrædelse af den foreslåede bestemmelse for Advokatnævnet.
 I øvrigt henvises til de almindelige bemærkninger pkt. 4.10.
Til nr. 6 (§ 165, stk. 2) Ændringen er en konsekvens af forslaget om, at retten i alle civile sager  

 skal forkynde stævningen for sagsøgte.
Der er herefter ikke længere behov for  

 den nugældende regel i § 165, stk. 2, hvorefter vederlaget for forkyndelse af  

 udeblivelsesdomme, som er afsagt uden, at stævningen har været forkyndt for  

 sagsøgte, betales af den, som ønsker forkyndelsen foretaget.
Til nr. 7 (§ 219) Efter forslaget samles reglerne om afsigelse af domme i civile sager i §  

 219, mens reglerne om afsigelse af domme i straffesager findes i den  

 foreslåede nye bestemmelse i § 219 a.
 Stk. 1, 1. pkt., svarer til den nugældende § 219, stk. 1, 1. pkt.
Efter de foreslåede bestemmelser i stk. 1, 2.- 4. pkt. , skal  

 retten, når sagen optages til dom eller kendelse, tilkendegive, hvornår  

 dommen vil blive afsagt.
I byretssager skal dommen afsiges senest 6 uger og i  

 landsretssager senest 3 måneder efter optagelsen.
Tidspunktet for  

 domsafsigelsen kan ændres af retten uden begrundelse, så længe disse frister  

 ikke overskrides.
Retten skal i så fald meddele parterne det nye tidspunkt.
Fristen regnes fra sagens optagelse til dom eller kendelse.
Det indebærer,  

 at fristen i de sager, hvor sagen efter domsforhandlingen udsættes med  

 henblik på, at parterne kan tage stilling til et forslag fra retten om forlig  

 af sagen, først regnes fra udløbet af fristen for svar på rettens  

 tilkendegivelse om forlig eller fra det tidspunkt, hvor en af parterne  

 meddeler, at tilkendegivelsen ikke kan accepteres, og at sagen ønskes optaget  

 til dom.
Retten skal så på dette tidspunkt tilkendegive, hvornår dommen vil  

 blive afsagt.
I stk. 2 foreslås det, at de i stk. 1 nævnte frister kan fraviges,  

 hvis ganske særlige omstændigheder gør det påkrævet.
Beslutningen om  

 fravigelsen af fristerne skal begrundes.
Særlige omstændigheder, der kan  

 begrunde en fravigelse af fristerne, kan f.eks. være forfald hos et af  

 rettens medlemmer, eller at der er tale om en usædvanligt kompliceret sag.  

 Rettens generelle arbejdsbyrde vil derimod ikke kunne anvendes som  

 begrundelse, bortset fra ganske særlige tilfælde, hvor der er tale om en  

 ekstraordinær belastning af et embede indenfor et kortere tidsrum, hvor det  

 ikke har været muligt at skaffe assistance ved hjælp af rejsedommerordningen.  

 Der kan f.eks. forekomme tilfælde, hvor et mindre dommerembede rammes af  

 sygdom og samtidig belastes af større straffesager, der haster, fordi de  

 tiltalte er varetægtsfængslede.
Beslutningen om at fravige fristerne kan træffes i forbindelse med, at det  

 tilkendegives, hvornår dommen vil blive afsagt, eller på et senere tidspunkt,  

 hvor retten bliver klar over, at dommen ikke vil være færdig på det  

 tidspunkt, som tidligere er tilkendegivet.
I beslutningen skal angives de  

 grunde, der gør, at fristen ikke kan overholdes.
 Fristerne gælder også for domme og kendelser, der afsiges i sager, der  

 behandles ved skifteret eller fogedret.
Stk. 3 svarer til den nugældende § 219, stk. 2. Ved domsafsigelsen  

 skal hele dommen foreligge i renskrevet form, således at en domsudskrift  

 straks kan udleveres til parterne.
Det er således ikke tilstrækkeligt, at  

 domskonklusionen er udarbejdet skriftligt.
Til nr. 8 (§ 219 a) Den foreslåede bestemmelse i § 219 a indeholder reglerne om afsigelse af  

 domme i straffesager og svarer med enkelte afvigelser til de gældende regler.
Stk. 1 og 2 svarer til den nugældende § 219, stk. 1 og 2, bortset  

 fra, at bestemmelsen i det gældende stk. 2 om, at hele dommen skal være  

 skriftligt udarbejdet, er udeladt.
I praksis afsiges domme i straffesager  

 meget ofte umiddelbart i forlængelse af domsforhandlingen, hvorfor det ikke  

 er muligt at have hele dommen udarbejdet skriftligt inden afsigelsen.
Det  

 forudsættes, at dommen i disse tilfælde udarbejdes skriftlig umiddelbart  

 efter afsigelsen, således at både tiltalte og anklagemyndigheden har god tid  

 til at gennemlæse dommen inden ankefristens udløb.
 Stk. 3 svarer til den nugældende regel i § 219, stk. 5.
Stk. 4 svarer til den nugældende § 219, stk. 6, bortset fra sidste  

 pkt.
Ifølge den nugældende bestemmelse i § 219, stk. 6, sidste pkt., skal der  

 i de sager, hvor et borgerligt krav, som f.eks. et erstatningskrav fra en  

 forurettet ved forbrydelsen, er forfulgt sammen med straffesagen, følges  

 samme fremgangsmåde som i borgerlige sager, hvor det ikke på forhånd er  

 tilkendegivet, hvornår dommen vil blive afsagt.
Da der efter forslaget ikke længere vil forekomme tilfælde, hvor det i en  

 borgerlig sag ikke er tilkendegivet, hvornår dommen vil blive afsagt,  

 foreslås det, at retten også i tilfælde, hvor et borgerligt krav er forfulgt  

 under en straffesag, skal tilkendegive, hvornår dommen vil blive afsagt.
Det  

 foreslås derfor, at den foreslåede regel i § 219, stk. 1, 2. pkt., skal finde  

 tilsvarende anvendelse, således at retten også i disse sager skal  

 tilkendegive, hvornår dommen vil blive afsagt.
Dette medfører, at fristen for  

 den erstatningssøgendes eventuelle anke regnes fra domsafsigelsen under  

 forudsætning af, at erstatningssøgende var til stede i eller lovligt  

 tilvarslet til det retsmøde, hvori sagen blev optaget til dom.
I praksis  

 forekommer det formentlig kun sjældent, at en straffesag optages til dom,  

 uden at dommen enten afsiges samme dag, eller at retten tilkendegiver,  

 hvornår den vil blive afsagt.
 I øvrigt henvises til de almindelige bemærkninger pkt. 4.8.
Til nr. 9 (§ 312, stk. 2, 4. pkt) Efter den nugældende bestemmelse i § 312, stk. 2, 4. pkt., kan udgifterne  

 ved forkyndelse af domme i sager, hvor stævningen ikke har været forkyndt for  

 sagsøgte, ikke kræves erstattet af sagsøgte.
Ophævelsen er en konsekvens af  

 ophævelsen af adgangen til at undlade at forkynde stævningen.
Til nr. 10 (§ 345, 1. pkt.) Ved dette forslag præciseres det, at udsættelse af sager kun bør finde  

 sted i det omfang, det er påkrævet , og at retten således har ansvaret  

 for, at sagen behandles så hurtigt som muligt.
Retten skal dog samtidig  

 tilgodese hensynet til, at sagerne oplyses bedst muligt, således at der kan  

 opnås en materielt rigtig afgørelse.
Det vil således i de fleste sager, hvor  

 der ikke er tale om rene inkassosager, være påkrævet at udsætte sagen for at  

 indhente yderligere oplysninger f.eks. ved syn og skøn og for, at der kan ske  

 yderligere skriftveksling.
Udsættelse kan også være påkrævet, fordi en  

 relevant retlig eller administrativ afgørelse bør afventes, eller hvis  

 retten, en part eller et vidne er forhindret i at møde.
Retten har imidlertid  

 en selvstændig pligt til at sikre, at udsættelserne ikke bliver længere end  

 nødvendigt, således at det undgås, at der går længere perioder, hvor der  

 f.eks. ikke arbejdes effektivt med at tilvejebringe de nødvendige  

 oplysninger.
Udsættelse bør således ikke ske, alene fordi en af parterne  

 begærer det, og modparten ikke protesterer.
 Der henvises i øvrigt til de almindelige bemærkninger pkt. 4.3.
Til nr. 11 (§ 348, stk. 2, nr. 4) Det foreslås, at stævningen skal indeholde en udførlig fremstilling af  

 sagens faktiske omstændigheder.
I almindelige inkassosager vil det fortsat  

 være tilstrækkeligt, at stævningen indeholder en kort redegørelse for,  

 hvordan det skyldige beløb fremkommer, eventuelt ved henvisning til en  

 vedlagt faktura.
 I sager, hvor det må forventes, at sagsøgte kan have indsigelser, skal  

 stævningen derimod for at opfylde de foreslåede krav indeholde en grundig  

 fremstilling af alle de relevante kendsgerninger, som sagsøger ønsker lagt  

 til grund for sagens afgørelse.
 Der henvises i øvrigt til de almindelige bemærkninger pkt. 4.1.
Til nr. 12 (§ 348, stk. 4) og 5) Efter § 348, stk. 4, skal sagsøgeren indsende en ny kuvert med sagsøgtes  

 navn og adresse, hvis en sag, hvor retten har bestemt, at stævningen ikke  

 skal forkyndes, begæres foretaget på ny.
Forslaget om ophævelse af § 348,  

 stk. 4, er således en konsekvens af forslaget om, at retten ikke længere skal  

 kunne bestemme, at stævningen ikke skal forkyndes.
Til nr. 13 (§ 349, stk. 1) Ændringen er alene en konsekvens af forslaget om ophævelse af § 348, stk.  

 4.
Til nr. 14 (§ 350, stk. 2) Det foreslås, at adgangen for retten til at bestemme, at stævningen ikke  

 skal forkyndes, ophæves.
Dette indebærer, at civile sager altid skal indledes  

 med forkyndelse af stævningen.
 Der henvises i øvrigt til de almindelige bemærkninger pkt. 4.9.
Til nr. 15, 16 og 18 (§ 351, stk. 1, § 352, stk. 1 og § 354, stk. 5) Der er alene tale om konsekvensændringer som følge af forslaget om, at  

 stævningen i alle sager skal forkyndes for sagsøgte.
Til nr. 17 (§ 353) Det foreslås, at retten skal kunne pålægge en part at indlevere et  

 processkrift inden en vis frist, og at overskridelse af fristen medfører, at  

 reglerne i § 360 om udeblivelse finder tilsvarende anvendelse.
 Det forudsættes, at fristerne som hidtil fastsættes efter forhandling med  

 parterne, idet retten dog har et selvstændigt ansvar for, at sagerne fremmes  

 med den fornødne hurtighed.
Hvis en part overskrider fristen, kan retten undtagelsesvis beslutte i  

 stedet at udsætte sagen, jf. § 360, stk. 6, jf. § 354, stk. 7, f.eks. for at  

 give en længere frist eller for at indkalde til et retsmøde.
Om bestemmelsen  

 i § 354, stk. 7, henvises til de almindelige bemærkninger pkt. 4.2.
 Der henvises i øvrigt til de almindelige bemærkninger pkt. 4.4.
Til nr. 19 (§ 354, stk. 6, sidste pkt.) Ifølge § 354, stk. 6, sidste pkt., gælder reglerne i den nugældende § 219,  

 stk. 2 og 3, hvorefter domsafsigelsen sker ved at domsslutningen oplæses i et  

 offentligt retsmøde, og hvorefter parter m.v. skal tilsiges til  

 domsafsigelsen, ikke i tilfælde, hvor der afsiges udeblivelsesdom, fordi  

 sagsøgte ikke rettidigt har indleveret svarskrift.
 Den foreslåede ændring af § 354, stk. 6, er en konsekvens af forslaget til  

 ændring af § 219. Det foreslås, at retten i disse sager ikke behøver at  

 tilkendegive, hvornår dommen afsiges, idet ingen af parterne normalt vil være  

 til stede, når sagen optages til dom, og idet det må anses for overflødigt  

 med en særskilt meddelelse om tidspunktet, da dommen kan afsiges straks ved  

 en påtegning på stævningen, jf. § 354, stk. 5.
Til nr. 20 (§ 354, stk. 7, 1. pkt.) Ændringen indskrænker rettens mulighed for at undlade at tillægge en parts  

 udeblivelse eller manglende indlevering af svarskrift m.v.  

 udeblivelsesvirkning.
Retten kan herefter kun undtagelsesvis undlade at  

 afsige udeblivelsesdom, hvis sagsøgte udebliver, eller at afvise sagen, hvis  

 sagsøger udebliver.
De tilfælde, hvor retten undtagelsesvis kan beslutte i stedet at udsætte  

 sagen, er f.eks. tilfælde, hvor der er grund til at tro, at udeblivelsen  

 skyldes lovligt forfald, f.eks. hvor der er tale om vanskelige vejr- og  

 trafikforhold.
Bestemmelsen kan også anvendes til at meddele en part, som  

 møder uden advokat, en kort frist til at fremlægge manglende dokumenter eller  

 udbedre et mangelfuldt svarskrift.
Også modpartens holdning til spørgsmålet vil have betydning.
Det  

 forudsættes imidlertid, at retten foretager en selvstændig vurdering af, om  

 betingelserne for undtagelsesvis at udsætte sagen er til stede, uanset om  

 modparten ønsker sagen udsat.
 Der henvises i øvrigt til de almindelige bemærkninger til lovforslaget  

 pkt. 4.2.
Til nr. 21 (§ 355, stk. 1) Ændringen indebærer, at retten som hovedregel bør indkalde parterne til et  

 særligt forberedende møde med henblik på at klarlægge parternes synspunkter  

 og tilrettelægge forberedelsen og/eller bevisførelsen.
Afholdelsen af et sådant møde kan dog undlades, hvis retten finder det  

 overflødigt.
Det kan f.eks. være tilfældet, hvis en sag umiddelbart efter  

 fremlæggelsen af svarskriftet kan berammes til domsforhandling, eller hvis  

 sagen forberedes mundtligt, og retten finder, at der er tilstrækkelig  

 mulighed for at klarlægge synspunkterne og tilrettelægge bevisførelsen ved,  

 at retten stiller spørgsmål til parterne under de retsmøder, der afholdes i  

 forbindelse med den mundtlige forberedelse af sagen.
 Der henvises i øvrigt til de almindelige bemærkninger til lovforslaget  

 pkt. 4.5.
Til nr. 22 (§ 355, stk. 4, 3. pkt.) Det foreslås, at det præciseres, at det forberedende møde også så vidt  

 muligt skal anvendes til at tilrettelægge sagens videre gang, således at der  

 fastsættes så præcise tidsrammer som muligt for de eventuelle yderligere  

 processkridt, som findes nødvendige.
 Det skal således så vidt muligt fastsættes, hvor lang tid der må forventes  

 anvendt til indhentelse af yderligere oplysninger, og hvornår eventuelle  

 yderligere processkrifter skal indleveres, idet der dog må tages hensyn til,  

 at det kan være vanskeligt at forudsige, f.eks. hvor lang tid det tager at  

 indhente en syn- og skønserklæring.
 Tidsrammerne bør opstilles efter drøftelser med parterne, men retten har  

 en selvstændig forpligtelse til at sikre, at sagen ikke trækker i langdrag.  

 Hvis parterne ikke overholde de fastsatte tidsrammer, kan konsekvensen efter  

 omstændighederne være, at retten må nægte yderligere udsættelser.
 Der henvises i øvrigt til de almindelige bemærkninger pkt. 4.5.
Til nr. 23 (§ 356 a) Det foreslås, at retten skal kunne pålægge parterne inden en af retten  

 fastsat frist før domsforhandlingen at indlevere et endeligt  

 påstandsdokument.
Påstandsdokumentet skal indeholde en opsummering og  

 præcisering af partens påstande og anbringender samt en angivelse af, hvilke  

 dokumenter der vil blive påberåbt, og hvilken bevisførelse der i øvrigt skal  

 ske.
 Det forudsættes, at rettens beslutning om, at der skal indleveres  

 påstandsdokumenter, træffes i tilstrækkelig god tid før domsforhandlingen, så  

 parterne har den fornødne tid til at udarbejde dokumenterne.
Konsekvensen af, at påstandsdokumenterne ikke indleveres rettidigt, er  

 udeblivelsesvirkning efter reglerne i retsplejelovens § 360. Dvs. at sagen  

 afvises, hvis sagsøger ikke rettidigt indleverer påstandsdokument, og at der  

 afsiges udeblivelsesdom, hvis sagsøgte ikke gør det.
Retten kan dog i medfør  

 af § 360, stk. 6, jf. § 354, stk. 7, undtagelsesvis beslutte ikke at tillægge  

 en overskridelse af fristen udeblivelsesvirkning.
Dette vil navnlig kunne  

 være aktuelt, hvis en part på grund af særlige omstændigheder anmoder om en  

 kort udsættelse af fristen.
Inddragelse af nyt processtof efter afgivelsen af de endelige på  

 standsdokumenter kan kun ske med rettens tilladelse.
Tilladelsen kan gives,  

 hvis betingelserne i § 363, stk. 1, nr. 1-3, er opfyldt.
Om reglerne for  

 inddragelse af nyt processtof henvises til de almindelige bemærkninger pkt.  

 4.7.
 Der henvises i øvrigt til de almindelige bemærkninger pkt. 4.6.
Til nr. 24 (§ 357, stk. 3) Ændringen indebærer, at retten kan nægte en part adgang til at inddrage  

 nyt processtof i sagen efter afslutningen af forberedelsen, men inden  

 domsforhandlingen, uanset at modparten ikke har nægtet at samtykke.
Det  

 forudsættes, at retten ved sin afgørelse vil lægge vægt på de hensyn, der er  

 nævnt i § 363, stk. 1, nr. 1- 3, samt på, om inddragelsen af nyt processtof  

 må antages at medføre en væsentlig forsinkelse af sagsbehandlingen.
 Efter ændringen kan retten endvidere, uanset at modparten ikke  

 protesterer, nægte en part adgang til at fremsætte en formalitetsindsigelse,  

 som kan frafaldes, og som ikke er fremsat rettidigt.
 Der henvises i øvrigt til de almindelige bemærkninger til lovforslaget  

 pkt. 4.7.
Til nr. 25 (§ 360, stk. 5, sidste pkt.) Ændringen er en konsekvens af den foreslåede bestemmelse i § 357, stk. 3,  

 hvorefter der gives adgang til, at retten kan afvise en anmodning om  

 inddragelse af nyt processtof, uanset at modparten ikke protesterer.
Denne  

 adgang vil således også kunne anvendes under et retsmøde til behandling af  

 anmodningen, hvor modparten udebliver.
Til nr. 26 (§ 363, stk. 1, nr. 1) Ændringen indebærer, at tilladelse til ændring af påstande eller  

 fremsættelse af nye anbringender kun kan gives efter § 363, stk. 1, nr. 1,  

 hvis det af særlige grunde må anses for undskyldeligt, at ændringen ikke er  

 sket tidligere.
Hvorvidt sådanne særlige grunde er til stede, beror på en konkret  

 vurdering i den enkelte sag.
Som eksempler kan nævnes tilfælde, hvor et  

 vidne, hvis eksistens hidtil har være ukendt, først melder sig på dette  

 tidspunkt, eller tilfælde, hvor der offentliggøres nye forskningsresultater,  

 som kan medføre en ændret vurdering af sagens faktiske omstændigheder.
Der  

 kan også tænkes tilfælde, hvor en dom afsagt af en højere ret ændrer den  

 hidtidige praksis på området, og parten ønsker at ændre sin påstand i lyset  

 heraf.
 Der henvises i øvrigt til de almindelige bemærkninger til lovforslaget  

 pkt. 4.7.
Til nr. 27, 32 og 34 (§ 372, stk. 1, 2. pkt., § 394, stk. 1, og § 586,  

 stk. 1) Der er tale om konsekvensændringer som følge af den foreslåede ændring af  

 § 219.
 De bestemmelser, der foreslås ændret, vedrører alle beregningen af anke-  

 og kærefrister, og indeholder alle en henvisning til den nugældende § 219,  

 stk. 3, om sager, hvor tidspunktet for domsafsigelsen ikke er tilkendegivet  

 for parterne.
Da der efter den foreslåede nye affattelse af § 219 ikke længere vil være  

 civile sager, hvor domsafsigelsestidspunktet ikke er tilkendegivet, er  

 henvisningen overflødig.
Derimod må det anses for relevant i disse  

 bestemmelser med en generel henvisning til § 219 om reglerne for tidspunktet  

 for afsigelsen af domme og kendelser.
Bestemmelserne foreslås ændret i  

 overensstemmelse hermed.
Til nr. 28 (§ 378) Det foreslås, at retten skal kunne fastsætte frister for indlevering af  

 processkrifter, og at overskridelse af fristerne skal medføre  

 udeblivelsesvirkning efter § 386.
 Der henvises i øvrigt til de almindelige bemærkninger pkt. 4.4. og til den  

 tilsvarende ændring af § 353 i lovforslagets § 1, nr. 17, og bemærkningerne  

 til denne bestemmelse.
Til nr. 29 (§ 379) Der foreslås en ophævelse af reglen i § 379, 2. pkt., om at appellanten  

 ikke kan hæve sagen, hvis indstævnte ændrer en oprindelig påstand om  

 stadfæstelse inden 2 uger fra meddelelsen fra retten om, at appellanten vil  

 hæve sagen.
Dette indebærer, at appellanten frit kan hæve ankesagen, hvis  

 indstævnte har fremsat påstand om stadfæstelse.
 Der henvises i øvrigt til de almindelige bemærkninger pkt. 4.7.
Til nr. 30 (§ 382, stk. 1) Det foreslås, at retten skal kunne nægte en part adgang til at fremsætte  

 påstande, som har været gjort gældende i foregående instans, men som ikke er  

 fremsat i ankestævningen eller i et svarskrift, som er indleveret rettidigt  

 efter § 375. Det foreslås samtidig præciseret, at nægtelse også kan ske, selv  

 om modparten ikke protesterer.
 Om retten skal nægte adgang til at fremsætte påstanden, beror på en  

 konkret vurdering af bl.a. årsagen til, at påstanden først fremsættes på  

 dette tidspunkt, betydningen for den pågældende part af, at den nye påstand  

 tillades fremsat, modpartens adgang til at varetage sine interesser og den  

 eventuelle forsinkelse, som den nye påstand vil medføre for sagen.
 I øvrigt henvises til de almindelige bemærkninger pkt. 4.7.
Til nr. 31 (§ 383, stk. 3) Det foreslås, at retten, selv om modparten ikke protesterer, skal kunne  

 nægte en part adgang til at fremsætte påstande, som ikke har været gjort  

 gældende i foregående instans, og som ikke er fremsat i ankestævningen eller  

 i et svarskrift, som er indleveret rettidigt efter § 375.
 Der sker ingen ændring i adgangen til at fremsætte nye anbringender.
 Der henvises i øvrigt til de almindelige bemærkninger pkt. 4.7 og til den  

 tilsvarende ændring af § 382, stk. 1, og de specielle bemærkninger til denne  

 bestemmelse.
Til nr. 33 (§ 488, stk. 2, 2. pkt.) Efter § 488, stk. 2, 2. pkt., skal anmodninger om fuldbyrdelse af en  

 udeblivelsesdom, der er afsagt uden, at stævningen har været forkyndt for  

 sagsøgte, ledsages af bevis for, at dommen er forkyndt. Ændringen er således  

 en konsekvens af forslaget om, at stævningen i alle tilfælde skal forkyndes  

 for sagsøgte, og at der derfor ikke skal ske forkyndelse af  

 udeblivelsesdomme.
Til nr. 35 (§ 963, stk. 3, litra a) Der er tale om en konsekvensændring som følge af forslaget til ændring af  

 § 219.
§ 963, stk. 3, litra a, indeholder en henvisning til den nugældende § 219,  

 stk. 6, om afsigelse af domme i straffesager.
Efter forslaget i lovforslagets  

 § 1, nr. 8, findes denne bestemmelse i § 219 a, stk. 4.
 Til § 2 Det foreslås, at loven træder i kraft den 1. juli 1997.  

 Dog foreslås det, at ændringen i reglen om god advokatskik (§ 1, nr. 5)  

 træder i kraft dagen efter bekendtgørelsen i Lovtidende.
Bestemmelserne om behandlingen af borgerlige sager finder anvendelse på  

 afgørelser, der træffes efter lovens ikrafttræden.
Dette indebærer, at de  

 foreslåede bestemmelser om frister for afsigelsen af domme, finder anvendelse  

 i sager, der optages til dom efter lovens ikrafttræden.
 Bestemmelsen om ændring af § 126, stk. 3, (§ 1, nr. 5) om, at advokater  

 har pligt til at medvirke til, at deres fuldmægtige kan deltage i den  

 teoretiske efteruddannelse, finder anvendelse på advokater, som har  

 autoriserede fuldmægtige, der er omfattet af reglerne om den obligatoriske  

 efteruddannelse, dvs. advokatfuldmægtige, der har bestået kandidateksamen  

 efter 1. januar 1997. Bestemmelsen gælder for udgifter til efteruddannelse,  

 såfremt kursustilmeldingen er foretaget efter bestemmelsens ikrafttræden.
Ophævelsen af § 350, stk. 2, medfører, at stævninger efter lovens  

 ikrafttræden ikke længere kan sendes til sagsøgte med almindeligt brev.
I de  

 tilfælde, hvor stævningen er sendt inden lovens ikrafttræden, bestemmes det i  

stk. 2, at de hidtil gældende regler om forkyndelse skal finde  

 anvendelse.
Det indebærer, at sagsøger i disse sager fortsat selv skal sørge  

 for forkyndelsen af en eventuel udeblivelsesdom.
Skriftlig fremsættelse Justitsministeren (Frank Jensen):
 Hermed tillader jeg mig for det høje Ting at fremsætte:
 Forslag til lov om ændring af retsplejeloven. (Hurtigere behandling af  

 civile sager m.v.).
(Lovforslag nr.
L 178).
Formålet med dette lovforslag er at opnå en hurtigere afgørelse af civile  

 retssager og derved sikre, at danske domstolelever op til Den europæiske  

 Menneskerettighedskonventions krav om, at enhver borger skal have ret til en  

 retfærdig rettergang inden en rimelig frist.
Forslaget bygger hovedsageligt  

 pånogle af forslagene i det reformforslag vedrørende den civile retspleje,  

 som blev fremsat i 1996 af Den Danske Dommerforening og Advokatrådet.
 Lovforslaget skal ses i sammenhæng med en række andre initiativer, der i  

 de seneste år er taget og i fremtiden vil blive taget for at effektivisere  

 domstolenes behandling af civile sager.
 Domstolene, herunder især de to landsretter, er i de senere år blevet  

 tilført flere ressourcer, og der er blevet etableret en ordning med faste  

 rejsedommere, der kan yde bistand til arbejdsmæssigt belastede byretter.
Der er endvidere taget en række administrative initiativer for at  

 effektivisere og styrke sagsbehandlingen.
Et vigtigt led i denne proces er  

 udviklingen af edb-sagsbehandlingssystemer på de forskellige sagsområder ved  

 domstolene.
Også domstolenes berammelsesstatistikker vil blive udvidet og  

 anvendt som et værktøj til brug for styringen af sagsbehandlingen.
Endelig er  

 Justitsministeriet i gang med udarbejdelsen af en handlingsplan for de  

 initiativer, der på kort sigt skal iværksættes for at sikre en hurtigere  

 sagsbehandling med øget processtyring ved domstolene.
Handlingsplanen skal  

 være færdig inden den 1. april 1997.
Også med henblik på ny lovgivning er der igangsat overvejelser om den  

 civile retspleje.
I et udvalg under Justitsministeriet - Småsagsudvalget -  

 overvejes en ny ordning, hvor adgangen til retslig behandling af visse mindre  

 krav gøres enklere, hurtigere og billigere for parterne.
Småsagsudvalgets  

 betænkning forventes at foreligge inden sommerferien 1997 og skal derefter  

 forelægges for Retsplejerådet til udtalelse.
Det vil således formentlig i  

 folketingsåret 1997/98 være muligt at fremsætte lovforslag på grundlag af  

 betænkningen.
I Retsplejerådet overvejes en ændring af reglerne om fordelingen af  

 sagerne mellem byretter, landsretter og Højesteret bl.a. for at undgå, at  

 Højesteret belastes af sager, som ikke er principielle.
Retsplejerådet  

 forventes at afgive betænkning om dette spørgsmål i sommeren 1997.
Endelig er det hensigten at igangsætte et arbejde med mere generelle og  

 overordnede overvejelser af den civile retspleje.
Et af de centrale punkter i  

 dette arbejde skal være borgernes adgang til en lettere og hurtigere  

 tvistløsning ved domstolene.
Justitsministeriet overvejer for tiden  

 strukturen for et sådant arbejde, som vil blive meget omfattende og involvere  

 mange former for sagkundskab og interesser.
Det første skridt på vejen er således dette lovforslag, derbl.a. ved at  

 give dommerne bedre instrumenter til at styre sagsgangen og fremskynde  

 sagerne skal være med til at sikre en hurtigere behandling af civile sager.  

 Retten har en pligt til at sørge for, at retssager ikke trækker unødigt længe  

 ud.
For at opfylde denne pligt, har retten behov for at kunne skride ind, når  

 parterne er for længe om at fremkomme med de fornødne oplysninger, og når  

 parterne gang på gang begærer sagen udsat.
Lovforslaget indeholder derfor forslag om, at retten i videre omfang end  

 hidtil skal kunne afslå anmodninger om udsættelse og afskære nye påstande,  

 som først fremkommer på et sent tidspunkt.
Endvidere foreslås det, at retten  

 skal kunne pålægge en part at indlevere et processkrift inden en bestemt  

 frist med den konsekvens, at overskridelse af fristen medfører afvisning af  

 sagen eller afsigelse af udeblivelsesdom.
Det foreslås også, at der i flere sager skal afholdes et særligt  

 forberedende møde.
Dette møde skal bruges til at lægge en  

 "køreplan" for sagen ved gennem en drøftelse mellem retten og  

 parterne at søge afklaret, på hvilke punkter parterne er uenige, og ved at  

 tilrettelægge bevisførelsen og så vidt muligt fastsætte tidsfrister for de  

 forskellige skridt, der skal tages under sagens forberedelse.
Lovforslaget indeholder endvidere et forslag om, at retten, når  

 domsforhandlingen er slut, og sagen optages til dom, skal oplyse, hvornår  

 dommen vil blive afsagt.
Der indføres samtidig en frist for afsigelse af  

 domme på 6 uger i byretten og 3 måneder i landsretten.
Lovforslaget indeholder også et forslag om ophævelse af adgangen til at  

 fremsende stævninger med almindelige post.
Dette indebærer, at civile sager i  

 alle tilfælde skal indledes med en forkyndelse af stævningen for sagsøgte.  

 Herved undgås en række praktiske vanskeligheder for advokater m.v., der har  

 været forbundet med den gældende ordning.
 Endelig foreslås en ændring af retsplejelovens § 126 om god advokatskik.  

 Formålet med denne ændring er at fastslå, at en advokat har pligt til at  

 medvirke til en ansat advokatfuldmægtigs deltagelse i den teoretiske  

 efteruddannelse, som er blevet obligatorisk for advokatfuldmægtige, der har  

 bestået kandidateksamen efter den 1. januar 1997.
 Idet jeg i øvrigt henviser til lovforslaget og de ledsagende bemærkninger,  

 skal jeg anbefale forslaget til det høje Tings velvillige behandling.
Bilag 1 I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I lov om rettens pleje, jf. lovbekendtgørelse nr. 752 af 15. august 1996  

 som ændret ved § 2 i lov nr. 1201 af 27. december 1996, foretages følgende  

 ændringer:
 1. I § 4, stk. 2 , ændres »45« til:  

 »52«, og »22« ændres til: »35«.
§ 4. - - - Stk. 2. Østre Landsret, der har sit sæde i København, består af en  

 præsident og 45 andre landsdommere; Vestre Landsret, der har sit sæde i  

 Viborg, består af en præsident og 22 andre landsdommere.' 2. I § 16 a, stk. 1, 3. pkt. , indsættes efter  

 »Svendborg,»: »Haderslev,».
§ 16 a.
Retten i Randers består af 4 dommere.
Retten på  

 Frederiksberg samt retterne i Lyngby, Ballerup, Esbjerg, Horsens og Herning  

 består af 3 dommere.
Retterne i Gentofte, Gladsaxe, Tåstrup, Hørsholm,  

 Slagelse, Svendborg, Kolding og Skanderborg består af to dommere.
 Stk. 2. De i stk. 1 nævnte retter dels i afdelinger, som hver  

 beklædes af en enkelt dommer.
Stk. 3. Ved de i stk. 1 nævnte retter varetages rettens  

 administration af den dommer, der er udnævnt hertil.
Almindelige regler om  

 forretningernes fordeling mellem afdelingerne fastsættes af den  

 administrerende dommer med Justitsministeriets godkendelse.
Sagernes  

 fordeling mellem dommerne bestemmes af den administrerende dommer efter  

 forhandling med det eller de øvrige medlemmer af retten.
3. I § 17, stk. 1 , udgår: »Haderslev,» § 17. Der ansættes to dommere ved retterne i Glostrup, Helsingør,  

 Hillerød, Frederikssund, Holbæk, Næstved, Haderslev, Sønderborg, Vejle,  

 Fredericia, Silkeborg, Viborg, Frederikshavn og Hjørring.
 Stk. 2. Almindelige regler om forretningernes fordeling mellem  

 dommere ved de i stk. 1 nævnte retter fastsættes af justitsministeren, jf.  

 dog stk. 3.
Stk. 3. Ved første ledighed i en af dommerstillingerne ved de i  

 stk. 1 nævnte retter skal der ske udnævnelse i stillingen med forbehold om  

 senere indførelse af administrationsordning.
Ved ledighed i den anden  

 stilling indføres administrationsordning ved den pågældende ret, og en af  

 dommerne udnævnes til administrerende dommer. § 16 a, stk. 3, 2. og 3. pkt.,  

 finder i så fald tilsvarende anvendelse.
Stk. 4. - - - 4. I § 41, stk. 5 , ændres »§ 219«, til: »§  

 219 a«.
§ 41. - - - Stk. 2-4. - - - Stk. 5. Den en domfældt i medfør af § 219 tilkommende adgang til  

 at få udskrift af den over ham afsagte dom berøres ikke af bestemmelserne i  

 nærværende paragraf.
Stk. 6-7. - - - 5. I § 126 indsættes efter stk. 2 :
»Stk. 3 . En advokat skal medvirke til, at en fuldmægtig, der  

 er autoriseret hos advokaten, kan deltage i den teoretiske efteruddannelse,  

 som er fastsat i medfør af § 119, stk. 6. Advokaten skal endvidere afholde  

 udgifterne til efteruddannelsen.« Stk. 3 bliver herefter stk. 4.
§ 126. En advokat skal udvise en adfærd, der stemmer med god  

 advokatskik.
Advokaten skal herunder udføre sit hverv grundigt,  

 samvittighedsfuldt og i overensstemmelse med, hvad berettigede hensyn til  

 klienternes tarv tilsiger.
Sagerne skal fremmes med fornøden hurtighed.
 Stk. 2. En advokat må ikke kræve højere vederlag for sit arbejde,  

 end hvad der kan anses for rimeligt.
 Stk. 3. En advokat må ikke uden for sin advokatvirksomhed i  

 forretningsforhold eller i andre forhold af økonomisk art udvise en adfærd,  

 der er uværdig for en advokat.
 6. § 165, stk. 2 , affattes således:
»Stk. 2. I sager, der behandles af retten, afholdes  

 vederlaget for forkyndelse af statskassen.
I øvrigt betales vederlaget af  

 den, der begærer forkyndelsen foretaget.« § 165. - - - Stk. 2. I sager, der behandles af retten, afholdes vederlaget for  

 forkyndelse af statskassen bortset fra forkyndelse af de domme, der omhandles  

 i § 219, stk. 4. Skal vederlaget ikke afholdes af statskassen, betales det af  

 den, der begærer forkyndelsen foretaget.
Stk. 3. - - - 7. § 219 affattes således:
»§ 219. Rettens afgørelse i en borgerlig sag træffes snarest  

 muligt, efter at den pågældende forhandling er til ende.
Ved sagens optagelse  

 til dom eller kendelse, skal retten tilkendegive, hvornår dommen eller  

 kendelsen vil blive afsagt.
Domme og kendelser i sager, der behandles ved  

 byret, skal afsiges inden 6 uger efter optagelsen til dom eller kendelse.
Stk. 2. Såfremt særlige omstændigheder gør det påkrævet, kan  

 retten beslutte at fravige de i stk. 1 nævnte frister.
I beslutningen skal  

 anføres de omstændigheder, der bevirker, at fristen ikke kan overholdes.  

 Beslutningen kan ikke kæres.
 Stk. 3. Afsigelsen af en dom foregår ved, at domsslutningen efter  

 at hele dommen er skriftligt udarbejdet, oplæses i et retsmøde.
 8. Efter § 219 indsættes:
»§ 219 a.
Rettens afgørelse i straffesager træffes snarest  

 muligt, efter at den pågældende forhandling er til ende.
Kan afsigelsen ikke  

 finde sted samme dag, skal dom eller kendelse dog afsiges senest inden en uge  

 og, hvor nævninge har medvirket, senest dagen efter.
 Stk. 2. Afsigelsen af en dom foregår ved, at domsslutningen  

 oplæses i et retsmøde.
 Stk. 3. Hvis tiltalte er fængslet, bør han bringes til stede ved  

 dommens afsigelse.
Stk. 4. Er tiltalte ikke til stede ved afsigelsen, meddeler  

 anklagemyndigheden ham udskrift af dommen.
Udskriften af en fældende dom skal  

 forkyndes, medmindre tiltalte er gjort bekendt med tidspunktet for  

 domsafsigelsen, eller sagen er afgjort i medfør af § 934. Udskriften af  

 dommen skal altid forkyndes, hvis sagen i medfør af § 847, stk. 3, nr. 1-5,  

 er fremmet i tiltaltes fravær.
Tiltalte vejledes om retsmidlerne mod  

 afgørelsen.
Vejledningen gives ved afsigelsen, hvis tiltalte er til stede, og  

 ellers ved den efterfølgende meddelelse.
Er borgerligt krav forfulgt under  

 sagen, finder reglen i § 219, stk. 1, 2. pkt., tilsvarende anvendelse.« § 219. Rettens afgørelse træffes snarest muligt, efter at den  

 pågældende forhandling er til ende.
Kan i en straffesag afsigelsen ikke finde  

 sted samme dag, skal dog dom afsiges senest inden en uge og, hvor nævninger  

 har medvirket senest dagen efter.
Det sidste gælder også om kendelser i  

 straffesager.
 Stk. 2. Afsigelsen af en dom foregår ved, at domsslutningen, efter  

 at hele dommen er skriftligt udarbejdet, oplæses i et retsmøde.
Stk. 3. Dersom det ikke ved optagelsen af en borgerlig sag  

 tilkendegives, når dommen eller kendelsen vil blive afsagt, skal parterne og  

 efter omstændighederne vidner og syns- eller skønsmænd tilsiges til at høre  

 den afsagt.
Er den pågældende ikke således sat i kendskab om afsigelsestiden,  

 regnes for hans vedkommende de ellers fra afsigelsen løbende processuelle  

 frister først fra dommens eller kendelsens forkyndelse for ham.
 Stk. 4. Har retten bestemt, at forkyndelse af stævningen ikke skal  

 ske, og er sagsøgte dømt efter § 354, stk. 3, eller efter § 354, stk. 6, uden  

 at have indleveret svarskrift, regnes de i stk. 3 nævnte frister for  

 sagsøgtes vedkommende fra afgørelsens forkyndelse for ham.
 Stk. 5. I straffesager bør tiltalte, hvis han er fængslet, bringes  

 til stede ved dommens afsigelse.
Stk. 6 Er tiltalte ikke til stede ved afsigelsen, meddeler  

 anklagemyndigheden ham udskrift af dommen.
Udskriften af en fældende dom skal  

 forkyndes, medmindre tiltalte er gjort bekendt med tidspunktet for  

 domsafsigelsen eller sagen er afgjort i medfør af § 934. Udskriften af dommen  

 skal altid forkyndes, hvis sagen i medfør af § 847, stk. 3, nr. 1-5, er  

 fremmet i tiltaltes fravær.
Tiltalte vejledes om retsmidlerne mod afgørelsen.  

 Vejledningen gives ved afsigelsen, hvis tiltalte er til stede, og ellers ved  

 den efterfølgende meddelelse.
Er borgerligt krav forfulgt under sagen, finder  

 reglen i stk. 3 tilsvarende anvendelse.
 9. § 312, stk. 2, 4. pkt. , ophæves.
 § 312. Den tabende part er pligtig at erstatte modparten de ham  

 ved retssagen påførte udgifter, for så vidt parterne ikke selv har truffet en  

 anden overenskomst, eller retten i særlige omstændigheder finder skellig  

 grund til at gøre afvigelse fra denne regel.
Stk. 2. Udgifter, der ikke har været fornødne for sagens  

 forsvarlige udførelse, erstattes ikke.
Hvilke udgifter der i det givne  

 tilfælde har været fornødne, afgør retten efter sit skøn.
Udgifter til  

 anvendelse af retsstenografer erstattes, når anvendelse efter rettens skøn i  

 den foreliggende sag har været velbegrundet.
Udgifter til forkyndelse af de  

 afgørelser, der er nævnt i § 219, stk. 4, erstattes ikke, medmindre det må  

 antages, at sagsøgte har forsøgt at unddrage sig forkyndelsen. - - - Stk. 3-5. - - - 10. I § 345, 1. pkt. , ændres »hensigtsmæssigt'til:  

 »påkrævet«.
§ 345. Retten kan udsætte behandlingen af en sag, når dette findes  

 hensigtsmæssigt, herunder for at afvente en administrativ eller retlig  

 afgørelse, der vil kunne få indflydelse på sagens udfald.
Retten underretter  

 snarest alle vedkommende om udsættelsen.
 11. § 348, stk. 2, nr. 4 , affattes således:
»4) en udførlig fremstilling af de faktiske omstændigheder, hvorpå  

 påstanden støttes, og« 12. § 348, stk. 4, ophæves, og i stk. 5, der bliver  

 stk. 4, udgår: »og stk. 4«.
 § 348. Sag anlægges ved indlevering af stævning til retten.
 Stk. 2. Stævningen skal indeholde:
1) parternes navn og adresse, herunder angivelse af en postadresse i  

 Danmark, hvortil meddelelser til sagsøgeren vedrørende sagen kan sendes, og  

 hvor forkyndelse kan ske, 2) angivelse af den ret, ved hvilken sagen anlægges, 3) sagsøgerens påstand, 4) en kort fremstilling af de kendsgerninger, hvorpå påstanden støttes, og 5) angivelse af de dokumenter, som sagsøgeren agter at påberåbe sig.
 Stk. 3. Med stævningen skal indleveres:
1) genparter af denne 2) genparter af de dokumenter, som sagsøgeren agter at påberåbe sig, for  

 så vidt de er i hans besiddelse, og 3) kuvert med sagsøgtes navn og adresse som modtagerbetegnelse og rettens  

 navn og adresse som afsenderbetegnelse.
Stk. 4. Der skal indleveres ny kuvert som nævnt i stk. 3, nr. 3,  

 hvis retten har truffet bestemmelse efter § 350, stk. 2, og sagen begæres  

 foretaget på ny.
Dette gælder dog ikke, når sagsøgte har angivet adresse i  

 henhold til § 351, stk. 3.
Stk. 5. - - - 13. § 349, stk. 1, 2. pkt., affattes således:
»Det samme gælder, hvis der ikke indleveres genparter m.v. som  

 fastsat i § 348, stk. 3, eller det indleverede ikke opfylder de krav, som  

 fastsættes efter § 348, stk. 4.« § 349. Opfylder stævningen ikke kravene i § 348, stk. 2, nr. 1-4,  

 og er den herefter uegnet til at danne grundlag for sagens behandling,  

 afvises sagen ved en beslutning, der meddeles sagsøgeren.
Det samme gælder,  

 hvis der ikke indleveres genparter m.v. som fastsat i § 348, stk. 3 og 4,  

 eller det indleverede ikke opfylder de krav, som fastsættes efter § 348, stk.  

 5. . . .
Stk. 2. - - - 14. § 350, stk. 2 , ophæves.
 Stk. 3 bliver herefter stk. 2.
§ 350. - - - Stk. 2. Retten kan bestemme, at stævningen ikke skal forkyndes.
I  

 så fald sender retten genparter som nævnt i § 348, stk. 3, nr. 1 og 2, til  

 sagsøgtes adresse som opgivet af sagsøgeren.
Vejledning som nævnt i stk. 1  

 vedlægges.
Stk. 3. - - - 15. § 351, stk. 1 , affattes således:
»Retten indkalder parterne til et møde med et varsel, der i  

 almindelighed skal være på mindst 2 uger fra forkyndelsen.« § 351. Retten indkalder parterne til et møde med et varsel, der i  

 almindelighed skal være mindst 2 uger.
Varslet regnes fra forkyndelsen eller  

 tidspunktet for afsendelse i henhold til § 350, stk. 2.
Stk. 2-6. - - - 16. § 352, stk. 1, 3. og 4. pkt. , ophæves og i stedet  

 indsættes:
»Fristen, der regnes fra pålæggets forkyndelse, kan efter anmodning  

 forlænges.« § 352. Retten kan undlade at indkalde til det i § 351 nævnte møde.  

 Retten pålægger i så fald sagsøgte at indlevere svarskrift til retten inden  

 en frist, der i almindelighed skal være på mindst 2 uger.
Fristen regnes fra  

 pålæggets forkyndelse eller afsendelse.
Fristen kan efter anmodning  

 forlænges.
Stk. 2. - - - 17. § 353 affattes således:
»§ 353. Retten kan bestemme, at yderligere processkrifter  

 skal udveksles og kan pålægge en part at indlevere et processkrift inden en  

 af retten fastsat frist.
Såfremt et processkrift ikke indgives rettidigt,  

 finder bestemmelserne i § 360, stk. 1-3 og 6, tilsvarende anvendelse.« § 353. Retten kan bestemme, at yderligere processkrifter skal  

 udveksles.
Undlader en part at afgive et yderligere processkrift i  

 overensstemmelse med rettens bestemmelse, slutter retten den skriftlige  

 forberedelse.
 18. § 354, stk. 5, 2. pkt., ophæves.
 19. I § 354, stk. 6, sidste pkt. , ændres »§ 219,  

 stk. 2 og 3,» til: »§ 219, stk. 1, 2. pkt., og stk. 3,».
 20. I § 354, stk. 7, 1. pkt. , indsættes efter »Retten  

 kan«: »undtagelsesvis«.
§ 354. - - - Stk. 2-4. - - - Stk. 5. Dom efter stk. 3 og 4 kan udfærdiges ved påtegning på  

 stævningen.
De i § 219, stk. 4 nævnte domme skal indeholde bemærkning om, at  

 retten har truffet bestemmelse i henhold til § 350, stk. 2.
Stk. 6. Har retten truffet bestemmelse om forberedelse efter §  

 352, finder bestemmelserne i stk. 3 og 5 tilsvarende anvendelse, hvis  

 sagsøgte ikke rettidigt indleverer svarskrift til retten, hvis svarskriftet  

 er mangelfuldt, eller hvis svarskriftet ikke er ledsaget af de nødvendige  

 dokumenter, jf. § 352, stk. 2. Retten kan i stedet for straks at træffe  

 afgørelse i sagen, indkalde parterne til et møde.
Bestemmelserne i § 29, stk.  

 7, og § 219, stk. 2 og 3, gælder ikke om domme, der afsiges i henhold til  

 dette stykke.
Stk. 7. Retten kan undlade at tillægge en parts udeblivelse eller  

 de forhold, som efter de foranstående bestemmelser sidestilles med  

 udeblivelse, virkning efter denne paragraf.
Der tages herved navnlig hensyn  

 til, om udeblivelsen må antages at skyldes lovligt forfald, om der i øvrigt  

 må antages at foreligge undskyldende omstændigheder, eller om modparten  

 ønsker sagen udsat.
Træffer retten beslutning om udsættelse af sagen, kan  

 sagsøgeren forkynde et processkrift for sagsøgte med det i § 351, stk. 1,  

 nævnte varsel, hvorved han ændrer sine påstande eller anbringender i forhold  

 til stævningen.
 21. § 355, stk. 1 , affattes således:
»Retten bør indkalde parterne til et særligt forberedende møde,  

 medmindre retten finder det overflødigt.« 22. I § 355, stk. 4, indsættes som 3. pkt.:
 »I det forberedende møde skal retten endvidere efter drøftelse med  

 parterne så vidt muligt fastlægge sagens videre forløb, herunder tidsrammerne  

 for eventuel yderligere forberedelse«.
 § 355. Retten kan indkalde parterne til et særligt forberedende  

 møde.
Stk. 2-3. - - - Stk. 4. I det forberedende møde bringes parternes stilling til  

 sagens faktiske og retlige omstændigheder så vidt muligt på det rene, og det  

 søges herunder klargjort, hvilke omstændigheder der ikke bestrides, og hvilke  

 der skal være genstand for bevisførelse.
Parterne skal tillige oplyse, på  

 hvilken måde bevis agtes ført.
 23. Efter § 356 indsættes:
» § 356 a . Retten kan bestemme, at parterne inden en af  

 retten fastsat frist før domsforhandlingen til retten skal indlevere et  

 endeligt påstandsdokument.
Påstandsdokumentet skal indeholde partens påstande  

 og anbringender og en angivelse af de dokumenter, som parten vil påberåbe  

 sig, og de beviser, som agtes ført under domsforhandlingen.
Genpart af  

 påstandsdokumentet skal samtidig tilsendes modparten.
 Stk. 2. Såfremt påstandsdokumentet ikke indleveres rettidigt,  

 finder bestemmelserne i § 360, stk. 1-3 og 6, tilsvarende anvendelse.
Stk. 3 . Udvidelse af de påstande, der fremgår af  

 påstandsdokumentet, eller fremsættelse af anbringender eller førelse af  

 beviser, som ikke er angivet i påstandsdokumentet, kan ikke ske, medmindre  

 retten tillader det.
Sådan tilladelse kan meddeles, såfremt betingelserne i §  

 363, stk. 1, er opfyldt.
 24. I § 357 indsættes som stk. 3:
»Stk. 3 . Retten kan, uanset at modparten ikke har nægtet at  

 samtykke, jf. stk. 1, modsætte sig udvidelse af påstande, fremsættelse af nye  

 anbringender og førelse af nye beviser eller fremsættelse af  

 formalitetsindsigelser, som ikke er fremsat rettidigt efter stk. 2.« § 357. Ønsker en part at udvide de påstande, han har fremsat under  

 sagens forberedelse, eller at fremsætte anbringender, der ikke er anført  

 under forberedelsen, eller at føre beviser, som ikke er angivet under  

 forberedelsen, skal han give retten og modparten meddelelse herom.
Vil  

 modparten ikke give samtykke til udvidelsen af påstandene eller fremsættelsen  

 af de nye anbringender, eller vil han modsætte sig den ønskede bevisførelse,  

 må han inden en uge efter at have modtaget meddelelsen give retten og den  

 anden part underretning herom, hvorefter retten træffer afgørelse, jf. § 363.
 Stk. 2. Formalitetsindsigelser, der kan frafaldes, skal fremsættes  

 i svarskriftet eller, hvis sagen ikke forberedes skriftligt, i det 1.  

 retsmøde under forberedelsen. Ønsker sagsøgte senere at fremsætte sådanne  

 indsigelser, finder bestemmelsen i stk. 1 tilsvarende anvendelse.
 25. I § 360, stk. 5, sidste pkt. , indsættes efter  

 »imødekommet«: », medmindre retten træffer afgørelse efter §  

 357, stk. 3«.
§ 360. - - - Stk. 2-4. - - - Stk. 5. Bestemmelsen i stk. 4 gælder ikke, hvor forberedelsen  

 genoptages, for at retten kan træffe afgørelse efter § 357, stk. 1, 2. pkt.  

 Udebliver under en sådan genoptagelse den part, der ønsker at ændre sine  

 påstande eller at fremsætte anbringender eller at føre bevis, anses hans  

 ønske for bortfaldet.
Giver han møde, og udebliver modparten, anses hans  

 ønske for imødekommet.
Stk. 6. - - - 26. § 363, stk. 1, nr. 1, affattes således:
 »1) det af særlige grunde må anses for undskyldeligt, at ændringen af  

 påstanden eller fremsættelsen af nye anbringender ikke er sket inden  

 domsforhandlingen, eller«.
§ 363. Udvidelse af de påstande, der er fremsat inden  

 domsforhandlingen, såvel som fremsættelse af anbringender, der ikke er anført  

 inden domsforhandlingen kan ikke ske mod modpartens protest, medmindre retten  

 meddeler tilladelse hertil.
Sådan tilladelse kan meddeles, når:
1) det må anses for undskyldeligt, at ændringen af påstanden eller  

 fremsættelsen af de nye anbringender ikke er sket inden domsforhandlingen,  

 eller 2) modparten har tilstrækkelig mulighed for at varetage sine interesser  

 uden udsættelse af domsforhandlingen, eller 3) nægtelse af tilladelse vil kunne medføre et uforholdsmæssigt tab for  

 parten.
 27. I § 372, stk. 1, 2. pkt. , ændres »§ 219, stk.  

 3,» til »§ 219«.
§ 372. Ankefristen er 4 uger ved anke fra byret til landsret og 8  

 uger ved anke fra landsret og fra Sø- og Handelsretten i København til  

 Højesteret.
Fristen regnes fra dommens afsigelse, jf. § 219, stk. 3.
Stk. 2-3. - - - 28. I § 378 indsættes som stk. 2:
»Stk. 2. Retten kan pålægge en part at indlevere et  

 processkrift inden en af retten fastsat frist.
Såfremt et processkrift ikke  

 indleveres rettidigt, finder reglerne i § 386 tilsvarende anvendelse.« Stk. 2 bliver herefter stk. 3.
§ 378. Retten bestemmer, om forberedelsen af anken skal fortsætte  

 ved udveksling af yderligere processkrifter eller afholdelse af retsmøder,  

 eller om forberedelsen skal sluttes og sagen straks berammes til  

 domsforhandling.
Bestemmelserne i § 376, stk. 3 og 4, finder tilsvarende  

 anvendelse med hensyn til indlevering af yderligere processkrifter.
De trufne  

 bestemmelser kan senere ændres.
Stk. 2. - - - 29. § 379, 2. pkt. , ophæves.
§ 379. Efter at ankestævningen er forkyndt for indstævnte, kan  

 appellanten ikke hæve sagen, såfremt indstævnte rettidigt, jf. § 375,  

 fremsætter anden påstand end stadfæstelse og ønsker sagen fremmet.
Det samme  

 gælder, hvis indstævnte ændrer en oprindelig fremsat påstand om stadfæstelse  

 inden 2 uger efter, at han har fået meddelelse fra retten om, at appellanten  

 har fremsat anmodning om, at sagen hæves.
 30. § 382, stk. 1 , affattes således:
»Påstande, som har været gjort gældende i foregående instans, men  

 ikke er fremsat i ankestævningen eller i et rettidigt afgivet svarskrift, jf.  

 § 375, og som heller ikke er omfattet af § 377, kan retten nægte fremsat,  

 såfremt påstanden burde have været fremsat tidligere under anken.« § 382. Påstande, som har været gjort gældende i foregående  

 instans, men ikke er fremsat under forberedelsen og heller ikke er omfattet  

 af § 377, kan retten nægte fremsat, såfremt anmodning herom burde have været  

 fremsat tidligere under anken.
Stk. 2. - - - 31. § 383, stk. 3 , affattes således:
»Stk. 3. Er påstande, som ikke har været gjort gældende i  

 foregående instans, ikke fremsat i ankestævningen eller i et rettidigt  

 afgivet svarskrift, jf. § 375, kan retten, selv om modparten ikke  

 protesterer, nægte fremsættelsen, såfremt de burde have været fremsat  

 tidligere under anken.
Det samme gælder anbringender, som ikke har været  

 gjort gældende i foregående instans, og som ikke er fremsat under  

 forberedelsen af anken.« § 383. Påstande og anbringender, som ikke har været gjort gældende  

 i foregående instans, kan, hvis modparten protesterer, kun tages i  

 betragtning med rettens tilladelse.
Stk. 2. Retten kan meddele tilladelse efter stk. 1, såfremt det  

 anses for undskyldeligt, at de pågældende påstande og anbringender ikke  

 tidligere er fremsat, eller der er grund til at antage, at nægtelse af  

 tilladelse vil medføre et uforholdsmæssigt tab for parten.
Ved anke til  

 landsret kan tilladelse tillige meddeles, hvis modparten har tilstrækkelig  

 mulighed for at varetage sine interesser.
 Stk. 3. Er påstande og anbringender, som ikke har været gjort  

 gældende i foregående instans, ikke fremsat under forberedelsen af anken, kan  

 retten, selv om modparten ikke protesterer, nægte fremsættelsen, såfremt de  

 burde have været fremsat tidligere under anken.
 32. I § 394, stk. 1 , ændres »§ 219, stk. 3,»  

 til: »§ 219«.
 § 394. Kærefristen, der regnes fra den dag, afgørelsen er truffet,  

 er 2 uger, jf. § 219, stk. 3.
Stk. 2. - - - 33. § 488, stk. 2, 2. pkt. , ophæves.
§ 488. - - - Stk. 2. Ved fremsættelse af anmodning i henhold til § 478, stk. 1,  

 nr. 1- 3, skal udskrift af afgørelsen, forliget, bevillingen, statsamtets  

 afgørelse eller den godkendte aftale indleveres til fogedretten.
Anmodning  

 vedrørende de i § 219, stk. 4, nævnte domme skal desuden være ledsaget af  

 bevis for, at dommen er forkyndt for skyldneren. - - - Stk. 3. - - - 34. I § 586, stk. 1 , ændres »jf. dog § 219, stk.  

 3« til: »jf. § 219«.
 »§ 586. Kære skal ske inden 4 uger efter, at forretningen er  

 foretaget, eller, hvis forretningen ikke foretages, inden 4 uger efter den  

 afgørelse, som kæres, jf. dog § 219, stk. 3.
Stk. 2-4. - - - 35. I § 963, stk. 3, litra a, ændres »§ 219, stk.  

 6,» til: »§ 219 a, stk. 4,».
§ 963. - - - Stk. 2. - - - Stk. 3. I øvrigt bliver reglerne i §§ 941-942 og 946-951 i det  

 hele at anvende med de lempelser, som følger af forholdets forskelligheder,  

 samt med følgende nærmere bestemmelser:
a) Fristen for anke regnes fra dommens afsigelse eller, hvis forkyndelse  

 af dommen er påbudt, jf. § 219, stk. 6, fra forkyndelsen.
Hvis sagen er  

 afgjort i medfør af § 934 og tiltalte ikke var til stede eller gjort bekendt  

 med tidspunktet for dommens afsigelse, regnes fristen dog fra den dag,  

 anklagemyndigheden har sendt tiltalte udskrift af dommen.
b) - - - c) - - - Bilag 2 Menneskerettighedskonventionens krav til domstolenes sagsbehandlingstid 1. Indledning En stor del af de klagesager, der indbringes for Den Europæiske  

 Menneskerettighedskommission (herefter Kommissionen), vedrører påståede  

 krænkelser af artikel 6, stk. 1, i Den Europæiske  

 Menneskerettighedskonvention (herefter EMRK). Efter artikel 6 har enhver ret  

 til en retfærdig rettergang inden en rimelig frist (reasonable time). En  

 medlemsstat krænker således EMRK, såfremt de nationale domstoles  

 sagsbehandlingstid for civile sager eller straffesager bliver for lang.
Af de domme, der indtil videre er afsagt af Den europæiske  

 Menneskerettighedsdomstol (herefter Domstolen), vedrører ca. 30 pct. helt  

 eller delvis for lang sagsbehandlingstid (se note 1 sidst i notatet), og  

 tallet er højere for så vidt angår Kommissionen og Ministerkommiteen.
Af de  

 danske klagesager, der for tiden verserer for Kommissionen, vedrører 6 ud af  

 7 sager for lang sagsbehandlingstid ved danske domstole (2). Uanset at disse  

 sager for menneskerettighedsorganerne fordeler sig forskelligt på de enkelte  

 medlemslande, synes det generelt at være et problem for Europarådets  

 medlemslande, herunder også Danmark, at sagsbehandlingstiden ved de nationale  

 domstole ofte er for lang.
 Når sagsbehandlingstiden er blevet for lang, har nationale domstole efter  

 konventionspraksis imidlertid en vis mulighed for at rette op på den skete  

 krænkelse, hvad enten sagen er under behandling eller er afsluttet.
 I det følgende redegøres kort for konventionens krav om ret til retfærdig  

 rettergang inden en rimelig frist, herunder konventionsorganernes praksis  

 (afsnit 2). Derudover redegøres for nationale dommeres pligt til ex officio  

 at påse, at behandlingen af retssager fremmes med den fornødne hurtighed  

 (afsnit 3). Endvidere beskrives praksis om fortabelse af offerstatus (afsnit  

 4). Endelig redegøres for nationale domstoles mulighed for at medvirke til at  

 råde bod på skete krænkelser, således at eventuelle klagesager ikke længere  

 vil kunne behandles af konventionsorganerne (afsnit 5).
2. Artikel 6, stk. 1, i EMRK Efter artikel 6, stk. 1, i EMRK har enhver ret til en retfærdig rettergang  

 inden en rimelig frist (reasonable time), når der skal træffes afgørelse  

 enten i en strid om hans borgerlige rettigheder og forpligtelser eller  

 angående en mod ham rettet anklage for en forbrydelse.
Ved vurderingen af, om der foreligger en krænkelse af bestemmelsen,  

 fastlægger konventionsorganerne først den periode, der er relevant for  

 bedømmelsen.
Det vil sige: hvornår sagsbehandlingen startede og sluttede  

 (afsnit 2.1). Herefter vurderes det, om denne periode - i lyset af de  

 kriterier, der er udviklet i konventionsorganernes praksis - kan anses for at  

 være en rimelig frist (afsnit 2.2).
2.1. I civile sager begynder den relevante periode som  

 udgangspunkt at løbe fra tidspunktet for sagsanlægget (3). I visse tilfælde  

 kan en administrativ sagsbehandling være en nødvendig forudsætning for et  

 efterfølgende civilt søgsmål.
I sådanne tilfælde kan fristen begynde at løbe  

 allerede fra den forudgående administrative sagsbehandling, herunder  

 fremsættelsen af et krav over for det offentlige (4).
I straffesager begynder den relevante periode at løbe fra det tidspunkt,  

 hvor vedkommende »is charged« (5). Der er tale om et selvstændigt  

 konventionsbegreb, der efter praksis kan defineres som en officiel  

 tilkendegivelse eller meddelelse fra en dertil kompetent myndighed overfor et  

 individ, der indeholder en påstand eller beskyldning om, at vedkommende har  

 begået en kriminel handling eller undladelse.
I visse tilfælde kan begrebet  

 endvidere omfatte andre foranstaltninger, der på anden måde indeholder en  

 sådan beskyldning og på lignende måde påvirker den mistænktes situation i en  

 ikke ubetydelig grad (6). I forhold til dansk ret vil fristen således i hvert  

 fald begynde at løbe fra det tidspunkt, hvor der rejses tiltale mod en  

 person, men meget vel fra et tidligere tidspunkt.
Fristen vil således  

 almindeligvis begynde at løbe fra det tidspunkt, hvor der rejses sigtelse mod  

 en person.
Hvis en person anholdes, fængsles og efterfølgende tiltales, vil  

 fristen skulle regnes fra anholdelsestidspunktet (7).
Hvad enten der er tale om civile sager eller straffesager, anses den  

 relevante periode som udgangspunkt for at slutte på det tidspunkt, hvor den  

 (sidste) retlige afgørelse er endelig (8). Dette vil eksempelvis være  

 tidspunktet for afsigelse af dom i ankeinstansen.
Hvis der efter endelig dom  

 indgives ansøgning om procesbevilling til at anke eller kære, vil den tid der  

 medgår, inden et afslag meddeles, skulle medregnes (9). I mange klagesager om  

 for lang sagsbehandlingstid ved de danske domstole vil den for bedømmelsen af  

 artikel 6 relevante periode endnu ikke være afsluttet, jf. dog nedenfor under  

 afsnit 5.2. Der vil således kunne opstå tilfælde, hvor en domstol behandler  

 en sag, der har været under behandling i så lang tid, at det kan give  

 anledning til tvivl, om den foreløbige sagsbehandlingstid er forenelig med  

 konventionens krav (10).
2.2. Ved vurderingen af, om en sagsbehandlingstid er i  

 overensstemmelse med kravet om retten til en afgørelse inden en rimelig frist  

 (reasonable time), foretager konventionsorganerne en helt konkret vurdering  

 af hver enkelt sag.
Det er ikke muligt at fastsætte nogen absolut  

 grænse for, hvor lang - eller kort - en sagsbehandlingstid må være.  

 Konventionsorganerne har imidlertid i praksis udviklet nogle kriterier, der  

 indgår ved vurderingen af, om kravet om »rimelig frist« er  

 overholdt (11).
Ved vurderingen af, om en »rimelig frist« er overskredet, lægges  

 der vægt på sagens kompleksitet.
En kompliceret sag kan begrunde en  

 længere sagsbehandlingstid.
Ved en sags kompleksitet forstås en sags  

 faktiske, retlige og processuelle problemer.
Derudover lægges der vægt på sagens betydning for den person, der  

 har indgivet klage til Kommissionen.
Visse sagstyper kan således  

 nødvendiggøre en særlig hurtig behandling.
Nogle sagstyper kræver, at de  

 nationale myndigheder udviser særlig omhu.
Som eksempel på sådanne sager kan  

 nævnes forældres søgsmål vedrørende børn anbragt uden for hjemmet eller  

 uhelbredeligt syge personers erstatningssøgsmål.
Ved vurderingen lægges endvidere vægt på parternes adfærd.
I civile  

 sager vil dette navnlig omfatte sagsøger og sagsøgte, mens det i straffesager  

 navnlig omfatter tiltalte og anklagemyndigheden.
 Den adfærd, der udvises af offentlige myndigheder, der optræder som parter  

 i civile sager, og anklagemyndigheden i straffesager, indgår mest naturligt  

 ved vurderingen af det fjerde moment, nemlig de kompetente myndigheders  

 adfærd.
De kompetente myndigheders adfærd omfatter navnlig en vurdering af de  

 judicielle myndigheder og andre myndigheder, der er involveret i processen,  

 herunder anklagemyndigheden og en offentlig myndighed, der er part i en civil  

 sag.
De kompetente myndigheder kan ligeledes omfatte regering og lovgiver.  

 Som eksempel på offentlige myndigheder, der er involverede i processen, kan  

 nævnes offentlige myndigheder, der inddrages i form af høring m.m.  

 Retslægerådets eller Kriminalforsorgens sagsbehandling vil derfor også kunne  

 indgå i vurderingen, hvis der foretages høring af disse i forbindelse med en  

 straffesag.
Ved vurderingen af de kompetente myndigheders adfærd foretages en  

 vurdering af de enkelte stadier af sagsbehandlingen.
Som eksempel på sådanne  

 perioder kan nævnes perioden forud for sagsanlæg, herunder politiets  

 efterforskning, berammelsestider, sagsforberedelsen, udsættelser, den tid der  

 medgår til udarbejdelse af rettens afgørelse m.m.
Der vil navnlig blive  

 lagt vægt på, om der er såkaldte »døde perioder«, d.v.s.  

 perioder, hvor der ikke foreligger nogen forklaring på, hvad der er foregået.
Ud over at foretage en vurdering af sagens kompleksitet, sagens betydning,  

 parternes adfærd og de kompetente myndigheders adfærd foretages en samlet  

 vurdering af hele processen.
Der foreligger ikke en krænkelse efter  

 artikel 6, blot fordi en sag er forsinket, og denne forsinkelse kunne være  

 undgået og kan henregnes til staten.
Det er alle sagens omstændigheder, der  

 også ud fra en samlet vurdering skal være tilstrækkelig alvorlige.
I sager om for lang sagsbehandlingstid ved domstolene er det staten, der  

 har forklaringsbyrden.
Det er afgørende, om forsinkelsen kan tilskrives  

 staten, idet kun sådanne forsinkelser kan føre til, at konventionsorganerne  

 finder, at kravet om en »rimelig frist« ikke er overholdt (12).
3. Dommerens pligter ex officio Efter konventionspraksis har de nationale domstole en selvstændig pligt  

 til at sikre, at sager fremmes med den fornødne hurtighed.
Uanset at den  

 danske retspleje i civile sager bygger på et forhandlingsprincip, har  

 domstolene således en selvstændig pligt til ex officio at påse, at enhver sag  

 fremmes med den fornødne hurtighed.
 Parternes handlemåde fritager ikke nationale domstole fra pligten til at  

 sikre en sagsbehandling inden en »rimelig frist« (13). Uanset om  

 den anden part tiltræder en begæring om udsættelse eller blot undlader at  

 protestere, vil domstolene have en selvstændig pligt til at sikre, at sagen  

 fremmes med fornøden hurtighed (14). Denne selvstændige pligt kan indebære,  

 at det kan være nødvendigt i visse tilfælde at nægte at udsætte en sag (15).
 I denne forbindelse skal man være opmærksom på, at ressourcemangel ved  

 domstolene, herunder behovet for flere dommere, og et stort antal sager  

ikke er forhold, der efter konventionsorganernes praksis generelt kan  

 begrunde en lempelse af konventionens krav.
I praksis er det således blevet fastslået, at konventionen pålægger  

 medlemsstaterne en pligt til at organisere deres retssystemer på en sådan  

 måde, at domstolene er i stand til at leve op til kravene i artikel 6, stk.  

 1, herunder kravet om retten til en rettergang inden en rimelig frist.
En  

 midlertidig ophobning af sager medfører imidlertid ikke ansvar for en  

 medlemsstat, forudsat at staten med den fornødne hurtighed træffer de  

 nødvendige foranstaltninger for at imødekomme en sådan ekstraordinær  

 situation (16).
 Ressourcemangel m.v. vil således almindeligvis ikke kunne fritage  

 domstolene fra deres selvstændige pligt til at medvirke til, at sagerne  

 bliver fremmet med den fornødne hurtighed.
4. Fortabelse af offerstatus Efter EMRK artikel 25, stk. 1, kan Kommissionen modtage klager fra enhver  

 person, en ikkestatslig organisation eller en gruppe af enkeltpersoner, der  

 hævder at være blevet krænket af en medlemsstat i en af de rettigheder eller  

 friheder, der er anerkendt i konventionen eller tillægsprotokollerne.
En part  

 i en civil sag eller en tiltalt i en straffesag, der ikke er afsluttet inden  

 en rimelig frist, vil derfor kunne indgive klage til Kommissionen over den  

 for lange sagsbehandlingstid.
 Det følger imidlertid af Kommissionens og Domstolens faste praksis, at en  

 klager, der har været offer for en krænkelse, under visse betingelser kan  

 miste status af offer (»victim«), når vedkommende medlemsstat råder  

 bod på den skete krænkelse.
Denne praksis skal ses i lyset af princippet om udtømmelse af nationale  

 retsmidler eller oprejsning ved de nationale myndigheder (the rule of local  

 redress). Det følger af EMRK artikel 26, at Kommissionen kun må antage en sag  

 til behandling, når alle nationale retsmidler er blevet udtømt i  

 overensstemmelse med de af folkeretten almindeligt anerkendte regler.  

 Bestemmelsen er udtryk for et princip om, at en medlemsstat skal have  

 mulighed for selv at råde bod på en krænkelse af konventionen, der måtte have  

 fundet sted.
Konventionens kontrolsystem kan således først bringes i  

 anvendelse, når en medlemsstat ikke selv råder bod på skete krænkelser.  

 Konventionen har subsidiær karakter (17).
Når vedkommende nationale myndighed udtrykkeligt eller indirekte  

 anerkender en krænkelse af konventionen og råder bod herpå, kan en person som  

 følge heraf ikke længere anses for at være offer for en krænkelse (18). I  

 sager vedrørende for lang sagsbehandlingstid kan en person således miste sin  

 status af offer, når vedkommende nationale myndighed enten udtrykkeligt eller  

 indirekte har anerkendt den påståede krænkelse af konventionen, og - om  

 nødvendigt - har rådet bod på den skete krænkelse.
Kun når disse to  

 betingelser er opfyldt, udelukker konventionens subsidiære kontrolmekanisme,  

 at klagen undergives behandling (19).
Da konventionen gælder for Danmark og således er bindende for offentlige  

 myndigheder, herunder domstolene, og da konventionen er inkorporeret i dansk  

 ret (20), er domstolene forpligtet til at medvirke til at undgå, at  

 overtrædelser af konventionen finder sted, herunder at behandingen af en  

 retssag ikke sker inden en rimelig frist.
Det må endvidere antages, at  

 domstolene i det omfang, der er mulighed herfor, bør medvirke til at råde bod  

 på skete krænkelser, jf. ovenfor om »the rule of local redress.« I det omfang, en domstol behandler en sag, der er uafsluttet, men har  

 været under behandling i så lang tid, at der må antages at foreligge en  

 krænkelse af artikel 6, stk. 1, eller i tilfælde, hvor domstolene kommer til  

 at behandle en sag vedrørende en afsluttet proces, der er i strid med  

 tidskravet i artikel 6, stk. 1 (21), må det derfor antages, at domstolene bør  

 forsøge at råde bod på den skete krænkelse i det omfang, der er mulighed  

 herfor.
 Det er som nævnt en betingelse for at kunne indgive klage til  

 Kommissionen, at vedkommende hævder at være blevet krænket, jf. artikel 25,  

 stk. 1. Såfremt en person indgiver klage til Kommissionen over en for lang  

 sagsbehandlingstid, vil klagen blive afvist efter artikel 27, stk. 2, jf.  

 artikel 25, stk. 1, såfremt der, forud for indgivelsen af klagen, er blevet  

 rådet bod på den påståede krænkelse, og de anførte betingelser er opfyldte  

 (22).
Det vil endvidere være muligt at råde bod på en sket krænkelse, efter at  

 en klage er indgivet til Kommissionen.
En person, der indgiver klage til  

 Kommissionen, skal således ikke alene være »offer« på tidspunktet  

 for klagens indgivelse, men skal bevare denne status under Kommissionens  

 efterfølgende behandling af klagesagen.
Hvis der således, efter at der er  

 indgivet klage, men inden Kommissionen har taget stilling til sagens  

 realitet, rådes bod på den skete krænkelse, og de ovenfor anførte betingelser  

 er opfyldt, vil Kommissionen slutte behandlingen af sagen (23).
 Betingelsen i artikel 25, hvorefter en klager skal være offer, er således  

 relevant under hele processen.
 De måder, hvorpå nationale domstole kan medvirke til at råde bod på en  

 sket krænkelse, vil blive gennemgået nedenfor i afsnit 5.
5. Praktiske muligheder for at råde bod på skete krænkelser 5.1. De nationale domstoles muligheder for at råde bod på krænkelser som  

 følge af for lang sagsbehandlingstid er betydelig større i straffesager end i  

 civile sager.
I civile sager er de nationale domstoles opgave navnlig at medvirke  

 til at sikre, at behandlingen af en retssag fremmes med den fornødne  

 hurtighed, således at tvisten kan blive afgjort inden for en rimelig frist.
I  

 et vist omfang kan der dog være mulighed for at medvirke til, at der rådes  

 bod på en krænkelse, når den ene part i en civil sag er en offentlig  

 myndighed, der ligeledes er pligtig at overholde konventionen.
Hvis en tvist  

 mellem en borger og en offentlig myndighed har været under behandling ved  

 domstolene i så lang tid, at der må antages at foreligge en krænkelse af  

 artikel 6, stk. 1, vil der være mulighed for, hvis der opnås forlig i sagen,  

 jf. retsplejelovens § 268, at forsøge at påvirke indholdet af forliget på en  

 sådan måde, at dette direkte eller indirekte indeholder en erkendelse af den  

 for lange sagsbehandlingstid, ligesom den erkendte krænkelse skal komme til  

 udtryk i forligets indhold.
Til illustration kan nævnes klagesag nr. 9320/81 (24), der vedrører en  

 civil sag mellem en privat person og en offentlig myndighed.
Efter at den  

 private part havde indgivet klage til Kommissionen, blev der indgået forlig  

 mellem parterne i den nationale sag, og forligets indhold var favorabelt for  

 klager, således at han opnåede en retsstilling, der var mere gunstig, end  

 klager ellers ville have haft, ligesom der var taget hensyn til den for lange  

 sagsbehandlingstid.
Dette bevirkede, at klager ikke længere kunne anses for  

 offer.
5.2. I tilfælde, hvor en person, der har været tiltalt i en  

straffesag, ender med at blive frifundet, kan der i visse tilfælde  

 blive rejst krav om erstatning efter retsplejelovens kapitel 93 a.
Hvis den  

 staffesag, der endte med frifindelse, har varet så lang tid, at  

 sagsbehandlingen må anses for at udgøre en krænkelse af artikel 6, stk. 1,  

 kan nationale domstole komme i en situation, hvor de skal tage stilling til  

 et erstatningskrav, der omfatter en proces, der har været i strid med  

 konventionens krav om en retfærdig rettergang inden en rimelig frist.
I  

 sådanne tilfælde vil domstolene have mulighed for at råde bod på den skete  

 krænkelse i forbindelse med tilkendelse af erstatning.
I en klagesag vedrørende Danmark (25) var der rejst tiltale mod en advokat  

 for blandt andet underslæb.
Advokaten blev dømt i byretten, men frifundet i  

 landsretten.
Efter frifindelsen fremsatte advokaten krav om erstatning efter  

 retsplejelovens kapitel 93 a, ligesom advokaten indgav klage til  

 Kommissionen.
Under ankebehandlingen af erstatningskravet lagde landsretten  

 ved erstatningsudmålingen blandt andet vægt på, at den tid, der var medgået  

 til sagens behandling, ikke kunne anses for forenelig med kravet om en  

 retfærdig rettergang inden en rimelig frist, ligesom der var tale om en  

 særlig alvorlig sigtelse for en advokat.
Blandt andet under henvisning hertil  

 blev erstatningen forhøjet (26). Under henvisning hertil fandt Kommissionen,  

 at der på nationalt plan var rådet tilstrækkelig bod på den påståede  

 krænkelse, og behandlingen af klagesagen blev derfor afsluttet.
 Såfremt der foreligger en krænkelse af artikel 6, stk. 1, vil danske  

 domstole derfor i sådanne tilfælde kunne råde bod på den skete krænkelse,  

 hvis domstolene i præmisserne i den dom, hvor der tages stilling til  

 erstatningskravet, udtrykkeligt eller indirekte anerkender, at der foreligger  

 en krænkelse, og lader dette indgå som et moment ved udmålingen af  

 erstatningen.
 5.3. I tilfælde, hvor der sker domfældelse af en tiltalt i en  

 straffesag, der ikke er blevet afgjort inden en rimelig frist, kan  

 nationale domstole råde bod på den skete krænkelse ved i præmisserne  

 udtrykkeligt eller indirekte at erkende, at sagsbehandlingstiden har været i  

 strid med konventionens krav, samt lade dette indgå som en formildende  

 omstændighed ved straffastsættelsen.
 Som eksempel herpå kan nævnes, at den for lange sagsbehandlingstid efter  

 omstændighederne kan føre til anvendelse af betinget straf, uanset at  

 straffen efter praksis burde være en ubetinget sanktion (27), eller at der i  

 øvrigt sker en nedsættelse af straffen (28).
 Undladelse af at udvise en domfældt i tilfælde, hvor udvisning ellers  

 ville komme på tale, vil ligeledes kunne være en måde, hvorpå der rådes bod  

 på en krænkelse (29). Undladt rettighedsfrakendelse vil endvidere  

 kunne komme på tale (30). Endelig vil man kunne forestille sig, at en  

 tiltalt, der dømmes for et strafbart forhold, helt eller delvis fritages for  

 at betale sagens omkostninger under henvisning til den for lange  

 sagsbehandlingstid (31).
 5.4. Det vil endelig kunne komme på tale at opgive  

 strafforfølgningen i tilfælde, hvor en straffesag endnu ikke er  

 afsluttet, og hvor sagsbehandlingstiden allerede har været for lang, eller  

 hvor sagsbehandlingstiden, hvis staffesagen fremmes, vil ende med at være i  

 strid med konventionens krav (32). Denne vurdering vil almindeligvis tilkomme  

 anklagemyndigheden.
Som et eksempel herpå kan nævnes tilfælde, hvor en frifindende dom ankes  

 af anklagemyndigheden, eller en domfældelse ankes af tiltalte.
Foreligger der  

 særligt graverende omstændigheder, kan domstolene, hvis anklagemyndigheden  

 ikke af egen drift finder anledning hertil, henstille til anklagemyndigheden,  

 at strafforfølgningen opgives, forudsat at kriminalitetens art ikke taler  

 afgørende herimod.
 5.5. Uanset hvilken af de ovenfor anførte kompensationsmetoder der  

 påtænkes anvendt, vil det som nævnt være afgørende, at dommen med  

 tilstrækkelig klarhed afspejler en anerkendelse af den for lange  

 sagsbehandlingstid, ligesom de fordele, som den krænkede opnår som følge  

 heraf, skal fastsættes konkret i forhold til den skete krænkelse.
Der kan navnlig være grund til at pege på, at det er vigtigt, at  

 præmisserne klart angiver, at vedkommende opnår en retsstilling, der  

 er mere favorabel end den, vedkommende ellers ville have haft.
Kun i sådanne  

 tilfælde vil det være muligt for menneskerettighedsorganerne at påse, at  

 betingelserne for fortabelse af offerstatus er opfyldt, nemlig at der  

 foreligger en udtrykkelig anerkendelse af krænkelsen, og at den skete  

 krænkelse om nødvendigt redresseres, hvad enten dette sker ved hjælp af  

 økonomiske midler eller på anden vis.
I en dansk klagesag (33) var en person tiltalt for og efterfølgende dømt  

 for skattesvig efter straffelovens § 289. Ved udmålingen af frihedsstraffen  

 lagde byretten udtrykkeligt vægt på den lange sagsbehandlingstid som en  

 formildende omstændighed.
Landsretten fandt fængselsstraffen passende uden  

 nærmere begrundelse.
Herefter og da landsretten udtrykkeligt anførte, at den  

 ikke fandt grundlag for at fravige almindelige principper for beregning af  

 tillægsbøden, fandt Kommissionen ikke, at der forelå nogen erkendelse af  

 overtrædelsen eller nogen lempelse af straffen.
I den konkrete sag synes det  

 nærliggende at antage, at der rent faktisk var tale om en lempelse af  

 fængselsstraffen, men dette bevirkede ikke, at domfældte ikke længere var  

 klageberettiget, da betingelserne for fortabelse af offerstatus ikke var  

 opfyldt.
Sagen illustrerer vigtigheden af, at man udtrykkeligt tager stilling  

 til spørgsmålet om den for lange sagsbehandlingstid i dommens præmisser.
6. Sammenfatning Domstolene har pligt til ex officio at påse, at behandlingen af retssager  

 fremmes med den fornødne hurtighed, således at sager bliver afgjort inden en  

 rimelig frist, jf. artikel 6, stk. 1, i EMRK.
Endvidere kan domstolene aktivt medvirke til at råde bod på skete  

 krænkelser af retten til en rettergang inden en rimelig frist.
I tilfælde,  

 hvor der sker domfældelse af en tiltalt i en straffesag, der ikke er blevet  

 afgjort inden en rimelig frist, kan domstolene således i præmisserne  

 udtrykkeligt angive, at sagsbehandlingstiden har været i strid med  

 konventionens krav, samt lade dette indgå som en formildende omstændighed ved  

 straffastsættelsen m.v.
Efter 2. behandling den 21. maj 1997 § 1 I lov om rettens pleje, jf. lovbekendtgørelse nr. 752 af 15. august 1996,  

 som ændret senest ved § 2 i lov nr. 274 af 15. april 1997, foretages følgende  

 ændringer:
 1. I § 4, stk. 2, ændres »45« til:  

 »55«, og »22« ændres til: »36«.
 2. I § 15, stk. 1, ændres »41« til:  

 »42«.
 3. I § 16 a, stk. 1, 3. pkt., indsættes efter  

 »Svendborg,»: »Haderslev,».
 4. I § 17, stk. 1, udgår »Haderslev,».
 5. I § 41, stk. 5, ændres »§ 219« til: »§  

 219 a«.
 6. I § 126 indsættes efter stk. 2 som nyt stykke:
»Stk. 3. En advokat skal medvirke til, at en fuldmægtig, der  

 er autoriseret hos advokaten, kan deltage i den teoretiske efteruddannelse,  

 som er fastsat i medfør af § 119, stk. 6. Advokaten skal endvidere afholde  

 udgifterne til efteruddannelsen.« Stk. 3 bliver herefter stk. 4.
 7. § 154, stk. 2, 2. pkt., ophæves.
 8. § 165, stk. 2 , affattes således:
»Stk. 2. I sager, der behandles af retten, afholdes  

 vederlaget for forkyndelse af statskassen.
I øvrigt betales vederlaget af  

 den, der begærer forkyndelsen foretaget.« 9. § 219 affattes således:
»§ 219. Rettens afgørelse i en borgerlig sag træffes snarest  

 muligt, efter at den pågældende forhandling er til ende.
Ved sagens optagelse  

 til dom eller kendelse skal retten tilkendegive, hvornår dommen eller  

 kendelsen vil blive afsagt.
Domme og kendelser i sager, der behandles ved  

 byret, skal afsiges senest 6 uger efter optagelsen til dom eller kendelse.
I  

 sager, der behandles ved landsret, skal dommen eller kendelsen afsiges senest  

 3 måneder efter optagelsen til dom eller kendelse.
Stk. 2. Såfremt særlige omstændigheder gør det påkrævet, kan  

 retten beslutte at fravige de i stk. 1 nævnte frister.
I beslutningen skal  

 anføres de omstændigheder, der bevirker, at fristen ikke kan overholdes.  

 Beslutningen kan ikke kæres.
Stk. 3. Afsigelsen af en dom foregår ved, at domsslutningen, efter  

 at hele dommen er skriftligt udarbejdet, oplæses i et retsmøde.« 10. Efter § 219 indsættes:
»§ 219 a.
Rettens afgørelser i straffesager træffes snarest  

 muligt, efter at den pågældende forhandling er til ende.
Ved sagens optagelse  

 til dom eller kendelse skal retten tilkendegive, hvornår dommen eller  

 kendelsen vil blive afsagt.
Kan afsigelsen ikke finde sted samme dag, skal  

 dom eller kendelse dog afsiges senest inden en uge og, hvor nævninge har  

 medvirket, senest dagen efter.
Stk. 2. Såfremt særlige omstændigheder gør det påkrævet, kan  

 retten beslutte at fravige de i stk. 1 nævnte frister.
I beslutningen skal  

 anføres de omstændigheder, der bevirker, at fristen ikke kan overholdes.  

 Beslutningen kan ikke kæres.
 Stk. 3. Afsigelsen af en dom foregår ved, at domsslutningen  

 oplæses i et retsmøde.
 Stk. 4. Hvis tiltalte er fængslet, bør den pågældende bringes til  

 stede ved dommens afsigelse.
Stk. 5. Er tiltalte ikke til stede ved afsigelsen, meddeler  

 anklagemyndigheden tiltalte udskrift af dommen.
Hvis sagen i medfør af § 847,  

 stk. 3, nr. 1-5, er fremmet i tiltaltes fravær, skal udskriften  

 forkyndes.« 11. § 312, stk. 2, 4. pkt., ophæves.
 12. I § 345, 1. pkt., ændres »hensigtsmæssigt«  

 til: »påkrævet«.
 13. § 348, stk. 2, nr. 4, affattes således:
 »4) en udførlig fremstilling af de faktiske omstændigheder, hvorpå  

 påstanden støttes, og«.
 14. § 348, stk. 4, ophæves, og i stk. 5, der bliver  

 stk. 4, udgår »og stk. 4«.
 15. § 349, stk. 1, 2. pkt., affattes således:
»Det samme gælder, hvis der ikke indleveres genparter m.v. som  

 fastsat i § 348, stk. 3, eller det indleverede ikke opfylder de krav, som  

 fastsættes efter § 348, stk. 4.« 16. § 350, stk. 2, ophæves.
 Stk. 3 bliver herefter stk. 2.
 17. § 351, stk. 1, affattes således:
»Retten indkalder parterne til et møde med et varsel, der i  

 almindelighed skal være på mindst 2 uger fra forkyndelsen.« 18. § 352, stk. 1, 3. og 4. pkt., ophæves, og i  

 stedet indsættes:
»Fristen, der regnes fra pålæggets forkyndelse, kan efter anmodning  

 forlænges.« 19. § 353 affattes således:
»§ 353. Retten kan bestemme, at yderligere processkrifter  

 skal udveksles, og kan pålægge en part at indlevere et processkrift inden en  

 af retten fastsat frist.
Såfremt et processkrift ikke indleveres rettidigt,  

 finder bestemmelserne i § 360, stk. 1-3 og 6, tilsvarende anvendelse.« 20. § 354, stk. 5, 2. pkt., ophæves.
 21. I § 354, stk. 6, sidste pkt., ændres »§ 219, stk.  

 2 og 3,» til: »§ 219, stk. 1, 2. pkt., og stk. 3,».
 22. I § 354, stk. 7, 1. pkt., indsættes efter »Retten  

 kan«: »undtagelsesvis«.
 23. § 355, stk. 1, affattes således:
»Retten bør indkalde parterne til et særligt forberedende møde,  

 medmindre retten finder det overflødigt.« 24. I § 355, stk. 4, indsættes som 3. og 4.  

 pkt.:
»I det forberedende møde skal retten endvidere efter drøftelse med  

 parterne så vidt muligt fastlægge sagens videre forløb, herunder tidsrammerne  

 for eventuel yderligere forberedelse.
Retten kan endvidere fastsætte  

 tidspunktet for domsforhandlingen.« 25. Efter § 356 indsættes:
»§ 356 a . Retten kan bestemme, at parterne inden en af  

 retten fastsat frist før domsforhandlingen til retten skal indlevere et  

 endeligt påstandsdokument.
Påstandsdokumentet skal indeholde partens påstande  

 og anbringender og en angivelse af de dokumenter, som parten vil påberåbe  

 sig, og de beviser, som agtes ført under domsforhandlingen.
Genpart af  

 påstandsdokumentet skal samtidig tilsendes modparten.
 Stk. 2. Såfremt påstandsdokumentet ikke indleveres rettidigt,  

 finder bestemmelserne i § 360, stk. 1-3 og 6, tilsvarende anvendelse.
Stk. 3. Udvidelse af de påstande, der fremgår af  

 påstandsdokumentet, eller fremsættelse af anbringender eller førelse af  

 beviser, som ikke er angivet i påstandsdokumentet, kan ikke ske, medmindre  

 retten tillader det.
Sådan tilladelse kan meddeles, såfremt betingelserne i §  

 363, stk. 1, er opfyldt.« 26. I § 357 indsættes som stk. 3:
»Stk. 3. Retten kan, uanset at modparten ikke har nægtet at  

 samtykke, jf. stk. 1, modsætte sig udvidelse af påstande, fremsættelse af nye  

 anbringender og førelse af nye beviser eller fremsættelse af  

 formalitetsindsigelser, som ikke er fremsat rettidigt efter stk. 2.« 27. I § 360, stk. 5, sidste pkt., indsættes efter  

 »imødekommet«: », medmindre retten træffer afgørelse efter §  

 357, stk. 3«.
 28. § 363, stk. 1, nr. 1, affattes således:
 »1) det af særlige grunde må anses for undskyldeligt, at ændringen af  

 påstanden eller fremsættelsen af nye anbringender ikke er sket inden  

 domsforhandlingen, eller«.
 29. I § 365, stk. 3, 1. pkt., udgår »så vidt  

 muligt«.
 30. I § 365 indsættes efter stk. 3 som nyt stykke:
»Stk. 4. Såfremt genparterne ikke indleveres rettidigt, kan  

 retten beslutte, at reglerne i § 360, stk. 1-3 og 6, skal finde tilsvarende  

 anvendelse.« 31. I § 372, stk. 1, 2. pkt., ændres »§ 219, stk.  

 3,» til: »§ 219«.
 32. I § 378 indsættes som stk. 2:
»Stk. 2. Retten kan pålægge en part at indlevere et processkrift  

 inden en af retten fastsat frist.
Såfremt et processkrift ikke indleveres  

 rettidigt, finder reglerne i § 386 tilsvarende anvendelse.« Stk. 2 bliver herefter stk. 3.
 33. § 379, 2. pkt., ophæves.
 34. § 382, stk. 1, affattes således:
»Påstande, som har været gjort gældende i foregående instans, men  

 ikke er fremsat i ankestævningen eller i et rettidigt afgivet svarskrift, jf.  

 § 375, og som heller ikke er omfattet af § 377, kan retten nægte fremsat,  

 selv om modparten ikke protesterer, såfremt påstanden burde have været  

 fremsat tidligere under anken.« 35. § 383, stk. 3, affattes således:
»Stk. 3. Er påstande, som ikke har været gjort gældende i  

 foregående instans, ikke fremsat i ankestævningen eller i et rettidigt  

 afgivet svarskrift, jf. § 375, kan retten, selv om modparten ikke  

 protesterer, nægte fremsættelsen, såfremt de burde have været fremsat  

 tidligere under anken.
Det samme gælder anbringender, som ikke har været  

 gjort gældende i foregående instans, og som ikke er fremsat under  

 forberedelsen af anken.« 36. § 386, stk. 1, 2. pkt., ophæves, og i stedet  

 indsættes:
»Det samme gælder, hvis appellanten ikke rettidigt har indsendt  

 behørigt udformet ekstrakt til Højesteret, jf. § 385, stk. 2. Retten kan  

 endvidere afvise sagen, hvis appellanten ikke rettidigt har indsendt  

 genparter til landsretten, jf. § 385, stk. 1, jf. § 365, stk. 3.« 37. I § 386, stk. 2, indsættes efter 1. pkt.:
»Retten kan beslutte, at det samme skal gælde, hvis indstævnte ikke  

 rettidigt har indsendt genparter af processkrifter og dokumenter til  

 landsretten, jf. § 385, stk. 1, jf. § 365, stk. 3.« 38. I § 394, stk. 1, ændres »§ 219, stk. 3,» til:  

 »§ 219«.
 39. § 488, stk. 2, 2. pkt., ophæves.
 40. I § 586, stk. 1, ændres »jf. dog § 219, stk.  

 3« til: »jf. § 219«.
 41. I § 963, stk. 3, litra a, ændres »§ 219, stk.  

 6,» til: »§ 219 a, stk. 5,».
§ 2 Stk. 1. Loven træder i kraft den 1. juli 1997, jf. dog stk. 2.  

 Retsplejelovens § 126, stk. 3, som affattet ved denne lovs § 1, nr. 6, træder  

 dog i kraft dagen efter bekendtgørelsen i Lovtidende og har virkning med  

 hensyn til advokatfuldmægtige, som har bestået juridisk kandidateksamen efter  

 1. januar 1997, og med hensyn til udgifter til deres efteruddannelse, såfremt  

 tilmelding hertil indgives efter lovens ikrafttræden.
 Stk. 2. De hidtil gældende regler i retsplejelovens §§ 165, stk.  

 2, 219, stk. 4, 312, stk. 2, 4. pkt., 351, stk. 1, 352, stk. 1, 3. og 4.  

 pkt., 354, stk. 5, 2. pkt., og 488, stk. 2, 2. pkt., finder dog fortsat  

 anvendelse i sager, hvor stævningen inden lovens ikrafttræden er sendt til  

 sagsøgte uden at være forkyndt, jf. retsplejelovens § 350, stk. 2.
(* 1) Af de 577 domme, der er afsagt af Domstolen i perioden frem til juni  

 1996, vedrører 169 for lang sagsbehandlingstid, jf.
Human Rights files No.  

 16, The length of civil and criminal proceedings in the case-law of the  

 European Court of Human Rights, Council of Europe, afsnit 1 og 3, sammenholdt  

 med Human Rights information sheet No. 38 (January-June 1996), afsnit III.
(* 2) Opgørelsen er pr. 20. december 1996, og omfatter kun sager, der er  

 bragt til den danske regerings kundskab gennem underretning fra Kommissionen,  

 jf. regel 48, stk. 2, litra b, i Kommissionens procesreglement.
Opgørelsen  

 tager ikke højde for eventuelle klager, der ikke er og måske ikke vil blive  

 bragt til den danske regerings kundskab.
(* 3) Den Europæiske Menneskerettighedskonvention med kommentarer, Per Lorenzen m.fl., 1994, p. 159, og Human Rights files No. 16, p. 9.
(* 4) Jf. bl.a.
X mod Frankrig, dom af 31. marts 1992, præmis 31, EMD  

 234-C, Allenet de Ribemont mod Frankrig, dom af 10 februar 1995, præmis 46,  

 EMD 308, Human Rights Files No. 16, p. 10, og EMRK med kommentarer, p. 159.
 (* 5) Human Rights files No. 16, p. 12.
 (* 6) ibid, p. 12, afsnit 9.
 (* 7) ibid, p. 13.
 (* 8) ibid, p. 14 ff.
(* 9) Jf. bl.a.
Hokkanen mod Finland, dom af 23. september 1994, præmis  

 71, EMD 299-A, Human Rights files No. 16, p. 16, og EMRK med kommentarer, p.  

 160. Hvis der meddeles anke- eller kæretilladelse, regnes den relevante  

 periode frem til tidspunktet for endelig afgørelse i den ekstraordinære  

 appelbehandling.
(* 10) På tilsvarende vis må konventionsorganerne oftere vurdere  

 sagsbehandlingstider i sager, der på tidspunktet for bedømmelsen endnu ikke  

 er afsluttet, jf.
Human Rights Files No. 16, p. 19, afsnit 17.
 (* 11) Afsnit 2.2. forsøger på ingen måde at give en fuldstændig  

 beskrivelse af konventionsorganernes praksis, men tjener alene til  

 illustration af de kriterier, der er relevante, når danske domstole skal  

 vurdere, om en konkret sag kan give anledning til problemer i forhold til  

 konventionens krav til sagsbehandlingstid, da dette er en forudsætning for at  

 kunne råde bod på en krænkelse, jf. afsnit 4 og 5. Der henvises iøvrigt til  

 Human Rights Files No. 16, p. 20 ff, og Law and practice of the European  

 Convention on Human Rights and the European Social Charter, Gomien m.fl.,  

 Council of Europe Publishing, 1996, p. 165 ff.
(* 12) Jf. ex.
EMD 333-A, Acquaviva, præmis 61, og EMD 337-A, Ciricosta  

 and Viola, præmis 28.
 (* 13) Der henvises til Human Rights Files No. 16, p. 28 f med henvisning.
 (* 14) ibid p. 35, afsnit 44.
(* 15) Der henvises endvidere til Bertil A.
Frosells artikel Procesledelse  

 og partsautonomi i borgerlige sager - nogle bemærkninger foranlediget af  

 »blødersagen«, EU- og Menneskeret, 3/1996. I UfR 1996 723 Ø nægtede  

 retten, under henvisning til bl.a.
EMRK artikel 6, stk. 1, at genoptage  

 forberedelsen af en civil sag efter retsplejelovens § 356, stk. 1.
(* 16) Der henvises til Human Rights Files No. 16, p. 37, med henvisning  

 til praksis i note 215, samt Suèmann v.
Germany, dom af 16. september 1996,  

 præmis 55.
(* 17) Jf.
Eckle mod Tyskland, Dom af 15. juli 1982, EMD-51, § 66.
(* 18) Der kan blandt andet henvises til følgende afgørelser: Dom af 15.  

 juli 1982, Eckle mod Tyskland, EMD-51, præmis 66; klagesag nr. 8182/78, X mod  

 Tyskland, af 16. oktober 1980, D.R. 25 p. 142; nr. 8858/80, G. mod Tyskland,  

 af 6. juli 1983, D.R. 33 p. 5; nr. 9320/81, D. mod Tyskland, af 15. marts  

 1984, D.R. 36 p. 24; nr. 10259/83, S.p.r.l.
ANCA m.fl. mod Belgien, af 10.  

 december 1984, D.R. 40 p. 170; nr. 10884/84, H. mod Tyskland, af 13. december  

 1984, D.R. 41 p. 252; nr. 9299/81, Pierre Pannetier mod Schweitz, af 12. juli  

 1985, D.R. 46 p. 5; nr. 10868/84, Gabriel Woukam Moudefo mod Frankrig, af 21.  

 januar 1987, D.R. 51 p. 62; nr. 12719/87, Steen Bille Frederiksen m.fl. mod  

 Danmark, af 3. maj 1988, D.R. 56 p. 237; nr. 13156/87, J.
Byrn mod Danmark,  

 af 16. februar 1993; nr. 23871/94, K.
R.
L. mod Danmark, af 16. oktober 1996.
(* 19) Nr. 23871/94, K.
R.
L. mod Danmark, af 16. oktober 1996, p. 6. Der  

 henvises endvidere til følgende litteratur: Den Europæiske  

 Menneskeretskonvention, Lorenzen m.fl., DJØF's forlag, 1994, p. 353 f;  

 Menneskeret, Rehof og Trier, DJØF's forlag, 1990, p. 527 f; Theory and  

 Practice of the European Convention on Human Rights, Dijk and Hoof, Kluwer's  

 forlag, 1990, p. 45, note 174; og La Convention Europeenne des Droits de  

 l'Homme, Louis-Edmond Pettiti m.fl., Economica's forlag, 1995, p. 588 f.
 (* 20) Ved lov nr. 285 af 29. april 1992, som ændret ved lov nr. 1080 af  

 20. december 1995.
 (* 21) Dette kan f.eks. være tilfældet, når domstolene skal behandle krav  

 om erstatning efter retsplejelovens kapitel 93 a.
 (* 22) Se eks. klagesag 9299/81, jf. note (18).
(* 23) Se eks. klagesag 9320/81, jf. note (18), og klagesag 13156/87, jf.  

 note (18), hvor klager mistede status af offer, efter at klage var indgivet  

 til Kommissionen.
I den første sag blev klagen afvist som åbenbart ugrundet,  

 jf. artikel 27, stk. 2, da klager ikke længere var krænket (victim), mens  

 klagen i den anden sag blev slettet fra Kommissionens liste, jf. artikel 30,  

 stk. 1, litra c, hvorefter Kommissionen på ethvert tidspunkt i  

 sagsbehandlingen kan beslutte at slette en klage af sagslisten, såfremt det  

 efter Kommissionens opfattelse ikke længere er begrundet at fortsætte  

 undersøgelsen af klagen.
Det bemærkes, at i den sidstnævnte sag var klagen  

 antaget til realitetsbehandling.
 (* 24) Se note (18).
 (* 25) Klagesag nr. 13156/87 Jørgen Byrn mod Danmark, jf. note (18).
 (* 26) Østre Landsrets dom af 25. september 1992 i sag 2. afd. a. s. nr.  

 208/1991 i ankebehandlingen af Københavns byrets dom af 30. april 1991, 5.  

 afd. sag nr. 9070863.
(* 27) Klagesag nr. 10884/84, jf. note (18), klagesag nr. 9299/81, jf. note (18).
(* 28) Eckle mod Tyskland, jf. note (18), klagesag nr. 10884/84, jf. note  

 (18), klagesag nr. 9299/81, jf. note (18), klagesag nr. 8182/78, jf. note  

 (18). Der henvises endvidere til Københavns Byrets dom af 15. marts 1996 (sag  

 nr. 3858/94, 17. afdeling) i den såkaldte »Tolddataplade-sag.«  

 Sagen vedrører en tiltale mod 8 personer for bedrageri og overtrædelse af  

 registreringsafgiftsloven.
De tiltalte blev alle dømt.
For så vidt angik 4 af  

 de til talte udtalte retten, at straffesagen ikke fuldt ud havde været  

 fremmet i overensstemmelse med EMRK artikel 6, stk. 1, om retten til en  

 rettergang inden en rimelig frist.
Retten udtalte videre, at denne  

 omstændighed ikke kunne begrunde, at sagen helt eller delvis blev afvist, men  

 derimod at forholdet kunne tages i betragtning ved fastsættelsen af den  

 forskyldte straf.
 (* 29) Klagesag nr. 9299/81, jf. note (18).
 (* 30) Klagesag nr. 10884/84, jf. note (18).
(* 31) I Københavns Byrets dom af 15. marts 1996 i den i note 28 nævnte  

 sag fandt retten, at der med sagens omkostninger burde ske en fordeling  

 mellem de domfældte og statskassen.
Retten henviste blandt andet til sagens  

 tidsmæssige udstrækning.
I præmisserne havde retten henvist til, at sagen  

 ikke havde været fremmet i overensstemmelse med EMRK artikel 6, stk. 1.
 (* 32) Klagesag nr. 8858/80, jf. note (18) og Eckle mod Tyskland, jf. note  

 (18).
 (* 33) Klagesag nr. 23871/94, jf. note (18).
