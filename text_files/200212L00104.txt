Fremsat den 4. december 2002 af  

 undervisningsministeren (Ulla Tørnæs) Forslag til Lov om vejledning om valg af  

 uddannelse og erhverv Kapitel 1 Mål for vejledning om valg af uddannelse og  

 erhverv § 1. Vejledning om valg af uddannelse og erhverv skal bidrage  

 til, at valg af uddannelse og erhverv bliver til størst mulig gavn for  

 den enkelte og for samfundet.
 Stk. 2. Vejledningen skal i særlig grad  

 målrettes unge med særlige behov for vejledning om valg af  

 uddannelse og erhverv.
 Stk. 3. Vejledningen skal inddrage såvel den  

 enkeltes personlige forudsætninger, herunder uformelle kompetencer,  

 hidtidige uddannelses- og beskæftigelsesforløb, som det  

 forventede behov for uddannet arbejdskraft og selvstændige  

 erhvervsdrivende.
 Stk. 4.  Vejledningen skal bidrage til, at frafald  

 fra og omvalg i uddannelserne begrænses mest muligt.
 Stk. 5. Vejledningen skal endvidere bidrage til, at den  

 enkelte selv kan søge og anvende informationer, herunder IT-baserede  

 informations- og vejledningstilbud, om valg af uddannelse,  

 uddannelsesinstitution og fremtidig beskæftigelse.
 § 2. Vejledningen efter denne lov skal være  

 uafhængig af sektor- og institutionsinteresser.
Kapitel 2 Vejledning om valg af ungdomsuddannelse og erhverv og  

 Ungdommens Uddannelsesvejledning § 3. Kommunalbestyrelsen skal efter bestemmelserne i kapitel 1  

 og dette kapitel sørge for, at der gives vejledning om valg af  

 ungdomsuddannelse og erhverv.
 Stk. 2. Vejledningen skal gives til elever i folkeskolens  

 6. - 9. klasse og til elever, der følger folkeskolens 10. klasse.  

 Vejledningen skal endvidere gives til andre unge under 19 år med  

 bopæl i kommunen, når de ikke er i en tilfredsstillende  

 vejlednings-, uddannelses- eller beskæftigelsesmæssig situation.  

 Unge i alderen fra 19 til 25 år med bopæl i kommunen skal have  

 vejledning, hvis de henvender sig herom.
Stk. 3. Bestemmelserne i kapitel 1 og §§ 5   10,  

 gælder tilsvarende for den vejledning, der gives til elever i  

 ungdomsskolernes heltidsundervisning.
Kommunalbestyrelsen kan dog beslutte,  

 at vejledningen kan gives af ungdomsskolen.
 § 4. Kommunalbestyrelsen skal, hvis den anmodes derom af en  

 friskole eller en privat grundskole, der ligger i kommunen, sørge for,  

 at der gives vejledning om valg af ungdomsuddannelse og erhverv til skolens  

 elever fra og med 6. klasse eller tilsvarende.
 Stk. 2. Kommunalbestyrelsen skal, hvis den anmodes herom  

 af en efterskole, husholdningsskole eller  håndarbejdsskole, der ligger  

 i kommunen, søge at indgå en aftale med skolen om, at der gives  

 vejledning om valg af ungdomsuddannelse og erhverv til skolens elever, jf.  

 lov om folkehøjskoler, efterskoler, husholdningsskoler og  

 håndarbejdsskoler (frie kostskoler). Aftalen skal omfatte aftale om  

 skolens betaling af kommunens omkostninger i forbindelse med  

 vejledningen.
 Stk. 3. Kommunalbestyrelsen kan endvidere indgå  

 aftale med en folkehøjskole om at yde vejledning til elever på  

 skolen.
§ 5. Vejledningen skal tilrettelægges som et  

 sammenhængende forløb, der sikrer, at målene i § 1 kan  

 opfyldes.
Vejledningen skal give den enkelte kompetence til at udarbejde en  

 realistisk uddannelsesplan.
For de elever og unge, der er nævnt i § 3,  

 stk. 2, 1. og 2. pkt., skal vejledningen endvidere omfatte initiativ til, at  

 uddannelsesplanen udarbejdes.
 Stk. 2. Vejledningen skal ske i et samarbejde med  

 uddannelsesinstitutioner og arbejdsformidlingen og med inddragelse af  

 organisationer og virksomheder inden for det arbejdsmarked, som  

 vejledningsvirksomheden geografisk omfatter.
§ 6. Vejledningen i henhold til § 3, stk. 2, 1. pkt. og § 4,  

 stk. 1 og 2, skal gives, så den enkelte elev har mulighed for at  

 få individuel vejledning på sin skole.
Vejledningen  

 tilrettelægges i samarbejde med skolen.
 Stk. 2. Vejledning til øvrige unge gives  

 således, at den enkelte så vidt muligt kan få individuel  

 vejledning på sin uddannelsesinstitution.
 § 7. Undervisningsministeren kan fastsætte nærmere  

 regler om vejledningen efter dette kapitel, herunder om vejledningens  

 kvalitet.
§ 8. Kommunalbestyrelsen skal sørge for, at vejledning  

 efter dette kapitel gives på et kvalitetsmæssigt og geografisk  

 bæredygtigt grundlag.
Dette kan ske ved, at kommunalbestyrelsen  

 træffer beslutning om, at vejledningsopgaven varetages af et kommunalt  

 fællesskab, jf. § 60 i lov om kommunernes styrelse, eller i en anden  

 form for samarbejde mellem kommuner.
Stk. 2. Hvis det er nødvendigt for at sikre, at  

 vejledningen gives på et kvalitetsmæssigt og geo-  

 grafisk bæredygtigt grundlag, kan undervisningsministeren  

 pålægge en eller flere kommuner at varetage vejledningen i et  

 kommunalt fællesskab eller i en anden samarbejdsform.
Ministeren kan  

 fastsætte en frist herfor.
 Stk. 3. Bestemmelserne i stk. 1 og 2 gælder  

 tilsvarende for kommunalbestyrelsens øvrige opgaver efter dette  

 kapitel.
 § 9. Varetagelsen af vejledningsopgaven efter dette kapitel  

 skal ske under benævnelsen "Ungdommens  

 Uddannelsesvejledning". Benævnelsen skal desuden indeholde en  

 angivelse af det geografiske område, som vejledningsvirksomheden  

 omfatter.
 § 10. Kommunalbestyrelsen skal sørge for, at Ungdommens  

 Uddannelsesvejledning har en daglig ledelse, som over for kommunalbestyrelsen  

 er ansvarlig for vejledningen inden for de rammer og bevillinger, der  

 fastlægges af kommunalbestyrelsen, med henblik på at opnå  

 de mål for vejledningen, som fremgår af loven, og de regler, som  

 fastsættes i medfør af loven, eller som kommunalbestyrelsen  

 fastsætter.
 Stk. 2. Kommunalbestyrelsen fastlægger efter  

 forslag eller udtalelse fra ledelsen mål og rammer for vejledningen,  

 herunder valg af vejledningsaktiviteter og -metoder, metoder til  

 kvalitetsudvikling, resultatmåling og dokumentation af sådan  

 måling.
 Stk. 3. Kommunalbestyrelsen offentliggør de  

 aktuelle mål og rammer for vejledningen og kommunens resultater af  

 vejledningsindsatsen på kommunens hjemmeside på internettet.
 Stk. 4. Kommunalbestyrelsen  kan bemyndige en offentlig  

 institution eller efter udbud en selvejende  institution eller privat  

 virksomhed til at varetage en eller flere opgaver efter dette kapitel.
Kapitel 3 Vejledning om valg af videregående uddannelse og  

 erhverv § 11. Undervisningsministeren sørger for, at der gives  

 vejledning om valg af videregående uddannelse og erhverv, herunder om  

 valg af fortsat uddannelse inden for videreuddannelsessystemet for voksne.  

 Vejledningen skal tilbydes såvel elever i ungdomsuddannelser som unge  

 og voksne, der ikke længere har tilknytning til en  

 ungdomsuddannelsesinstitution.
Stk. 2. Vejledningens indhold skal være  

 landsdækkende.
Vejledningen skal tilbydes regionalt i samarbejde med  

 ungdomsuddannelsesinstitutionerne, de videregående  

 uddannelsesinstitutioner og arbejdsformidlingen.
 § 12. Vejledningen efter dette kapitel skal  

 tilrettelægges, så målene i § 1 kan opfyldes, og så  

 de unge får kendskab til de korte, mellemlange og lange  

 videregående uddannelser og de erhverv, som uddannelserne giver  

 kvalifikationer til.
 Stk. 2. Vejledningen skal inddrage arbejdsmarkedets krav  

 til kvalifikationer og de fremtidige beskæftigelsesmuligheder i Danmark  

 og i udlandet.
 Stk. 3. Undervisningsministeren fastsætter  

 nærmere regler om vejledningen efter dette kapitel, herunder regler om  

 vejledningens kvalitet og kvalitetssikring.
Kapitel 4 Landsdækkende virksomhed og organisation § 13. Undervisningsministeren sørger for, at der  

 etableres og drives en national virtuel vejledningsportal.  

 Vejledningsportalen skal være et internetbaseret informations- og  

 vejledningsredskab for vejledningssøgende, institutioner, som  

 varetager vejledningsopgaver, og andre, som ønsker information om  

 uddannelse og erhverv.
 Stk. 2. Portalen skal indeholde sammenlignelige  

 informationer om ungdomsuddannelser, de videregående uddannelser og  

 andre relevante uddannelser, om de erhverv, som de enkelte uddannelser kan  

 føre til, samt aktuel arbejdsmarkedsinformation.
 Stk. 3. Undervisningsministeren bemyndiger efter udbud en  

 offentlig institution, en selvejende institution eller en privat virksomhed  

 til at varetage opgaverne efter denne bestemmelse.
 § 14. Undervisningsministeren sørger for, at der sker  

 en koordinering af uddannelsesinstitutionernes optagelse af ansøgere  

 til henholdsvis ungdomsuddannelserne og de videregående uddannelser med  

 henblik på, at ansøgerne optages på den højest  

 mulige prioriterede uddannelse og uddannelsesinstitution, og således at  

 der sker en effektiv ressourceudnyttelse af den samlede optagelseskapacitet  

 på uddannelserne.
 Stk. 2. Undervisningsministeren kan fastsætte  

 nærmere regler om koordinering efter stk. 1, herunder fastsætte  

 regler om anvendelse af internetbaseret kommunikation og digital signatur.  

 Reglerne om koordinering af uddannelsesinstitutionernes optagelse af  

 ansøgere til de videregående uddannelser, herunder  

 fastsættelse af  regler om anvendelse af internetbaseret kommunikation  

 og digital signatur, fastsættes efter forhandling med kulturministeren  

 og ministeren for videnskab, teknologi og udvikling.
 § 15. Undervisningsministeriet varetager som Landscenter for  

 Uddannelses- og Erhvervsvejledning opgaverne efter kapitel 3 og 4, jf. dog §  

 13, stk. 3.
 Stk. 2. Undervisningsministeren kan bemyndige en styrelse  

 under Undervisningsministeriet, en anden offentlig institution eller efter  

 udbud en selvejende institution eller en privat virksomhed til at varetage en  

 eller flere af opgaverne som landscenter.
Kapitel 5 Ikrafttrædelsesbestemmelser mv.
 § 16. Loven træder i kraft den 1. august  2004, jf. dog  

 stk. 2 og 3. Samtidig ophæves lov om uddannelses- og  

 erhvervsvejledning, jf. lovbekendtgørelse nr. 452 af 4. juni 1996.  

 Undervisningsministeren kan dog fastsætte et tidspunkt for lovens  

 ophævelse før den 1. august 2004.
 Stk. 2 Bestemmelsen i § 8, stk. 2 og 3, træder i  

 kraft den 1. januar 2004. Undervisningsministeren kan dog tidligst  

 fastsætte den 1. august 2004 som frist for et påbud.
 Stk. 3. § 4, stk. 1, træder i kraft den 1. august  

 2007. I perioden fra den 1. august 2004 til den 31. juli 2007 gælder §  

 4, stk. 2, tilsvarende for vejledning til elever fra og med 6. klasse eller  

 tilsvarende på en friskole eller en privat grundskole i kommunen.
 Stk. 4. Loven tages op til revision i  

 folketingsåret 2007-08.
 § 17. Loven gælder ikke for Færøerne og  

 Grønland.
Bemærkninger til lovforslaget Almindelige  

 bemærkninger 1. Baggrunden for forslaget Baggrunden for, at der efter regeringens opfattelse er  

 behov for en vejledningsreform, er, at uddannelses- og erhvervsvejledningen i  

 dag generelt kan karakteriseres som sektoriseret, usammenhængende, uden  

 helhedssyn og ikke mindst uden tilstrækkelig fokus på grupper med  

 særligt vejledningsbehov.
Uddannelses- og erhvervsvejledningen inden for  

 undervisningssektoren er således kendetegnet ved, at hvert  

 uddannelsesområde har sin egen vejledningsordning, der som hovedregel  

 er fysisk placeret på den enkelte uddannelsesinstitution.
Der  

 eksisterer således i dag ca. 26 forskellige vejledningsordninger.  

 Hertil kommer ca. 12 tværsektorielle vejledningstilbud,  

 Studenterrådgivningen, en række private aktører samt  

 Rådet for Uddannelses- og Erhvervsvejledning.
Der er i perioden 1977-1998 gennemført en  

 række analyser og udredninger, der vurderer og afvejer styrker og  

 svagheder ved det eksisterende vejledningssystem.
Resultaterne er  

 sammenfattet i Undervisningsministeriets "Rapport om tværsektoriel  

 vejledning" fra 9. august 2001, der er udarbejdet som opfølgning  

 på Forslag til folketingsbeslutning om oprettelse af en ny  

 institutionsuafhængig uddannelses- og erhvervsvejledning (B 131).  

 Beslutningsforslaget blev fremsat i Folketinget af Det Konservative  

 Folkeparti den 28. marts 2000 (Folketingssamlingen 1999-2000, FT Till.
A sp.  

 6426, sp. 6424, FF sp. 7541, Till.
B sp. 1489).
Ifølge rapporten er fordelene ved den eksisterende  

 organisering af vejledningsindsatsen, at vejledningen gennemføres i de  

 unges uddannelsesmiljø og med tæt kendskab til den enkelte.  

 Ulemperne karakteriseres som kraftig sektorisering og utilstrækkelig  

 koordinering af vejledningsindsatsen.
Dertil kommer, at der kun i  

 begrænset udstrækning tages udgangspunkt i individuelle behov,
og at vejledningen ikke i tilstrækkeligt omfang er tilpasset den  

 gruppe unge, der har størst vejledningsbehov.
Flere  

 undersøgelser peger ifølge rapporten endvidere på, at  

 vejledernes uddannelsesniveau bør højnes.
Den nuværende vejledning bidrager ikke  

 tilstrækkeligt til målsætningen om friere valg af  

 uddannelse og erhverv og til opfyldelse af kravene om åbenhed og  

 gennemsigtighed i uddannelserne.
Der er også brug for et klarere  

 beskæftigelsesmæssigt sigte i vejledningsindsatsen.
Endvidere har man i en række europæiske lande  

 i disse år i højere grad end i Danmark været  

 opmærksomme på de potentialer, uddannelses- og erhvervsvejledning  

 rummer i relation til at realisere livslang læring.
OECD har  taget  

 initiativ til, at uddannelses- og erhvervsvejledningen analyseres i en  

 række medlemslande, herunder Danmark.
Der er udarbejdet en  

 foreløbig tilbagemelding, hvorimod en samlet generel anbefaling, der  

 retter sig mod alle de deltagende lande, forventes at foreligge i  

 løbet af 2003.
2. Reformen og lovforslagets indhold Den reform af vejledningssystemet inden for  

 uddannelsesområdet, som regeringen her fremsætter forslag om,  

 vedrører væsentligst vejledningen om valg af uddannelse og  

 erhverv, mens vejledningen om gennemførelse af uddannelserne praktisk  

 taget ikke berøres af reformen.
Reformen retter sig videre især  

 mod den vejledning, der gives unge, mens vejledning af voksne kun  

 berøres på enkelte områder.
Vejledning af voksne er  

 imidlertid et centralt område i forhold til at nå regeringens  

 målsætning om et velfungerende arbejdsmarked med et  

 tilstrækkeligt udbud af kvalificeret arbejdskraft.
Regeringen har  

 indgået en aftale med Socialdemokratiet, Dansk Folkeparti, Det Radikale  

 Venstre og Kristeligt Folkeparti om "Flere i arbejde". Aftalen  

 fastlægger rammerne for vejledningsindsatsen over for ledige og  

 viderefører bestemmelserne i lov om aktiv arbejdsmarkedspolitik om, at  

 arbejdsformidlingen skal yde vejledning af arbejds- og  

 uddannelsessøgende generelt.
Der er efter regeringens opfattelse behov for, at dette  

 reformforslag følges op med en reform af vejledning om valg af  

 uddannelse og erhverv til voksne i beskæftigelse, såvel  

 lønmodtagere som selvstændigt erhvervsdrivende og andre ikke  

 ledige voksne.
Regeringen vil derfor tage initiativ til, at der bliver  

 igangsat et arbejde med at forberede en sådan reform med de samme  

 overordnede målsætninger som i dette lovforslag.
Det er efter  

 regeringens opfattelse vigtigt, at, der også i denne forbindelse  

  skabes en bedre sammenhæng i den samlede vejledningsindsats i Danmark.  

 Arbejdet vil foregå i et samarbejde mellem  

 Beskæftigelsesministeriet og Undervisningsministeriet og andre  

 relevante ministerier.
Arbejdet forventes at kunne være færdigt  

 senest i begyndelsen af 2004.
 Inden for rammerne af det ovennævnte arbejde og i  

 sammenhæng med implementeringen af lov om vejledning om valg af  

 uddannelse og erhverv vil Undervisningsministeriet og  

 Beskæftigelsesministeriet tage initiativ til at vurdere, hvorvidt de  

 eksisterende rammer for samordning dvs. modellen for central og regional  

 samordning af vejledningen, bør ændres.
Vejledning om valg af uddannelse og erhverv Regeringen har følgende mål med en  

 vejledningsreform:
Bedre kvalitet i vejledningen Alle unge skal fortsat have tilbud om vejledning, og vejledningen  

 skal i højere grad give målrettede tilbud til unge med  

 særlige behov for vejledning, herunder vejledning i forbindelse med  

 integration Fremme åbenhed og gennemsigtighed i uddannelserne og frit valg  

 på uddannelsesområdet Sektoruafhængig vejledning Valg af uddannelse og erhverv skal være til størst mulig  

 gavn for såvel den enkelte som for samfundet og skal skabe og fremme en  

 iværksætterkultur blandt unge Begrænsning af frafald fra og omvalg af uddannelse Valg af uddannelse bør sikre den enkelte de bedst mulige  

 beskæftigelsesmuligheder og sikre opfyldelse af behovet for uddannet  

 arbejdskraft inden for de enkelte erhverv, herunder i det offentlige, og for  

 selvstændige erhvervsdrivende Klarhed og enkelhed i ansvaret for og ledelsen af vejledningen Bedre udnyttelse af de offentlige ressourcer til vejledning Fremme af innovation og iværksætteri Reformen skal således blandt andet medvirke til, at  

 vejledningstilbud og informationer om uddannelse og erhverv bliver  

 overskuelige og let tilgængelige for de unge, blandt andet ved  

 øget anvendelse af informationsteknologi, samt bidrage til en  

 øget ligestilling mellem mænd og kvinder, idet  en  

 forstærket vejledningsindsats kan medvirke til mindre traditionelle  

 uddannelsesvalg, og dermed til en opblødning af det kønsopdelte  

 arbejdsmarked.
Sammen med loven om øget gennemsigtighed og  

 åbenhed i uddannelserne mv., som Folketinget vedtog den 23. maj 2002,  

 skal reformen give bedre grundlag for at foretage et realistisk valg af  

 både uddannelse, uddannelsessted og erhverv, således at omvalg og  

 frafald i uddannelserne begrænses mest muligt og således, at den  

 uddannede arbejdsstyrke øges.
Forslaget bidrager derved til  

 regeringens målsætning om flere i arbejde og om styrkelse af  

 borgerens frie valg.
Regeringen foreslår, at reformen  

 gennemføres ved at anvende følgende midler:
Vejledning om valg af ungdomsuddannelse Vejledningen om valg af ungdomsuddannelse samles i kommunalt  

 regi i fælleskommunale "Ungdommens Uddannelsesvejledning".  

 Det forudsættes at kunne ske gennem frivilligt kommunalt  

 samarbejde, dog   som en sidste udvej - med mulighed for  

 pligtmæssigt samarbejde, hvor det er nødvendigt for at sikre et  

 kvalitetsmæssigt og geografisk bæredygtigt grundlag for  

 vejledningen.
Ansvaret for og ressourcerne til denne vejledningsopgave  

flyttes samtidig fra folkeskolerne, de kommunale ungdomsvejledninger  

 og ungdomsuddannelsesinstitutionerne til kommunerne.
Grundskoleeleverne og eleverne i 10. klasse skal fortsat vejledes  

 på deres skoler, men fremover under ledelse af Ungdommens  

 Uddannelsesvejledning, dog med særlige valgmuligheder på de frie  

 skolers område.
Det vil herefter være Ungdommens  

 Uddannelsesvejledning, der har ansvaret for vejledningen på skolerne.  

 Det skal dog ske i et samarbejde med skolens ledelse, der på sin side  

 vil have pligt til at give mulighed for, at arbejdet kan foregå inden  

 for den almindelige undervisningstid og i skolens lokaler.
 Der stilles nationale mål og kvalitetskrav til vejledningen;  

bl.a. skal vejledningen tilrettelægges som et sammenhængende  

 forløb, der giver den enkelte kompetence til at udarbejde en  

 uddannelsesplan, og vejledningen skal kunne bidrage til, at den enkelte elev  

 selv kan søge og anvende information, herunder IT-baserede  

 informations- og vejledningstilbud, om valg af uddannelse,  

 uddannelsesinstitution og fremtidig beskæftigelse.
 Eleven skal fortsat udarbejde en uddannelsesplan, som følger  

 eleven på den efterfølgende ungdomsuddannelse og indgå i  

 planlægningen af elevens videre undervisnings- og  

 vejledningsforløb.
Inden for de nationale mål og kvalitetskrav vil  

 kommunalbestyrelsen som supplement skulle fastsætte  lokale  

mål og rammer for den vejledning, der forestås af Ungdommens  

 Uddannelsesvejledning.
De lokale mål og rammer skal  

 offentliggøres på internettet sammen med eksempelvis andre  

 relevante oplysninger om vejledningsaktiviteter og -metoder, samarbejdsflader  

 og vejledningens resultater.
 Ungdommens Uddannelsesvejledning skal samarbejde med  

 ungdomsuddannelsesinstitutionerne og arbejdsformidlingen og skal inddrage  

 arbejdsmarkedets repræsentanter inden for sit geografiske  

 vejledningsområde samt andre frivillige kræfter.
Vejledning om valg af videregående uddannelse Ansvaret for vejledningen om valg af videregående  

 uddannelse samles i Undervisningsministeriets regi i et nyetableret  

 Landscenter for Uddannelses- og Erhvervsvejledning og flyttes sammen med  

 ressourcer fra ungdomsuddannelsesinstitutionerne og de videregående  

 uddannelsesinstitutioner.
Vejledningen skal fortsat gives regionalt gennem regionale  

 vejledningscentre.
Vejledningen skal være let tilgængelig for de  

 unge   både på internettet og i de unges  

 nærområde.
Med henblik på erfaringsudveksling, vidensdeling samt sikring  

 af sammenhæng i vejledningen vil vejledning om valg af  

 videregående uddannelse og erhverv   som Landscenteret forestår  

 og vejledning om gennemførelse af den valgte uddannelse, som  

 ungdomsuddannelsesinstitutionerne fortsat selv forestår, skulle  

 gennemføres på baggrund af et samarbejde mellem de  

 vejledningsansvarlige aktører, dvs.
Landscentret (såvel centralt  

 som regionalt) og uddannelsesinstitutionerne.
Landscentret tager initiativ  

 til samarbejdet med uddannelsesinstitutionerne.
Landscentret (centralt og  

 regionalt) vil videre skulle samarbejde med arbejdsformidlingen.
 Fælles initiativer for vejledning om valg af såvel  

 ungdomsuddannelse som videregående uddannelse.
 Der sættes nationale mål for vejledningen.
Der etableres en national, vejledningsportal på  

 internettet med en vifte af tilbud.
Det vil øge åbenheden og  

 gennemsigtigheden i uddannelserne og samtidig muliggøre, at den  

 individuelle vejledning kan målrettes til unge med et særligt  

 behov for vejledning.
Der etableres én fælles vejlederuddannelse til  

 erstatning for de mange nuværende forskellige vejlederuddannelser.
Den  

 nye uddannelse skal forbedre vejledernes kompetence og dermed kvaliteten i  

 vejledningen, herunder vejledningen af unge med et særligt behov for  

 vejledning.
Uddannelsen vil blive udbudt såvel på fuldtid som  

 på deltid under Åben Uddannelse med en varighed svarende til ½  

 års fuldtidsundervisning.
Vejledningen skal professionaliseres med  

flere vejledere med vejledning som hovedbeskæftigelse.
 Ledelsen af vejledningen skal styrkes med et klart defineret  

 ledelsesansvar og med klar ledelseskompetence over for vejledningen.
 Mindre bureaukrati som følge af etableringen af et  

 antal fælleskommunale vejledningsenheder (Ungdommens  

 Uddannelsesvejledning) og et landscenter (Landscenter for Uddannelses- og  

 Erhvervsvejledning).
Herudover foreslås ansvaret for koordineringen af  

 uddannelsesinstitutionernes optagelse af ansøgere til  

 henholdsvis ungdomsuddannelserne og de videregående uddannelser samlet  

 i Landscenteret for Uddannelses- og Erhvervsvejledning.
De to  

 tilmeldingssystemer til henholdsvis ungdomsuddannelserne og de  

 videregående uddannelser vil blive digitaliseret som en del af  

 regeringens forenklingshandlingsplan.
Endelig tager undervisningsministeren initiativ til, at  

 der etableres et nationalt tværsektorielt dialogforum.  

 Ministre med vejledning under deres ressort vil gennem dialog kunne  

 rådføre sig direkte med de relevante interessenter og  

 organisationer på vejledningsområdet.
I forummet kan videre  

 løbende drøftes forhold af betydning for kvaliteten og effekten  

 af uddannelses- og erhvervsvejledningen og deltagerne vil på eget  

 initiativ eller sammen kunne give råd til den eller de relevante  

 ministre.
Dialogforummet vil bidrage til at skabe åbenhed og  

 gennemsigtighed i rådgivningen for de enkelte parter, herunder for  

 ministeren.
 De lovgivningsmæssige rammer for vejledningsreformen  

 foreslås gennemført med dette lovforslag sammen med det  

 lovforslag, som undervisningsministeren fremsætter samtidig med dette  

 lovforslag, og som indeholder en række konsekvensændringer i en  

 række uddannelseslove.
Vejledning om gennemførelse af uddannelse Den del af den samlede vejledningsindsats, som retter  

 sig mod gennemførelse af en påbegyndt uddannelse, er ikke  

 omfattet af dette lovforslag, og ansvaret for denne vejledning berøres  

 ikke af reformen.
 Denne vejledning foreslås i det andet lovforslag,  

 som fremsættes som en del af vejledningsreformen, fortsat  

 gennemført inden for rammerne herfor i de gældende  

 uddannelseslove, ligesom vejledningen fortsat primært skal  

 gennemføres på den unges uddannelsesinstitution og dermed  

 fortsat skal hvile på et tæt kendskab til den unge.
Gennemførelsesvejledningen skal støtte de  

 unge i deres bestræbelser på at gennemføre den uddannelse,  

 de er i gang med.
Set i et overordnet perspektiv skal den medvirke til at  

 mindske frafald fra uddannelserne, mens den i det individuelle perspektiv  

 skal støtte den enkelte og hjælpe med at træffe  

 kvalificerede valg undervejs, bl.a. ved at sætte valgmulighederne i  

 perspektiv i forhold til den enkeltes ønsker om senere uddannelse  

 og/eller erhverv.
På denne måde vil vejledningen om  

 gennemførelse af den valgte uddannelse være et led i  

 karrierevejledningen af den unge.
 Gennemførelsesvejledningen og ansvaret herfor  

 foreslås således bevaret på uddannelsesinstitutionerne.  

 Herved søges følgende overordnede principper varetaget  

 :
Nærhedsprincippet.
Hensynet bag dette princip er, at den unge  

  skal have en umiddelbar, fortrolig og helt let adgang til vejledningen  

 på det sted, hvor vedkommende er i gang med den uddannelse, som  

 vejledningen vedrører.
Derved kan der fra såvel den unge selv  

 som fra vejledningen umiddelbart skabes kontakt, når der er brug for  

 det, og eventuelle problemer kan løses effektivt og målrettet.  

 Der kan være tale om både faglige og personlige problemer.
Princippet om direkte indgriben.
Når vejledning om  

 gennemførelse af en uddannelse finder sted på uddannelsesstedet,  

 kan der hurtigt foretages de justeringer, som har betydning for den unges  

 gennemførelse af uddannelsen, f.eks. i perioder hvor den unge har brug  

 for særlig vejledning på grund af personlige problemer eller  

 andre problemer, der virker forstyrrende på uddannelsesforløbet.  

 Vejledningsindsatsen kan integreres i den samlede pædagogiske indsats,  

 og det bliver muligt at gennemføre forebyggende indsats over for  

 frafald.
Princippet om sikring af sammenhæng mellem den unges valg  

 undervejs i uddannelsen (valg af faglige moduler, særlige kurser,  

 specialeretninger osv.) og de efterfølgende uddannelses- og  

 erhvervsmuligheder.
Her er det en fordel, at vejledningen er integreret  

 på uddannelsesstedet.
3. Nationale mål for vejledning om valg af uddannelse og  

 erhverv Det foreslås, at der fastsættes fælles  

 nationale mål for den vejledningsindsats, som retter sig mod valg af  

 uddannelse og erhverv, og som finder sted i overgangene mellem grundskole og  

 ungdomsuddannelser og mellem ungdomsuddannelser og videregående  

 uddannelser.
Målene vil indeholde en understregning af, at vejledningen  

 om valg af uddannelse og erhverv skal have to overordnede formål:
 For den enkelte unge skal vejledningen sikre et tilstrækkeligt  

 grundlag for at træffe realistiske beslutninger om valg af uddannelse  

 og erhverv, som udfordrer den unges potentialer.
 For samfundet skal vejledningen understøtte målet om en  

 høj beskæftigelsesgrad på et velfungerende  

 arbejdsmarked.
Disse to hovedformål skal afvejes mod hinanden i den  

 overordnede tilrettelæggelse af vejledningsindsatsen og i de konkrete  

 vejledningsaktiviteter.
Der vil være tale om en dynamisk proces, hvor  

 individuelle interesser og udnyttelse af de samfundsmæssige ressourcer  

 afbalanceres.
I den proces skal det være vejledningens opgave at  

 bidrage til, at den enkelte ser sin egen uddannelses- og  

 beskæftigelsesmæssige situation   herunder den ønskede  

 karriereudvikling   i sammenhæng med den uddannelses- og  

 erhvervsmæssige udvikling, både nationalt og internationalt.  I  

 forbindelse med beskæftigelsesgrad tænkes der på de  

 forskellige beskæftigelsesformer   lønmodtager og  

 selvstændig erhvervsdrivende.
Innovations- og  

 iværksætterkulturen skal derfor stimuleres i alle relevante  

 sammenhænge.
Vejledningen om valg af uddannelse og erhverv skal i  

 højere grad understøtte målsætningerne om livslang  

 læring og bidrage til, at den enkelte bliver i stand til   aktuelt og  

 senere i livet   at træffe sine beslutninger i forbindelse med valg af  

 uddannelse og erhverv med ansvar over for sig selv og andre, herunder  

 samfundet.  Vejledningen vil endvidere skulle gives med respekt for den  

 enkelte og dennes ret til selvbestemmelse.
Vejledningen skal kvalificere den  

 enkeltes beslutning og gøre det muligt for den enkelte  

 selvstændigt at træffe beslutninger på et velinformeret  

 grundlag.
Vejledningen skal således baseres på aktuelle og  

 sammenlignelige informationer.
Det er derfor en del af målet for  

 vejledningsindsatsen, at selvstændighedskulturen styrkes.
Der skal  

 derfor fokuseres på elevers og studerendes virkelyst, således at  

 de unge opmuntres til at begynde nyt og blive selvstændige  

 erhvervsdrivende.
Dette kan blandt andet ske ved at inddrage  

 selvstændige erhvervsdrivende i vejledningen i forbindelse med  

 virksomhedsbesøg, erhvervspraktik og gennem forskellige  

 undervisningsprojekter, hvor der arbejdes med innovation og  

 iværksætterkultur.
De nationale mål indeholder en særlig  

 vægtning af, at vejledningen skal tilrettelægges, så de  

 konkrete vejledningsaktiviteter giver den enkelte mulighed for at inddrage og  

 bearbejde sine personlige forudsætninger.
Disse forudsætninger  

 omfatter blandt andet uddannelses- og arbejdsmarkedserfaring.  Herudover er  

 der et ønske om, at de mere uformelle kompetencer, som erhverves  

 gennem aktiviteter i fx fritidsklubber, sportsklubber, bestyrelser m.v.,  

 bliver inddraget.
Med de nationale mål sættes der fokus  

 på, at vejledningen om valg af uddannelse og erhverv skal være  

 uafhængig af sektor- og institutionsinteresser.
Det har  

 afgørende betydning for den samfundsmæssige værdi af  

 vejledningsindsatsen, at den tjener til, at den enkelte kan finde en effektiv  

 og hensigtsmæssig vej gennem uddannelsessystemet og samtidig udvikle  

 kompetencer, som er efterspurgte på arbejdsmarkedet.
4. Ungdommens Uddannelsesvejledning hos kommunerne Ansvaret for vejledningen om valg af uddannelse og erhverv  

 til unge i overgangen fra folkeskolen til ungdomsuddannelserne og mellem  

 ungdomsuddannelser foreslås varetaget af kommunale vejledningsenheder,  

 som regeringen forventer etableret i kommunale samarbejder, idet de fleste  

 kommuner for at kunne varetage vejledningsopgaven på et  

 kvalitetsmæssigt og geografisk bæredygtigt grundlag vurderes at  

 have behov for at løfte vejledningsopgaven i fællesskab.
Vejledningsenhederne benævnes Ungdommens  

 Uddannelsesvejledning.
Vejledningen skal have et samlet aktivitetsgrundlag,  

 der sikrer en effektiv varetagelse af den brede vifte af opgaver i forhold  

 til konkret vejledning af unge, kvalitetsudvikling og selvevaluering samt  

 kontakt til ungdomsuddannelsesinstitutioner, arbejdsformidlingen,  

 virksomheder mv., som disse vejledningsenheder med forslaget tillægges.  

 Den enkelte vejledningsenhed skal normalt dække et geografisk  

 sammenhængende område.
De enkelte kommunale samarbejder om etablering af  

 Ungdommens Uddannelsesvejledning forventes dannet således, at de  

 dækker et sammenhængende udbud af ungdomsuddannelser, herunder de  

 almen- og de erhvervsgymnasiale uddannelser, erhvervsuddannelser, de  

 grundlæggende social- og sundhedsuddannelser samt uddannelsen til  

 faglært landmand.
Videre skal Ungdommens Uddannelsesvejledning kunne  

 tilvejebringe et dækkende tilbud om brobygningsforløb samt andre  

 forløb, som har et kombineret uddannelses- og erhvervsafklarende  

 sigte, eksempelvis forløb på en produktionsskole.
 Det skønnes umiddelbart, at der på landsplan  

 vil være behov for etablering af ca. 50 kommunale vejledningsenheder.
Den entydige ansvarsplacering i kommunalt regi skal  

 synliggøre og give grundlag for at kvalitetsudvikle  

 vejledningstilbudet til de unge, samtidig med at en samlet placering af  

 vejledningsansvaret åbner mulighed for at målrette og  

 effektivisere vejledningsindsatsen.
Ansvarsplaceringen i kommunalt regi vil  

 desuden give gode muligheder for at intensivere samarbejdet mellem  

 arbejdsformidlingen og kommunerne på vejledningsområdet.
Endelig  

 vil ansvarsplaceringen give kommunerne bedre mulighed for at koordinere  

 vejledning om valg af uddannelse og erhverv med den vejledning af unge, der  

 ydes som led i lov om aktiv socialpolitik.
Inden for sidstnævnte  

 lovgivning har kommunerne en vejledningsforpligtelse med primært  

 socialt sigte, men forpligtigelsen kan også omfatte vejledning om,  

 hvordan den enkelte kan forbedre sine muligheder for beskæftigelse og  

 uddannelse.
Mål og kvalitetsudvikling for vejledningen i overgangen fra  

 grundskolen til ungdomsuddannelserne og mellem ungdomsuddannelserne Det er regeringens målsætning, at flest mulige  

 unge påbegynder en ungdomsuddannelse på et velovervejet grundlag.  

 Den unge skal således på dette tidspunkt i  

 vejledningsforløbet have gjort sig realistiske overvejelser om et  

 erhvervsvalg, ligesom den  unge skal kunne se en sammenhæng mellem valg  

 af ungdomsuddannelse og efterfølgende ønsker om erhverv og  

 videreuddannelse.
Utilsigtede omvalg og frafald i uddannelsessystemet skal  

 formindskes mest muligt.
Ungdommens Uddannelsesvejledning skal derfor udvikle  

 overordnede vejledningsstrategier, der indeholder metoder og aktiviteter, der  

 bidrager til at nå dette mål.
For at kvalificere denne indsats er  

 det nødvendigt, at Ungdommens Uddannelsesvejledning samarbejder  

 indbyrdes og løbende inddrager ny viden fra ind- og udland på  

 området samt iværksætter samarbejder på tværs  

 af uddannelsesområder og -institutioner og i samarbejde med  

 erhvervslivet sætter fokus på aktuelle erhvervsmuligheder  

 regionalt, nationalt og internationalt.
Med henblik på at sikre den  

 beskæftigelsespolitiske vinkel i vejledningsindsatsen og for at sikre  

 en effektiv ressourceudnyttelse vil Ungdommens Uddannelsesvejledning for  

 så vidt angår vejledning om beskæftigelsesmuligheder skulle  

 basere indsatsen på arbejdsformidlingens overvågning af  

 arbejdsmarkedet.
Denne overvågning bygger bl.a. på kontakt til  

 virksomhederne samt de analyser, der udarbejdes regionalt og nationalt, jf.  

 lov om aktiv arbejdsmarkedspolitik.
For at understøtte den løbende  

 kvalitetsudvikling gennem sund konkurrence, dialog og spredning af  

 erfaringer, skal Ungdommens Uddannelsesvejledning offentliggøre de  

 aktuelle mål og rammer for vejledningen og resultaterne af  

 vejledningsindsatsen.
Offentliggørelsen skal ske på den enkelte  

 kommunes hjemmeside.
Offentliggørelseskravet skal ses i direkte  

 forlængelse af regeringens ønske om at skabe gennemsigtighed og  

 åbenhed i uddannelsessystemet, jf. lov nr. 414 af 6. juni 2002 om  

 gennemsigtighed og åbenhed m.v.
Undervisningsministeriet vil i  

 samarbejde med relevante parter udarbejde en vejledende hjemmeside, som  

 anbefaler, hvilke informationer der offentliggøres på  

 hjemmesiden.
Ungdommens Uddannelsesvejledning skal endvidere have et  

 kvalitetsudviklingssystem til løbende kvalitetsudvikling og  

 resultatvurdering af vejledningsindsatsen.
Kvalitetssystemet skal bygge  

 på selvevaluering.
Vejledningssøgende, medarbejdere og eksterne  

 interessenter bør inddrages i evalueringen.
På baggrund af  

 selvevalueringen udarbejder Ungdommens Uddannelsesvejledning en  

 opfølgningsplan.
Kvalitetsudviklingssystemet skal understøtte  

 og kvalificere de oplysninger, som Ungdommens Uddannelsesvejledning skal  

 offentliggøre på internettet.
 Ungdommens Uddannelsesvejledning har ansvar for, at  

 vejledningsindsatsen på området lever op til de nationale  

 mål og hviler på et tværgående og bredt kendskab til  

 uddannelses- og beskæftigelsesmuligheder, f.eks. ved at ansætte  

 personer, der hidtil har været beskæftiget uden for  

 uddannelsessektoren, herunder personer med indvandrerbaggrund.
Derudover vil der blive foretaget eksterne evalueringer.  

 Som en del af  Undervisningsministeriets almindelige sektortilsyn vil der  

 kunne iværksættes bredere analyser og evalueringer med henblik  

 på at kvalitetssikre og kvalitetsudvikle vejledningsindsatsen inden for  

 dette vejledningsområde.
Undervisningsministeriet kan anmode Danmarks  

 Evalueringsinstitut om at gennemføre en sådan evaluering.
Målgrupper Vejledningsansvaret omfatter unge fra folkeskolens 6.  

 klasse til det 25. år.
Den konkrete uddannelses- og erhvervsvejledning  

 skal fortsat udføres lokalt og tæt på de unge.
For unge i  

 folkeskolen gives vejledningen på den enkelte skole i tilknytning til  

 undervisningen.
For unge, der er udskrevet af grundskolen, og som er i en  

 vejlednings-, uddannelses- eller beskæftigelsesmæssigt  

 utilfredsstillende situation, skal vejledningen indtil det fyldte 19.  

 år så vidt muligt tilbydes på den unges uddannelsessted  

 eller Ungdommens Uddannelsesvejledning.
Målgruppen er unge, som ikke er  

 i uddannelse eller beskæftigelse, eller som står i begreb med at  

 afbryde en uddannelse eller på anden måde synes at have problemer  

 i forhold til uddannelses- eller beskæftigelsesvalg.
Vejledning af elever i folkeskolen, herunder arbejde med individuel  

 uddannelsesplanlægning Elevernes individuelle uddannelsesplanlægning er  

 helt central i vejledningsarbejdet.
Konkret udgør arbejdet med  

 uddannelsesplanlægningen rammen om de vejledningsaktiviteter, som  

 eleven skal igennem med henblik på at træffe valg af uddannelse  

 og erhverv på et realistisk grundlag.
Uddannelsesplanlægningen  

 bidrager hermed til, at den enkelte elev får kendskab til egne  

 potentialer og muligheder i uddannelsessystemet og på arbejdsmarkedet.  

 Arbejdet med elevernes individuelle uddannelsesplanlægning og  

 samtalerne i forbindelse hermed påbegyndes i 6. klassetrin, hvor den  

 enkelte elev påbegynder udarbejdelsen af den uddannelsesbog, der gennem  

 de følgende år skal pege frem mod valg af ungdomsuddannelse og  

 erhverv.
I 9. og 10. klasse afrundes dette arbejde med, at eleven udarbejder  

 en uddannelsesplan, jf. dog nedenfor om vejledning af unge under 19 år,  

 der har forladt grundskolen.
Af uddannelsesplanen fremgår, hvilke  

 mål den enkelte elev har for uddannelse efter grundskolen.  

 Uddannelsesplanen følger eleven på den efterfølgende  

 ungdomsuddannelse og indgår i planlægningen af elevens videre  

 undervisnings- og vejledningsforløb.
Ungdommens Uddannelsesvejledning  

 forestår samtalerne, der foregår på elevens folkeskole.
Med  

 henblik på at sikre et sammenhængende og udbytterigt  

 vejledningsforløb sker vejledningsarbejdet i et tæt samarbejde  

 mellem folkeskolen og Ungdommens Uddannelsesvejledning.
Samarbejdet vil bl.a.  

 indebære, at skolen har pligt til at sikre, at arbejdet med elevernes  

 uddannelsesplanlægning kan foregå indenfor skolens fysiske rammer  

 og i elevernes undervisningstid.
Skolens stiller egnede lokaler til  

 rådighed for Ungdommens Uddannelsesvejledning, hvor samtaler kan finde  

 sted, undervisningsmaterialer kan opbevares og edb-udstyr kan anvendes.  

 Ungdommens Uddannelsesvejledning har pligt til at sikre, at arbejdet med  

 elevernes uddannelsesplanlægning kan indgå hensigtsmæssigt  

 i skolens samlede planlægning og undervisning.
Det forudsættes  

 således, at det arbejde og den type vejledningsaktiviteter, der  

 allerede foregår i dag, også gennemføres fremover og som  

 nu tilrettelægges med henblik på at skabe sammenhængende  

 undervisnings- og vejledningsforløb for den enkelte elev.
Arbejdet med uddannelsesplanlægningen skal bidrage  

 til at understøtte den enkelte i retning af at kunne foretage  

 kvalificerede og bevidste valg og i at kunne indrette sig i forhold til de  

 krav, der stilles både i uddannelsessystemet og på  

 arbejdsmarkedet.
For at stå bedre rustet til et samfund og et  

 arbejdsmarked i hastig forandring er det derfor afgørende, at den  

 enkelte udvikler de nødvendige kompetencer   herunder valgkompetence.
Arbejdet med uddannelsesplanlægning vil derfor med  

 start i grundskolen lægge grundstenen til et livslangt arbejde med en  

 mere bevidst tilgang til igangværende og kommende  

 uddannelsesforløb   et arbejde, der kræver en stor indsats fra  

 den enkelte og samtidig stiller store krav til vejledere, som skal være  

 i stand til at udfordre og understøtte de unge i deres overvejelser og  

 beslutninger.
I den sammenhæng er det væsentligt at understrege  

 vigtigheden af, at arbejdet med uddannelsesplanlægning sker i tæt  

 samarbejde med folkeskolens løbende interne evaluering.
Betydningen af  

 at aflægge folkeskolens afsluttende prøver skal indgå i  

 vejledningen som led i den unges arbejde med egne kompetencer og som en del  

 af vejledningen om det videre valg af ungdomsuddannelse, herunder eventuelle  

 optagelseskrav.
Denne del af vejledningen tager udgangspunkt i, at eleven  

 indser værdien i at lade sig bedømme ved folkeskolens  

 afsluttende prøver med henblik på at kunne dokumentere  

 erhvervede kompetencer fra grundskolen inden overgangen til  

 ungdomsuddannelse.
Uddannelses-, erhvervs- og arbejdsmarkedsorientering skal  

 fortsat være et obligatorisk emne i folkeskolen, der kan indgå i  

 tværgående emner og problemstillinger på lige fod med  

 folkeskolens øvrige fag.
Folkeskolen har således stadig en  

 vigtig rolle at spille i relation til elevernes overgang fra grundskole til  

 ungdomsuddannelse.
Ungdommens Uddannelsesvejledning bistår skolen ved  

 tilrettelæggelsen af det obligatoriske emne under hele  

 skoleperioden.
 Efter forslaget til lov om ændring af forskellige  

 love på Undervisningsministeriets område (Ændringer som  

 følge af lov om vejledning om valg af uddannelse og erhverv) bliver  

 folkeskolen fortsat medansvarlig for afgørelsen om, hvorvidt en  

 ansøger til gymnasiet skal aflægge optagelsesprøve.  

 Hertil kommer, at Ungdommens Uddannelsesvejledning efter det anførte  

 lovforslag får en tilsvarende kompetence.
Vejledningen af elever i folkeskolen skal fortsat  

 tilrettelægges både som individuelle og kollektive forløb,  

 der omfatter aktiviteter, der giver eleven mulighed for at afprøve  

 udvalgte uddannelses- og beskæftigelsesmuligheder.
Virksomheder,  

 uddannelsesinstitutioner samt andre eksterne parter inddrages i  

 gennemførelsen af vejledningsaktiviteter, når det er relevant.  

 Tilrettelæggelsen af de enkelte vejledningsaktiviteter  

 forudsættes løst i et tæt samarbejde mellem skolen og  

 Ungdommens Uddannelsesvejledning.
Samarbejdet skal bl.a. understøtte  

 et af de bærende principper i reformen om, at vejledningen skal gives  

 tæt på den enkelte unge.
For elever i folkeskolen stilles der  

 krav om, at vejledningen skal tilrettelægges, så eleverne har  

 mulighed for at få individuel vejledning på skolen.
Vejledning af elever på friskoler, private grundskoler og frie  

 kostskoler Elever på friskoler og private grundskoler  

 får i dag i almindelighed en vejledning, som vurderes at stå  

 mål med vejledningen i folkeskolen.
Denne vejledning gives ofte i et  

 samarbejde med de kommunale skolevejledninger.
Vejledningsreformen  

 indebærer, at det fortsat er frivilligt for den enkelte skole, om den  

 vil tilbyde vejledning som en del af sit samlede tilbud.
Skolen kan henvende  

 sig til den kommune, hvor skolen ligger, og anmode om vejledning af skolens  

 elever fra og med 6. klasse eller tilsvarende.
Kommunen har herefter pligt  

 til at give vejledningen, der tilrettelægges i et samarbejde mellem  

 Ungdommens Uddannelsesvejledning og skolen.
Vejledningen skal  

 gennemføres på skolen i naturlig forlængelse af den  

 øvrige undervisning.
Også på efterskoler, husholdningsskoler og  

 håndarbejdsskoler gives der i dag i vidt omfang vejledning af  

 eleverne om valg af uddannelse og erhverv.  For eleverne på disse  

 skoler indebærer forslaget, at der etableres en vejledningsordning,  

 hvorefter skolen, hvis den ønsker det, kan træffe aftale med  

 kommunalbestyrelsen i den kommune, hvori den er beliggende, om at  

 vejledningen af skolens elever gennemføres af Ungdommens  

 Uddannelsesvejledning.
Kommunen skal opkræve betaling fra skolen for  

 vejledning af skolens elever.
Det forudsættes, at prisen for  

 vejledningen aftales mellem skolen og kommunen.
Folkehøjskolernes kurser vil ofte  

 hjælpe eleverne til at blive afklarede om deres fremtid.
I den  

 forbindelse kan skolerne have behov for at kunne trække på  

 sagkyndig rådgivning og vejledningsbistand hos vejledningscentrene,  

 herunder Ungdommens Uddannelsesvejledning.
Forslaget indebærer, at en  

 kommune frivilligt kan indgå aftale med en folkehøjskole om  

 vejledningsydelser til skolens elever.
Vejledning af elever i ungdomsskoler I lighed med elever på friskoler og private  

 grundskoler modtager elever, der følger heltidsundervisning i  

 ungdomsskolen almindeligvis uddannelses- og erhvervsvejledning, der  

 står mål  med den vejledning, der gives i folkeskolen.
Med den  

 foreslåede reform vil denne gruppe ungdomsskoleelever være  

 omfattet af Ungdommens Uddannelsesvejledning.
Kommunalbestyrelsen eller det  

 kommunale samarbejde vil få mulighed for at opretholde  

 vejledningstilbuddet i ungdomsskoleregi eller henlægge  

 vejledningsopgaven til Ungdommens Uddannelsesvejledning.
Vejledning af unge med særlige behov for vejledning Forslaget indebærer, at vejledningsindsatsen over  

 for unge med særlige behov styrkes.
For at kvalitetssikre indsatsen er  

 det væsentligt, at vejlederen besidder tilstrækkelig viden om den  

 enkeltes ressourcer og særlige behov samt de muligheder, der bedst  

 imødekommer disse.
Der skal i vejledningen også lægges  

 vægt på den unges personlige udvikling og sociale kompetencer.  

 For at den unge skal opnå et realistisk billede af sin egen situation  

 og egne muligheder, er det væsentligt, at vejledningen ikke alene  

 fokuserer på uddannelse og erhverv, men for denne elevgruppe inddrager  

 hele den unges livssituation.
Børn og unge, som gennem store dele af deres  

 skoleforløb har modtaget specialundervisning, kan, når de skal  

 videre i uddannelsessystemet eller i gang med beskæftigelse, have behov  

 for særlige vejlednings- og uddannelsesforløb.
Børn og  

 unge der har så store vanskeligheder, at de modtager  

 specialundervisning på en specialskole, har naturligvis et  

 vejledningsbehov af mindst samme omfang.
Dertil kommer, at også  

 børn og unge med handicaps kan have behov for en særlig  

 vejledningsindsats om eksempelvis specialpædagogisk støtte i  

 form af alternative pædagogiske metoder, hjælpemidler eller  

 specialtilrettelagte uddannelsesforløb.
I lidt over halvdelen af landets kommuner varetages  

 vejledningen af børn og unge med særlige behov af  

 skolekonsulenten for kuratorvirksomhed.
Kurator er oftest ansat ved  

 pædagogisk-psykologisk rådgivning og har ud over sin  

 vejledningsfaglige baggrund derfor også en omfattende  

 specialpædagogisk viden.
Denne vejledningsfunktion indgår i  

 Ungdommens Uddannelsesvejledning.
Amternes og Kommunernes Forskningsinstitut foretog i 2001  

 for Undervisningsministeriet en kortlægning af kommunernes vejledning  

 af børn og unge med særlige behov.
Kortlægningen viste, at  

 det især er kommuner med en veldefineret kuratorfunktion, der yder en  

 intensiv og målrettet indsats over for disse børn og unge.
I  

 kommuner uden denne funktion var der ikke den samme fokus på denne del  

 af vejledningsindsatsen.
Undersøgelsen påpegede, at der i disse  

 kommuner var en risiko for, at denne gruppe børn og unge blev  

 overset.
Vejledning af unge, der tilhører etniske minoriteter Regeringen ønsker at styrke integrationen af  

 etniske minoriteter gennem en bred indsats, som involverer hele det danske  

 samfund.
Regeringen mener, at integration bedst sker gennem tilknytning til  

 arbejdsmarkedet, dvs. gennem hverdagslivet i virksomhederne.
En styrket uddannelses- og erhvervsvejledning over for  

 udsatte grupper af unge fra de etniske minoriteter vil kunne bidrage positivt  

 til, at flere unge vælger og gennemfører en uddannelse og dermed  

 får grundlag for at få varig beskæftigelse i  

 virksomhederne.
Derfor er det væsentligt, at denne gruppe unge og deres  

 forældre får en særlig information om kravene på det  

 danske arbejdsmarked og om vigtigheden af at gennemføre en uddannelse.  

 Forslaget vil give mulighed for at målrette ressourcer til individuel  

 vejledning af denne målgruppe.
Desuden vil forslaget give mulighed for  

 at styrke vejledningsindsatsen gennem etablering af mere bæredygtige  

 vejledningsenheder og bedre vejlederuddannelse.
 Forslaget vil også bidrage til, at flere unge blandt  

 de etniske minoriteter bliver aktive medborgere, og dermed til  

 opnåelsen af målsætning om et mere velfungerende  

 arbejdsmarked med et større arbejdskraftudbud.
Vejledning af unge under 19 år i en ikke-tilfredsstillende  

 vejlednings-, undervisnings- eller beskæftigelsesmæssig  

 situation For unge under 19 år som ikke befinder sig i en  

 tilfredsstillende vejlednings-, uddannelses- eller  

 beskæftigelsesmæssig situation, skal vejledningen udgøre  

 et sikkerhedsnet.
Det kan være unge, der ikke er i gang med en  

 uddannelse, står i begreb for at afbryde en uddannelse eller på  

 anden måde synes at have problemer i forhold til uddannelses- eller  

 beskæftigelsesvalg.
Ungdommens Uddannelsesvejledning skal over for  

 denne målgruppe, gennem opsøgende aktiviteter, tilbyde  

 uddannelses- og erhvervsvejledning, hvor den unges uddannelsesplan fra  

 folkeskolen stadig er et centralt element.
Uddannelsesplanen justeres,  

 så den er i overensstemmelse med den unges aktuelle uddannelses- eller  

 beskæftigelsesmæssige situation, og der tilrettelægges et  

 vejledningsforløb, herunder brobygningsaktiviteter, ophold på  

 produktionsskole mv. med henblik på at bringe den unge i en  

 tilfredsstillende uddannelses- eller beskæftigelsesmæssig  

 situation.
 Vejledning af unge i alderen fra 19 til 25 år.
 Unge fra 19 til 25 år kan på eget initiativ  

 henvende sig til Ungdommens Uddannelsesvejledning og få tilbud om  

 vejledning, der primært retter sig mod valg af ungdomsuddannelse og  

 sekundært retter sig mod at opnå beskæftigelse.
Vejledning af voksne, der er fyldt 25 år Voksne, der er fyldt 25 år, og som ønsker at  

 begynde på en ungdomsuddannelse eller på en grundlæggende  

 voksenuddannelse, er ikke omfattet af Ungdommens Uddannelsesvejledning eller  

 Landscenter for Uddannelses- og Erhvervsvejlednings vejledningsansvar.  

 Ikke-ledige personer i denne persongruppe vil, indtil der er  

 gennemført en reform af vejledningen af voksne, skulle henvises til at  

 søge informationer og anvende vejledningsværktøjer i den  

 virtuelle vejledningsportal, der vil indeholde særlige faciliteter for  

 voksne.
Desuden vil personer i målgruppen fortsat kunne tilbydes  

 vejledning om valg af uddannelse og erhverv på de respektive  

 uddannelsesinstitutioner samt på arbejdsformidlingen.
Vejledningen af  

 ikke-ledige voksne om valg af uddannelse og erhverv vil som nævnt blive  

 omfattet af den kommende reform af vejledning af voksne.
Der henvises til  

 bemærkningerne herom i afsnit 2.
 Ledige personer vil som hidtil skulle vejledes af kommuner  

 og arbejdsformidlingen.
5. Vejledning om valg af videregående uddannelse og erhverv Regeringens målsætning er at give elever i  

 ungdomsuddannelserne og andre unge og voksne med ønske om at begynde  

 på en videregående uddannelse mulighed for at få bedre  

 vejledningstilbud, der er uafhængigt af sektor- og  

 institutionsinteresser.
Dette forslag skal bidrage til at fremme  

 åbenhed og gennemsigtighed i uddannelserne og velunderbyggede friere  

 valg, således at de unge begynder på en videregående  

 uddannelse uden unødvendige forudgående venteperioder, og  

 således at omvalg, frafald og dobbeltuddannelser begrænses mest  

 muligt.
Valg af videregående uddannelse og erhverv skal være til  

 størst mulig gavn for såvel den enkelte som for samfundet,  

 således at regeringens målsætning om et velfungerende og  

 fleksibelt arbejdsmarked kan opfyldes.
Vejledningen skal gives på baggrund af aktuel  

 generel information om uddannelsernes indhold og opbygning, samt hvilken  

 beskæftigelse eller selvstændig erhvervsudøvelse den  

 enkelte uddannelse kan føre frem til.
Vejledningen skal inddrage  

 arbejdsmarkedets forventede krav til kvalifikationer samt de fremtidige  

 beskæftigelsesmuligheder i Danmark og  i udlandet.
Vejledningen skal  

 videre omfatte såvel adgangsspecifikke som generelle faglige og  

 studiemæssige krav.
Informationer om den enkelte uddannelses konkrete  

 indhold, undervisningsmetoder, valgfag m.v. vil som hidtil skulle  

 søges hos den enkelte uddannelsesinstitution.
For så vidt  

 angår de forskningsbaserede uddannelser ved universiteterne gives  

 vejledningen om adgangsspecifikke, faglige og studiemæssige krav  

 således alene i forbindelse med valg af denne type uddannelse.  

 Vejledning i forbindelse med gennemførelse og karriererådgivning  

 varetages af de videregående uddannelsesinstitutioner, herunder  

 overgangen fra forskningsbaseret bacheloruddannelse til  

 kandidatuddannelse.
 Vejledningsindsatsen om arbejdsmarkedets forventede krav  

 til kvalifikationer vil bl.a. skulle baseres på arbejdsformidlingens  

 overvågning af arbejdsmarkedet.
Ansvaret for vejledning om videregående uddannelser  

 og erhverv samt om videreuddannelsessystemet for voksne samles med forslaget  

 i et Landscenter for Uddannelses- og Erhvervsvejledning, som etableres  

 i Undervisningsministeriet og under ministeriets ledelse.
Derved opnås  

 der klarhed og enkelhed i ansvaret for og ledelsen af vejledningen og en mere  

 effektiv udnyttelse af de afsatte offentlige vejledningsressourcer.
Vejledningsopgaven forventes løst ved, at  

 Landscentret indgår kontrakter med regionale centre, der bliver  

 ansvarlige for den konkrete tilrettelæggelse og løsning af  

 vejledningsopgaverne på baggrund af overordnede retningslinier fra  

 Landscentret.
Centerdannelserne kan variere fra region til region.
Der kan  

 eksempelvis dannes konsortier gennem skolesamarbejder, tværsektorielle  

 vejledningssamarbejder m.v.
Centerdannelserne vil også kunne tage  

 udgangspunkt i de 4 eksisterende regionale Centre for Information om  

 Videregående Uddannelser (IVU*C). De regionale centre skal samarbejde  

 med de berørte uddannelsesinstitutioner og inddrage andre relevante  

 parter, eksempelvis den regionale arbejdsformidling, arbejdsmarkedets parter,  

 kommuner m.v.
Det vurderes, at der vil være behov for at etablere i alt  

 7 regionale centre.
 Landscentret får efter forslaget endvidere ansvaret  

 for, at der etableres og drives en national virtuel vejledningsportal, jf.  

 pkt. 6, samt ansvaret for Den Koordinerede Tilmelding samt den fælles  

 tilmelding til ungdomsuddannelserne.
For at skabe de nødvendige rammer for en effektiv  

 varetagelse af Landscentret for Uddannelses- og Erhvervsvejledning kan  

 undervisningsministeren bemyndige en styrelse under Undervisningsministeriet,  

 en anden offentlig institution eller efter udbud en selvejende institution  

 eller en privat virksomhed til at varetage en eller flere af opgaverne som  

 landscenter.
Som eksempler på aktører kan nævnes de  

 nuværende Centre for Information om Videregående Uddannelser,  

 regionale skolesamarbejder, et konsortium bestående af Centre for  

 Information om Videregående Uddannelser, et lokalt skolesamarbejde og  

 Ungdommens Uddannelsesvejledning.
Det er ikke  hensigten at overlade hele  

 opgavevaretagelsen til andre, da det anses for væsentligt, at  

 Landcentrets centrale opgaver varetages direkte af Undervisningsministeriet  

 og under ministeriets ledelse.
Men det kan være hensigtsmæssigt  

 af praktiske og effektivitetsmæssige hensyn at udlægge eller  

 udbyde enkelte konkrete opgaver til andre enheder.
 Hvis den konkrete vejledning varetages af Landscentret,  

 vil centret eksempelvis have mulighed for at organisere vejledningens  

 udførelse gennem fuldtidsansatte vejledere, ved frikøb af  

 vejledere fra ungdomsuddannelsesinstitutioner eller ved at indgå aftale  

 med en eller flere ungdomsuddannelsesinstitutioner henholdsvis Ungdommens  

 Uddannelsesvejledning om at løse opgaven inden for en fastsat  

 ramme.
Landscentret vil i henhold til forslaget skulle  

 løse opgaver især via kontrakter, som hidtil er blevet  

 løst af uddannelsesinstitutioner, Rådet for Uddannelses- og  

 Erhvervsvejledning og Centre for Information om Videregående  

 Uddannelser.
Der flyttes derfor ressourcer fra disse områder til  

 Landscentret i et omfang svarende til opgaverne.
Den koordinerede tilmelding  

 til de videregående uddannelser og den fælles tilmelding til  

 ungdomsuddannelserne videreføres i Undervisningsministeriets regi.  

 Efter forslaget varetages disse opgaver af  Landscentret.
For den enkelte elev indebærer reformen, at eleven  

 vil få let adgang til et nyt tilbud om vejledning på skolen.  

 Dette tilbud er uafhængigt af bestemte sektor- og  

 institutionsinteresser og gives efter et nationalt indholdskoncept.
For  

 eleven giver dette flere alternativer i forbindelse med valg af uddannelse og  

 erhverv; selvstændigt og individuelt arbejde med  

 vejledningsspørgsmål på den foreslåede  

 vejledningsportal på internettet, kollektiv vejledning på skolen  

 samt individuel vejledning i forbindelse med uafklarede  

 spørgsmål.
Mange børn og unge vil kunne klare sig med den  

 vejledning, der tilbydes gennem det virtuelle vejledningstilbud på  

 internettet, de fælles informationsarrangementer, brobygningstilbud og  

 andre aktiviteter, som det regionale center stiller til rådighed for  

 eleverne.
Gennem samling af viden og informationer om valg af uddannelse og  

 erhverv på den virtuelle vejledningsportal vil de aktuelle  

 uddannelsesmuligheder blive lettere at overskue for eleven.
For elever, der  

 har behov for en individuel, uddannelsesafklarende vejledning, vil det  

 endvidere være muligt at trække på vejledere fra det  

 regionale center.
Det kan f.eks. blive aktuelt i tilfælde af  

 ønske om særlige studieforhold i udlandet, hjælp til at  

 få belyst specielle optagelsesbetingelser på en uddannelse eller  

 lignende.
 Vejledning i overgangen fra ungdomsuddannelse til de  

 videregående uddannelser vil derfor i alle tilfælde ske ud fra et  

 fælles nationalt koncept udviklet under Landscentret og udført  

 af de regionale centre i et lokalt forankret samarbejde.
For eleverne vil ændringerne medføre, at  

 vejledning om valg af uddannelse og erhverv vil fremstå tydeligere i  

 den vejledningsindsats, som retter sig mod gennemførelse af en  

 ungdomsuddannelse.  Der vil blive et tydeligere fokus på  

 det forestående valg og de konsekvenser, som det vil have for den  

 enkelte.
Der vil samtidig være en mulighed for at tilpasse den konkrete  

 vejledning om valg af uddannelse og erhverv efter lokale  

 forhold og muligheder.
6. Den landsdækkende organisering af arbejdet Vejledning om valg af videregående uddannelse og  

 erhverv samles med forslaget i et Landscenter for Erhvervs- og  

 Uddannelsesvejledning under Undervisningsministeriet.
Der flyttes ressourcer  

 fra de enkelte ungdomsuddannelsesinstitutioner og videregående  

 uddannelsesinstitutioner til denne organisatoriske enhed.
Vejledningen skal fortsat gives regionalt, men efter  

 forslaget under Landscentrets samlede ledelse og ansvar.
Landscenteret skal  

 opstille kvalitetssikringsregler og udstikke overordnede uddannelsespolitiske  

 mål for vejledning, som af de regionale vejledningscentre skal  

 omsættes til vejledningsstrategier, der indeholder metoder og  

 aktiviteter i overensstemmelse med de fastlagte mål.
Landscentret skal  

 være nationalt videnscenter for vejledning.
Opgaverne vil bl.a.  

 være at styrke den nationale koordinering  af vejledningen på  

 tværs af sektorer, bidrage til kvalitetsudvikling, initiering af  

 analyser og udredninger på området samt varetagelse af  

 internationale opgaver.
 Landscentrets vejledningsansvar omfatter unge på vej  

 til en videregående uddannelse direkte fra en ungdomsuddannelse, unge  

 og voksne, der ikke længere har tilknytning til en  

 ungdomsuddannelsesinstitution, og  som eventuelt har været ude af  

 uddannelsessystemet i en periode, samt personer i erhverv, som ønsker  

 kompetencegivende videreuddannelse i videreuddannelsessystemet for voksne.  

 Landscentrets målgruppe omfatter således alle, som ønsker  

 at påbegynde en videregående uddannelse inden for såvel det  

 ordinære uddannelsessystem som videreuddannelsessystemet for  

 voksne.
 Undervisningsministeren tager initiativ til, at der  

 etableres et nationalt tværsektorielt dialogforum, hvor forhold af  

 betydning for kvaliteten og effekten af uddannelses- og erhvervsvejledningen  

 kan drøftes.
 Etablering af det nationale tværsektorielle  

 dialogforum skal sikre en løbende dialog mellem relevante brugere,  

 ministerier, institutioner, virksomheder, vejledere, toneangivende personer  

 og andre, som har interesse i, at uddannelses- og erhvervsvejledningen  

 fungerer kvalitativt og effektivt.
 På møderne vil det være naturligt at  

 drøfte forhold af betydning for vejledningsreformens implementering,  

 behovet for at iværksætte evalueringer og kvaliteten af den  

 videns- og erfaringsudveksling, som finder sted mellem uddannelses- og  

 beskæftigelsesområderne.
Virtuel vejledningsportal Forslaget omfatter oprettelse af en national virtuel vejledningsportal,  

 der skal stille sammenlignelige informationer om uddannelse og erhverv til  

 rådighed for elever og andre, der søger uddannelse,  

 beskæftigede lønmodtagere og selvstændigt  

 erhvervsdrivende, erhvervslivet, vejledere samt andre, som måtte have  

 interesse i at få præcise informationer om bestemte uddannelser  

 og erhverv.
Portalen skal desuden indeholde beslutningsstøttesystemer  

 og andre faciliteter, som kan hjælpe den enkelte med at træffe  

 uddannelses- og erhvervsvalg og lægge karriereplaner.
 Portalen vil ligeledes blive et redskab for professionelle vejledere, der  

 ved hjælp at de leksikale databaser til enhver tid kan hente opdaterede  

 informationer om specifikke uddannelses- og beskæftigelsesforhold.
 Konkret forventes portalen bl.a. at indeholde:
Leksikale databaser om uddannelser og job Information om og hjælp til uddannelsesvalg Beslutningsstøttesystemer, herunder enkle matchningsprogrammer  

 i forhold til valg af uddannelse og erhverv Hjælpeværktøjer til  

 uddannelsesplanlægning Mail-center, hvor spørgsmål om uddannelse kan  

 besvares Information om internationale uddannelsesmuligheder og  

 beskæftigelsesmuligheder Information om aktuelle og forventede beskæftigelsesmuligheder  

 nationalt Netadgang til tilmeldingsskemaer til uddannelser.
Links til relevant  

 information om uddannelse og job (bl.a. uddannelsesinstitutioner og  

 virksomheder) Portalens funktion og udformning vil løbende blive vurderet  

 med henblik på at sikre opfyldelse af målgruppens behov for et  

 neutralt informationssystem, der kan tjene til bedre uddannelses- og  

 erhvervsvejledning og bedre uddannelses- og  

 beskæftigelsesvalg.
Portalen stiller vejledningstilbud til rådighed for  

 vejledningssøgende, som kan søge informationer på egen  

 hånd.
Herved frigøres vejledningsressourcer til unge, som har  

 behov for en særligt tilrettelagt vejledningsindsats.
Det forventes, at  

 stadig flere opbygger den nødvendige valgkompetence, som gør  

 dem i stand til at bruge portalen på et solidt grundlag.
Det vil  

 være en del af vejledningens opgave at understøtte dette.
 Den virtuelle vejledningsportal kommer til at løse en  

 væsentlig samfundsmæssig opgave, idet vejledningsportalen vil  

 være et absolut nødvendigt redskab for de myndigheder m.fl., der  

 ifølge lovforslaget tillægges ansvaret for vejledningsopgaverne,  

 og af afgørende betydning for at sikre lovens formål om bedre  

 kvalitet i vejledningen, tværsektoriel vejledning, begrænse  

 frafald fra og omvalg i uddannelser, sikre bedst mulige  

 beskæftigelsesmuligheder og behovet for arbejdskraft, bedre udnyttelse  

 af de offentlige ressourcer og åbenhed og gennemsigtighed om uddannelse  

 og erhverv.
 Der ses ikke på markedet at være tilbud, der svarer til den  

 planlagte virtuelle vejledningsportal med gratis adgang til oplysninger.
Portalens oprettelse og drift bringes i udbud af  

 Undervisningsministeriet.
Portalen tilvejebringes i et samarbejde med  

 Beskæftigelsesministeriet, Kulturministeriet, Ministeriet for  

 Videnskab, Teknologi og Udvikling og evt. andre ministerier.
Samlet koordinering af fælles tilmelding til ungdomsuddannelserne  

 og videregående uddannelser Den fælles tilmelding til ungdomsuddannelserne  

 omfatter udarbejdelse af ansøgningsskema til brug for optagelse til  

 ungdomsuddannelserne.
Ansøgningssystemet giver mulighed for at  

 søge optagelse på indtil 3 forskellige uddannelser/aktiviteter  

 og på 3 forskellige institutioner inden for hvert uddannelsesvalg med  

 angivelse af prioritering Opgaven varetages aktuelt af  

 Undervisningsministeriet.
Den koordinerede tilmelding til de  

 videregående uddannelser (KOT) skal  sikre, at ansøgere til de  

 videregående uddannelser, der kan optages, bliver optaget på  

 deres højest mulige prioriterede uddannelser, og sikre, at den  

 kapacitet, der er til rådighed, udnyttes bedst muligt.  

 Ansøgningssystemet giver mulighed for, at den  

 uddannelsessøgende kan søge op til 8 uddannelser/institutioner  

 i prioriteret rækkefølge.
Opgaven varetages aktuelt på  

 vegne af Undervisningsministeriet af sekretariatet for KOT efter særlig  

 aftale med Københavns Universitet.  Med forslaget samles ansvaret for  

 koordineringen af uddannelsesinstitutionernes optagelse af ansøgere  

 til ungdomsuddannelserne og til de videregående uddannelser i  

 Landscenteret for Uddannelses- og Erhvervsvejledning.
Det er samtidig  

 hensigten gennem kontraktstyring og under iagttagelse af udbudsregler, at  

 gøre brug af ekstern(e) aktør(er) i den konkrete varetagelse af  

 en eller flere af opgaverne i forbindelse med koordineringen af  

 uddannelsesinstitutionernes optagelse af ansøgere, jf. lovforslagets §  

 15, stk. 2. En sådan ekstern aktør kan blive sekretariatet for  

 KOT v.
Københavns Universitet.
7. Vejlederuddannelse Som led i den samlede reform af vejledningen agter  

 Undervisningsministeriet at etableret en grundlæggende  

 vejlederuddannelse på tværs af de enkelte eksisterende  

 vejlederordninger.
Uddannelsen forventes tilrettelagt under lov om åben  

 uddannelse som fleksibelt tilrettelagte uddannelsesforløb for personer  

 med sideløbende erhverv.
Indholdet i uddannelsen vil tage hensyn til  

 deltagernes arbejds- og livserfaring og indgå som en del af en  

 diplomuddannelse.
Optagelse på uddannelsen vil normalt være  

 betinget af, at ansøgere har gennemført en videregående  

 uddannelse og har mindst 2 års relevant erhvervserfaring.
Den  

 grundlæggende vejlederuddannelse vil have til formål at  

 kvalificere deltagerne til selvstændigt at varetage  

 tilrettelæggelsen og gennemførelsen af almindeligt forekommende  

 informations- og vejledningsopgaver inden for de forskellige  

 vejledningsordninger.
Et fælles forløb for alle vejledergrupper  

 skal:
 Fremme udviklingen af en fælles vejlederidentitet og dermed  

 skabe grundlag for det praktiske samarbejde om vejledningen til gavn for de  

 vejledningssøgende.
 Sikre et højt uddannelsesniveau for alle vejledere, danne  

 grundlag for tilbagevendende vejlederkvalificering og skabe sammenhæng  

 mellem teori- og praksisudvikling.
 Bidrage til at kvalificere udviklingsarbejder inden for  

 vejledningsområdet.
 Der vil fortsat være behov for sektorspecifikke  

 uddannelsesforløb inden for de enkelte uddannelsesområder.
Uddannelsens varighed forventes at svare til 6  

 måneders heltidsundervisning.
Der er hermed lagt op til et  

 væsentligt niveauløft i forhold til eksisterende  

 vejlederuddannelser.
Uddannelsen forventes udbudt af institutioner godkendt  

 af Undervisningsministeriet 8. Økonomiske konsekvenser 8.1 Økonomiske konsekvenser for stat, kommuner og amtskommuner Med lovforslaget ændres organiseringen af  

 vejledningsindsatsen og placeringen af ansvaret herfor.
Det medfører  

 en ændring af opgavefordelingen mellem stat, amter og kommuner, og en  

 omfordeling af ressourcer i overensstemmelse hermed.
Der optages  

 forhandlinger med de (amts)kommunale parter omkring regulering i forhold til  

 lovforslagets ændrede opgavefordeling mellem stat, amter og  

 kommuner.
Udgifterne til Ungdommens Uddannelsesvejledning  

 finansieres af kommunerne.
I forbindelse med at den samlede vejledning i  

 overgangen fra grundskolen til ungdomsuddannelserne og mellem  

 ungdomsuddannelserne overgår til Ungdommens Uddannelsesvejledning  

 overføres ca. 31 mio. kr. årligt til kommunerne til  

 dækning af merudgifter forbundet hermed.
Heraf overføres ca. 15  

 mio. kr. årligt fra staten og ca. 11 mio. kr. årligt fra amterne  

 svarende til statslige og amtslige mindreudgifter som følge af  

 forslaget.
Hertil overføres ca. 5 mio. kr. årligt fra staten til  

 kommunerne til dækning af kommunale merudgifter, således at der i  

 alt overføres ca. 20 mio. kr. årligt fra staten til  

 kommunerne.
Etableringen af Landscenter for Uddannelses- og  

 Erhvervsvejledning, herunder etablering af en national virtuel  

 vejledningsportal, finansieres ved omprioritering inden for  

 Undervisningsministeriet og relevante ressortministerier.
Som følge af  

 at ansvaret for vejledningen i overgangen fra ungdomsuddannelserne til de  

 videregående uddannelser samles i Landscentret for Uddannelses- og  

 Erhvervsvejledning, opnås en årlig mindreudgift for amterne  

 på ca. 16 mio. kr., der overføres til staten til dækning  

 af statslige merudgifter forbundet hermed.
Samlet medfører forslaget  

 årlige kommunale merudgifter på ca. 31 mio. kr., og amtslige  

 mindreudgifter på ca. 27 mio. kr.
Differencen mellem de kommunale  

 merudgifter og de amtslige mindreudgifter på ca. 4 mio. kr.  

 årligt finansieres af staten ved omprioritering inden for  

 Undervisningsministeriets ramme.
Ved at udgifterne til vejledning i folkeskolen  

 overgår fra afholdelse ved folkeskolen til afholdelse ved Ungdommens  

 Uddannelsesvejledning vil der alt andet lige ske en reduktion af den  

 gennemsnitlige elevudgift i folkeskolen.
Dette betyder samtidig at de tilskud  

 til friskoler og private grundskoler, der beregnes på grundlag af den  

 gennemsnitlige elevudgift i folkeskolen, alt andet lige vil falde.  

 Tilskuddene finansieres af staten med bidrag fra kommunerne, hvorfor staten  

 og kommunerne ved tilskudsreduktionen opnår en mindreudgift.
Da  

 tilskuddene beregnes med udgangspunkt i den på beregningstidspunktet  

 senest regnskabsopgjorte udgift pr. elev i folkeskolen, vil reduktionen i  

 elevudgiften slå igennem i tilskuddene til friskoler og private  

 grundskoler med tre års forsinkelse.
Den statslige netto mindreudgift  

 forventes at være i størrelsesordenen 2 mio. kr. i 2007 stigende  

 til ca. 4 mio. kr. i 2008. Den kommunale mindreudgift forventes at være  

 i størrelsesordenen 10 mio. kr. i 2007 stigende til ca. 23 mio. kr. i  

 2008.
Den kommunale mindreudgift som følge at  

 tilskudsreduktionen forbliver i kommunerne til dækning af merudgifter  

 forbundet med vejledning af elever ved friskoler og private grundskoler.
Til  

 dækning af disse udgifter overføres tillige den statslige netto  

 mindreudgift som følge af tilskudsreduktionen til kommunerne.
9.2 Økonomiske og administrative konsekvenser for  

 erhvervslivet Forslaget har ikke økonomiske og administrative  

 konsekvenser for erhvervslivet 9.3 Miljømæssige konsekvenser Forslaget har ingen miljømæssige  

 konsekvenser 9.4 Administrative konsekvenser for borgerne Lettere tilgængelige og mere overskuelige  

 vejledningstilbud.
Bedre grundlaget for at foretage valg af uddannelse og  

 erhverv.
9.5  Forholdet til EU-retten I henhold til forslagets § 13, stk. 3 skal oprettelse og  

 drift af en internetbaseret vejledningsportal i udbud.
Udbuddet vil blive  

 afviklet under iagttagelse af EU´s udbudsregler.
Vurdering af konsekvenser af lovforslaget Positive konsekvenser/mindre  

 udgifter Negative konsekvenser/merudgifter Økonomiske konsekvenser for stat,  

 kommuner og amter Forslaget medfører årlige  

 mindreudgifter for amterne på ca. 27 mio. kr.
 Fra 2008 forventes tillige en årlig netto mindreudgift for staten  

 på ca. 4 mio. kr., samt en årlig mindreudgift for kommunerne  

 på ca. 23 mio. kr.
 Forslaget medfører årlige  

 merudgifter for kommunerne på ca. 31 mio. kr.  Differencen mellem de  

 kommunale merudgifter og de amtslige mindreudgifter på ca. 4 mio. kr.  

 årligt finansieres af staten.
 Fra 2008 forventes tillige en årlig merudgift for kommunerne  

 på ca. 27 mio. kr.
Administrative konsekvenser for stat,  

 kommuner og amter Forslaget indebærer, at uddannelses- og  

 erhvervsvejledningsopgaver overføres fra uddannelsesinstitutioner til  

 kommuner.
Ingen Administrative konsekvenser for  

 erhvervslivet Ingen Ingen Administrative konsekvenser for  

 borgerne Lettere tilgængelige og mere  

 overskuelige vejledningstilbud.
Bedre grundlaget for at foretage valg af  

 uddannelse og erhverv.
Ingen Miljømæssige  

 konsekvenser Ingen Ingen Forholdet til EU-retten Forslagets § 13, stk. 3 kræver  

 iagttagelse af EU´s udbudsregler.
 10. Høring.
 En fortegnelser over hørte myndigheder og  

 organisationer m.v. er vedlagt som bilag 1.
 Forslaget har været offentligt tilgængeligt  

 på Undervisningsministeriets hjemmeside (www.uvm.dk).
Bemærkninger til lovforslagets enkelte  

 bestemmelser Til § 1 Til stk. 1 Med bestemmelsen fastsættes der overordnede  

 mål for den del af uddannelses- og erhvervsvejledningen, som omfatter  

 vejledning om valg af ungdomsuddannelse og videregående uddannelse samt  

 erhverv.
Målene skal bidrage til at skabe en fælles  

 forståelsesramme for planlægning og gennemførelse af  

 vejledningsaktiviteter og til at opstille resultatmål for  

 vejledningsindsatsen.
Målene indeholder såvel hensynet til den  

 enkeltes ønsker om uddannelse og fremtidigt erhverv som hensynet til  

 samfundets behov for uddannet arbejdskraft.
Vejledningsmålene vil i  

 denne sammenhæng skulle bidrage til, at den enkelte får et godt  

 grundlag for at udnytte sine kompetencer bedst muligt både i  

 uddannelsessystemet og i forhold til at kunne være i varig  

 beskæftigelse.
 Målbeskrivelsen omfatter både valg af  

 uddannelse og de erhverv, det enkelte uddannelsesvalg kan føre frem  

 til.
Til stk. 2 Vejledningen skal sikre, at børn og unge med svage  

 personlige forudsætninger og/eller med utilfredsstillende skolebaggrund  

 modtager uddannelses- og erhvervsvejledning, der er særligt tilpasset  

 denne gruppe.
Med bestemmelsen udtrykkes vigtigheden af en målrettet og  

 prioriteret indsats over for den gruppe unge, som har vanskeligt ved at  

 fastholde og gennemføre en uddannelse.
Til stk. 3 Den konkrete uddannelses- og erhvervsvejledning skal tage  

 udgangspunkt i den enkeltes formelle uddannelses- eller skolebaggrund, dels i  

 uformelle kompetencer opnået gennem beskæftigelse og/eller  

 undervisning dels i personlige forudsætninger.
Vejledningen skal  

 inddrage det forventede fremtidige behov for uddannet arbejdskraft.
Hermed  

 vil vejledningen kunne bidrage til, at den enkelte kan udvikle og udfolde  

 sine muligheder og potentialer og se disse i et samfundsmæssigt  

 perspektiv.
Ved at inddrage såvel formelle som uformelle uddannelser og  

 kompetencer understreges det, at vejledningen beror på et  

 helhedssyn.
Til stk. 4 Vejledningen skal være med til at kvalificere den  

 enkeltes uddannelses- og erhvervsvalg på en måde, så  

 frafald begrænses og uhensigtsmæssige omvalg og  

 dobbeltuddannelser mindskes.
Til stk. 5 Der foreslås oprettet en virtuel vejledningsportal  

 på internettet, hvor der kan søges informationer om uddannelser,  

 uddannelsesinstitutioner og erhverv.  Herudover vil en række  

 uddannelsesinstitutioner, offentlige myndigheder og virksomheders hjemmesider  

 på internettet også kunne bruges af eleven i  

 vejledningsprocessen.
Det er derfor vigtigt, at den enkelte opbygger  

 kompetence til  selvstændigt at kunne søge og anvende  

 tilgængelige informationer og vejledningstilbud og således bliver  

 bedre rustet til at udnytte de mange valgmuligheder og udfordringer, som  

 uddannelsessystemet og arbejdsmarkedet tilbyder den enkelte.
Til § 2 Den foreslåede bestemmelse præciserer, at  

 uddannelses- og erhvervsvejledning i henhold til lovens bestemmelser skal  

 være uafhængig af sektor- og institutionsinteresser.
Vejledningen  

 må derfor ikke være båret af særlige hensyn til et  

 uddannelsesområde, herunder uddannelsesområdets institutioner,  

 faggrupper, foreninger mv.
Til § 3 Til stk. 1 Kommunalbestyrelsen får ansvaret for den vejledning,  

 der efter kapitel 1 og 2 skal gives i relation til valg af ungdomsuddannelse  

 og erhverv.
Ungdommens Uddannelsesvejledning vil have pligt til at vejlede  

 eleverne om ungdomsuddannelserne og andre relevante uddannelsestilbud i  

 overgangen mellem grundskole og ungdomsuddannelserne.
Konkret vil Ungdommens  

 Uddannelsesvejledning skulle vejlede om 10. klasse og 10. skoleår,  

 ophold på ungdomsskoler, produktionsskoler, husholdnings- og  

 håndarbejdsskoler samt efterskoler, brobygningsforløb,  

 produktionsskolernes undervisningstilbud, erhvervsgrunduddannelse,  

 erhvervsuddannelser, relevante AMU-uddannelser, grundlæggende social-  

 og sundhedsuddannelser, uddannelsen til faglært landmand,  

 erhvervsgymnasiale uddannelser, gymnasiet og HF.
 Herudover skal Ungdommens Uddannelsesvejledning kunne  

 vejlede om andre relevante uddannelsestilbud, som elever, der har opfyldt  

 undervisningspligten, har adgang til.
Den pligt, som kommunalbestyrelsen efter lov om  

 erhvervsgrunduddannelse m.v. (Lov nr. 532 af 25. juni 1999) har til at  

 tilrettelægge erhvervsgrunduddannelse for unge, som er i en  

 utilfredsstillende uddannelses- eller beskæftigelsesmæssig  

 situation, ændres ikke med dette lovforslag.
Kommunalbestyrelsen vil  

 fortsat have frihed til at organisere arbejdet med erhvervsgrunduddannelsen.  

 Dog må det formodes, at flere kommuner vil placere arbejdet med  

 erhvervsgrunduddannelsen i Ungdommens Uddannelsesvejledning.
Det vil svare  

 til, at opgaven i mange kommuner i dag løses i de kommunale  

 ungdomsvejledninger.
Ungdommens Uddannelsesvejledning vil endvidere være  

 forpligtet til at vejlede unge om betingelserne og mulighederne for at  

 følge et undervisningsforløb på en produktionsskole.
Det  

 vil dog fortsat være produktionsskolen, som har ansvaret for, at der  

 udarbejdes en plan for den unges uddannelsesforløb på skolen,  

 men det vil være naturligt, at der etableres et tæt samarbejde  

 mellem Ungdommens Uddannelsesvejledning og en eller flere produktionsskoler i  

 det geografiske område, Ungdommens Uddannelsesvejledning  

 dækker.
Rammerne for undervisningsforløbenes indhold bliver  

 ikke direkte påvirket af dette lovforslag.
Baggrunden herfor er, at  

 produktionsskoleforløbene er kendetegnet ved at være kombinerede  

 undervisnings- og vejledningsforløb, som skal at styrke den enkeltes  

 forudsætninger for at komme i beskæftigelse eller påbegynde  

 en uddannelse og afklare den enkeltes ønsker, potentialer og  

 valgmuligheder gennem praktisk afprøvning.
Dette særlige tilbud  

 ønskes opretholdt, og produktionsskoleforløbene vil derfor  

 fortsat skulle indeholde uddannelses- og erhvervsvejledning som en integreret  

 del af undervisningen.
Til stk. 2 Bestemmelsens 1. punktum omfatter unge fra folkeskolens 6.  

 klasse til og med 9. klasse samt elever, der følger folkeskolens 10.  

 klasse.
Kommunalbestyrelsen skal efter bestemmelsens 2. punktum gennem  

 opsøgende aktiviteter tilbyde vejledning til unge under 19 år,  

 som ikke er i en tilfredsstillende vejlednings-, uddannelses- eller  

 beskæftigelsesmæssig situation.
Kommunalbestyrelsens  

 opsøgende vejledningsforpligtigelse er aktuel i relation til unge, der  

 ikke modtager en uddannelses- og erhvervsvejledning, der svarer til den  

 vejledning, der skal gives efter kapitel 1 i denne lov, såfremt den  

 unge ikke er i et kompetencegivende uddannelsesforløb eller i  

 beskæftigelse.
For unge i aldersgruppen fra 19 til 25 år skal  

 kommunen efter bestemmelsens 3. punktum alene give vejledning ved den unges  

 henvendelse til Ungdommens Uddannelsesvejledning.
Ved bestemmelsens bopælskrav forstås det sted  

 (bolig), hvor den unge regelmæssigt sover, når denne ikke er  

 midlertidigt fraværende på grund af ferie, rejse, sygdom eller  

 lignende, og hvor den unge har sine ejendele.
Har den unge ikke fast  

 bopæl, påhviler vejledningspligten kommunalbestyrelsen i den  

 kommune, hvor den unge har fast opholdssted, uanset opholdsstedets karakter.  

 For at opholdsstedet kan anses for fast, skal opholdet have en vis varighed.
Til stk. 3 Bestemmelsen fastsætter samme krav til den  

 vejledning, der skal gives til elever, der følger heltidsundervisning  

 i ungdomsskolen, som til den vejledning der i øvrigt efter loven skal  

 gives til elever i den undervisningspligtige alder.
Bestemmelsen giver  

 mulighed for, at kommunalbestyrelsen kan henlægge vejledningsopgaven i  

 ungdomsskolens regi.
Til § 4 Til stk. 1 Med forslaget får kommunalbestyrelsen pligt til at  

 give vejledning til elever fra og med 6. klasse eller tilsvarende på en  

 friskole eller privat grundskole, hvis skolen anmoder herom, og hvis skolen  

 er beliggende i kommunen.  Det er således frivilligt for den enkelte  

 skole, om den vil gøre brug af denne mulighed.
Udgiften i forbindelse  

 med kommunes vejledning på en friskole eller en privat grundskole  

 afholdes af kommunen, jf. dog det til § 16, stk. 3 anførte.
Til nr. 2 Med forslaget får kommunalbestyrelsen pligt til at  

 søge at indgå aftale om vejledning til elever på en  

 efterskole, en husholdningsskole eller en håndarbejdsskole beliggende i  

 kommunen, hvis skolen anmoder herom.
Det er således frivilligt for  

 skolen, om den vil gøre brug af denne mulighed.
Udgiften i forbindelse  

 med kommunens vejledning af skolens elever afholdes af skolen.
Prisen for  

 vejledningen aftales mellem skolen og kommunen.
Til stk. 3 Folkehøjskolernes kurser bidrager til at afklare  

 især de yngre elever med hensyn til deres fremtid.
I den forbindelse  

 kan der være behov for at kunne vejlede om såvel valg af  

 ungdomsuddannelse og erhverv som om valg af videregående uddannelse.  

 Lovforslaget indebærer, at det er frivilligt for folkehøjskolen,  

 om den vil købe vejledningsydelser hos en kommune, ligesom det er  

 frivilligt for kommunen, om den vil give vejledningsydelser til  

 folkehøjskolen.
Til § 5 Til stk. 1 Vejledningen skal efter bestemmelsen tilrettelægges  

 som sammenhængende forløb, der gradvist sikrer, at den unge  

 opnår kompetence til at træffe valg af ungdomsuddannelse og  

 erhverv på et kvalificeret grundlag.
Det er væsentligt, at der i  

 vejledningsprocessen er progression afstemt i forhold til den enkelte elevs  

 muligheder og potentialer.
Arbejdet med uddannelsesplanlægning begynder  

 i folkeskolens 6. klasse og løber frem til 9.  10. klasse, hvor eleven  

 udarbejder en uddannelsesplan.
Uddannelsesplanlægningen er et  

 samarbejde mellem elev, forældre og skole.  

 Uddannelsesplanlægningen skal medvirke til at synliggøre  

 uddannelses- og erhvervsvejledningen og derved understøtte, at valg af  

 uddannelse og erhverv træffes på et sikkert grundlag.
Ungdommens  

 Uddannelsesvejledning forestår dette arbejde, herunder de individuelle  

 samtaler i forbindelse med elevens uddannelsesplanlægning.  

 Uddannelsesplanen  skal dokumentere de enkelte valg, der er truffet i  

 vejledningsforløbet, eksempelvis valg af tilbudsfag og valgfag i  

 folkeskolen, praktikophold, deltagelse i præsentationskurser,  

 brobygningsforløb og andre uddannelses- og erhvervsafklarende  

 forløb.
Uddannelsesplanen forudsættes tillagt samme funktion  

 som hidtil i forbindelse med reglerne for optagelse til gymnasiet, jf.
Lov  

 ændring af forskellige love på Undervisningsministeriets  

 område (Ændringer som følge af lov om vejledning om valg  

 af uddannelse og erhverv). Ungdommens Uddannelsesvejledning får dog  

 efter det nævnte forslag samme kompetence som skolen til at indstille  

 ansøgere til optagelsesprøve.
 For unge, som ikke er i en tilfredsstillende vejlednings-,  

 uddannelses- eller beskæftigelsesmæssig situation,  

 forsætter arbejdet med uddannelsesplanlægning, indtil den unge  

 fylder 19 år.
Til stk. 2 Vejledningsopgaverne skal løses i samarbejde med  

 uddannelsesinstitutionerne i området og med inddragelse af  

 lokalområdets organisationer og virksomheder.
Samarbejdet forventes at  

 omfatte konkrete vejledningsaktiviteter samt udvikling og  

 tilrettelæggelse af den samlede vejledningsindsats på et mere  

 overordnet niveau.
For at give beskæftigelsessigtet en høj  

 prioritet i vejledningen vil Ungdommens Uddannelsesvejledning og  

 arbejdsformidlingen skulle indgå i et tæt samarbejde, jf. de  

 regionale arbejdsmarkedsråds koordination af vejledningsindsatsen efter  

 lov om aktiv arbejdsmarkedspolitik.
Tilrettelæggelse og gennemførelse af konkrete  

 vejledningsaktiviteter som f.eks. brobygningsforløb,  

 præsentationskurser, åbent hus arrangementer,  

 virksomhedsbesøg og praktikforløb nødvendiggør et  

 tæt samspil mellem Ungdommens Uddannelsesvejledning og de  

 uddannelsesinstitutioner og virksomheder, som står for  

 gennemførelsen af arrangementerne.
Samspillet skal blandt andet  

 fokusere på vejledningsarrangementernes indhold, varighed og  

 tidsmæssige placering på året.
Samarbejdet skal også  

 give grundlag for, at uddannelsesinstitutionerne og organisationerne på  

 arbejdsmarkedet påtager sig et medansvar for løsningen af  

 vejledningsopgaverne gennem medvirken i konkrete vejledningsarrangementer,  

 f.eks. ved at lokale arbejdsmarkedsorganisationer og virksomheder stiller  

 deres viden om job og arbejdsmarked til rådighed for Ungdommens  

 Uddannelsesvejledning.
Det er i øvrigt væsentligt, at der ved  

 tilrettelæggelsen af vejledningsindsatsen lokalt gøres brug af  

 de frivillige kræfter, der måtte kunne bidrage til at øge  

 kvaliteten af uddannelses- og erhvervsvejledningen.
Her tænkes på  

 virksomheder, der stiller praktikpladser til rådighed for de unge,  

 på unge som vejleder hinanden i "ung til ung vejledning",  

 på forældre, som i undervisning fortæller om og på  

 anden måde øger kendskabet til deres erhverv, på  

 arbejdspladser, som åbner dørene for skoleklassers  

 virksomhedsbesøg, og i øvrigt på andre aktiviteter, som  

 fremmer kendskabet til arbejdsmarkedet og bestemte erhverv.
Det har betydning for den løbende udvikling af  

 vejledningen, at Ungdommens Uddannelsesvejledning sikres mulighed for at  

 få regelmæssige og konkrete tilbagemeldinger på effekterne  

 af vejledningsaktiviteterne samt ideer til den løbende videreudvikling  

 af den samlede vejledning til gavn for eleverne samt de  

 uddannelsesinstitutioner og det arbejdsmarked, som eleverne orienterer sig  

 mod.
Det forudsættes bl.a., at det skal være ansatte, der har  

 indgående kendskab til og nøje følge udviklingen i  

 ungdomsuddannelsernes opbygning og indhold samt udviklingen i de  

 skolekulturer, som er er del af uddannelsesmiljøet.
Til § 6 Til stk. 1 Uddannelses- og erhvervsvejledning skal i lighed med den  

 gældende ordning fortsat gives på den enkelte elevs skole.  

 Vejledningsindsatsen skal tilrettelægges i et samarbejde mellem skolen  

 og Ungdommens Uddannelsesvejledning.
Ungdommens Uddannelsesvejledning  

 rådgiver i forbindelse med tilrettelæggelsen af det obligatoriske  

 emne i folkeskolens uddannelses-, erhvervs- og arbejdsmarkedsorientering,  

 herunder om de uddannelsesmæssige konsekvenser for elevens valg af  

 tilbudsfag.
Til stk. 2 Hvor det ud fra særlige praktiske eller  

 økonomiske betragtninger ikke findes hensigtsmæssigt at give  

 vejledningen på den enkeltes uddannelsessted, gives vejledningen  

 på Ungdommens Uddannelsesvejledning.
For unge, der ikke er tilknyttet  

 et uddannelsessted, gives vejledningen på Ungdommens  

 Uddannelsesvejledning.
Til § 7 Bemyndigelsen tænkes anvendt til at fastsætte  

 regler om den vejledning, som Ungdommens Uddannelsesvejledning giver elever i  

 folkeskolens 6.-9. klasse samt 10. klasse, herunder den  

 uddannelsesplanlægning, som elever i folkeskolen på de  

 nævnte klassetrin fortsat skal arbejde med som led i opbygningen af  

 valgkompetence og afklaring af uddannelses- og erhvervsvalget.
Bemyndigelsen  

 vil også kunne anvendes til at fastsætte regler om den  

 vejledning, som skal tilbydes unge under 19 år, som ikke er i en  

 tilfredsstillende vejlednings-, uddannelses- eller  

 beskæftigelsessituation, samt regler om den vejledning, som i  

 øvrigt skal tilbydes unge i alderen fra 19 til 25 år.
Endvidere vil der kunne fastsættes regler, der  

 pålægger Ungdommens Uddannelsesvejledning at  

 iværksætte en række konkrete vejledningsaktiviteter i  

 samarbejde med folkeskoler, ungdomsuddannelsesinstitutioner, organisationer  

 og virksomheder, samt nærmere regler om kvalitetssystem til  

 løbende kvalitetsudvikling og resultatvurdering af  

 vejledningsaktiviteterne.
Endelig kan der tænkes fastsat nærmere  

 regler om offentliggørelse af vejledningsindsatsens mål, rammer  

 og resultater med udgangspunkt i de nationale mål for vejledningen, som  

 foreslås fastsat i medfør af lovens § 1.
Til § 8 Til stk. 1 Ungdommens Uddannelsesvejledning skal i henhold til  

 bestemmelsen etableres på et kvalitetsmæssigt og geografisk  

 bæredygtigt grundlag.
Kravet vil være opfyldt, hvis den enkelte  

 vejledningsenhed dækker et geografisk område, der er hjemsted for  

 uddannelsesinstitutioner, som tilsammen har et bredt udbud af  

 ungdomsuddannelser, dvs. almengymnasiale og erhvervsgymnasiale uddannelser,  

 erhvervsuddannelser og grundlæggende social- og sundhedsuddannelser.  

 Derudover forventes det, at det geografiske område tillige dækker  

 uddannelsesinstitutioner, der kan indgå i brobygningsforløb,  

 dvs. landbrugsskoler, efterskoler, produktionsskoler og husholdnings- eller  

 håndarbejdsskoler.
Etableringen af kommunale fællesskaber efter den  

 kommunale styrelseslovs § 60 om varetagelsen af opgaver, der indeholder  

 myndighedsudøvelse, kræver udtrykkelig lovhjemmel.
Bestemmelsen  

 fastsætter således den nødvendige lovhjemmel for, at  

 vejledningsopgaven kan etableres som et kommunalt fællesskab i henhold  

 til § 60 i den kommunale styrelseslov.
Dette indebærer, at opgaven vil  

 kunne overføres til et selvstændigt styrelsesorgan med  

 selvstændig kompetence til at varetage de deltagende kommuners  

 anliggender.
Et sådant samarbejde vil kræve tilsynsmyndighedens  

 godkendelse.
Et kommunalt fællesskab vil være omfattet af  

 begrebet den offentlige forvaltning og dermed omfattet af den almindelige  

 regulering i forvaltningsloven, offentlighedsloven, ombudsmandsloven mv. og  

 undergivet det almindelige kommunale tilsyn.
Bestemmelsen fremhæver desuden, at andre  

 samarbejdsformer kan etableres i henhold til lovgivningen i øvrigt.  

 Således kan en kommunal samarbejdsaftale, der ikke indebærer  

 oprettelse af et selvstændigt styrelsesorgan og heller ikke i  

 øvrigt indskrænker de deltagende kommunalbestyrelsers  

 beføjelser, være en mulighed.
Kommunalbestyrelsens  

 vejledningsforpligtelse efter loven vil endvidere kunne varetages ved  

 indgåelse af en såkaldt betjeningsoverenskomst, hvor én  

 kommune køber vejledningsydelsen af en anden kommune.
Uanset hvilken  

 samarbejdsform der etableres, forventes det, at Ungdommens  

 Uddannelsesvejledning kommer til at omfatte et geografisk  

 sammenhængende område.
Til stk. 2 Et pålæg om samarbejde vil kunne meddeles,  

 hvis undervisningsministeren skønner, at en kommune ikke i eget regi  

 vil kunne løfte vejledningsopgaven i henhold til kravene i  

 bestemmelsens stk. 1. I vurderingen vil indgå, om det geografiske  

 område for den enkelte vejledningsenhed omfatter et bredt udbud af  

 ungdomsuddannelsesinstitutioner.
En evt. frist vil blive fastsat  

 således, at kommunalbestyrelsen eller det kommunale fællesskab  

 får rimelig tid til at opfylde påbudet.
Den samarbejdsform,  

 kommunalbestyrelsen vælger for at opfylde pålægget, skal  

 etableres i henhold til lovgivningen i øvrigt.
Til nr. 3 Bestemmelsen indebærer, at kommunalbestyrelsens  

 pligt efter stk. 1 til at sikre, at vejledning gives på et  

 kvalitetsmæssigt og geografisk bæredygtigt grundlag,  

 udstrækkes til også at omfatte en pligt til at sikre, at  

 kommunalbestyrelsens øvrige opgaver efter kapitel 2   det vil  

 især sige ledelsesmæssige opgaver efter § 10 og samarbejdsopgaver  

 efter § 5, stk. 2   varetages på et kvalitetsmæssigt og  

 geografisk bæredygtigt grundlag.
En fælleskommunal varetagelse af  

 vejledningsopgaven, eventuelt på grundlag af et påbud efter stk.  

 2, vil således også omfatte disse øvrige opgaver.
Til § 9 Ungdommens Uddannelsesvejledning bliver i henhold til  

 bestemmelsen en pligtmæssig betegnelse for den institution, der skal  

 varetage kommunens forpligtelse til at give uddannelses- og  

 erhvervsvejledning i henhold til forslagets kapitel 2. Sammen med  

 benævnelsen skal følge en angivelse af det geografiske  

 område, som uddannelsesvejledningen dækker.
Derved sikres klar  

 information til borgerne om Ungdommens Uddannelsesvejlednings  

 vejledningsområde.
Det geografiske område vil eksempelvis kunne  

 angives ved kommunens navn eller, hvis Ungdommens Uddannelsesvejledning  

 drives fælleskommunalt, navnene på de tilsluttede kommuner.
En  

 henvisning til områdets geografiske navn vil ligeledes opfylde kravet  

 til benævnelse.
Til § 10 Til stk. 1 Med bestemmelsen tillægges ledelsen af Ungdommens  

 Uddannelsesvejledning det samlede administrative og økonomiske ansvar  

 for Ungdommens Uddannelsesvejledning inden for de rammer, som  

 fastsættes af kommunalbestyrelsen.
Der er ikke fastsat nærmere  

 bestemmelser om den administrative ordning af Ungdommens  

 Uddannelsesvejledning, idet dette i overensstemmelse med det kommunale  

 selvstyre er overladt til den enkelte kommunalbestyrelses nærmere  

 beslutninger.
Bestemmelsen giver således mulighed for at henlægge  

 ledelsen af Ungdommens Uddannelsesvejledning til eksisterende kommunale  

 forvaltningsenheder eller institutioner eller til at etablere en ny  

 selvstændig ledelsesenhed.
Til stk. 2 Bestemmelsen indebærer, at kommunalbestyrelsen kan  

 fastsætte mål og rammer enten på baggrund af et forslag fra  

 ledelsen eller på eget initiativ, herunder på baggrund af et  

 forslag fra et eller flere medlemmer af kommunalbestyrelsen, men efter  

 indhentet udtalelse fra ledelsen.
Fastsættelse af mål og rammer  

 for vejledningen, herunder valg af vejledningsaktiviteter og -metoder for  

 kvalitetsudvikling, resultatmåling og dokumentation, kan alene ske  

 inden for rammerne af loven og af de regler , som er fastsat i medfør  

 af § 7.
Til stk. 3 Der henvises til pkt. 4 i  forslagets almindelige  

 bemærkninger for en nærmere beskrivelse af mål og rammer  

 for vejledningen, herunder kvalitetsudvikling og dokumentation.
Til stk. 4 Kommunalbestyrelsen kan i henhold til bestemmelsen  

 uddelegere den samlede vejledningsopgave eller dele deraf til en anden  

 offentlig institution eller til en selvejende eller privat virksomhed.
I  

 overensstemmelse med de almindelige regler om delegation forbliver ansvaret  

 for, at opgaverne løses efter loven, hos kommunalbestyrelsen eller det  

 kommunale fællesskab, jf. kommunestyrelseslovens § 60.
Til § 11 Til stk. 1 Ansvaret for vejledningen om valg af videregående  

 uddannelse og erhverv samt valg af fortsat videreuddannelse på  

 videregående niveau påhviler med bestemmelsen som hidtil  

 undervisningsministeren, men i en ny ramme, som efter forslaget samlet  

 indebærer, at opgaven varetages af en samlet ansvarlig enhed  

 benævnt Landscenter for Uddannelses- og Erhvervsvejledning, jf.  

 forslagets § 15. Tilbuddet om vejledning omfatter både unge og voksne,  

 der er i gang med en ungdomsuddannelse, og unge og voksne, der ikke  

 længere er tilknyttet en uddannelsesinstitution, uanset om disse er i  

 erhverv eller ej.
Til stk. 2 Vejledningen skal tilbydes regionalt.
Forslaget  

 indebærer en samling af vejledningen om valg af videregående  

 uddannelse for unge og voksne, uanset om disse er i gang med  

 ungdomsuddannelse eller ikke længere har tilknytning til en  

 uddannelsesinstitution.
Den regionale vejledning skal ske i samarbejde med  

 ungdomsuddannelsesinstitutionerne og med de videregående  

 uddannelsesinstitutioner.
Det præciseres i bestemmelsen, at vejledningen i  

 sit indhold skal være landsdækkende.
Dette indebærer, at  

 vejledningen i den enkelte region skal omfatte samtlige videregående  

 uddannelser m.v., og således ikke alene de videregående  

 uddannelser, der udbydes inden for det enkelte centers geografiske  

 dækningsområde.
Landscenter for Uddannelses- og  

 Erhvervsvejledning, jf. § 14, stk. 1, varetager den fælles ledelse af  

 vejledningen i de enkelte regioner.
 For at give beskæftigelsessigtet en høj  

 prioritet i vejledningen, vil Landscentret og de regionale enheder skulle  

 indgå i et tæt samarbejde med arbejdsformidlingen, jf. de  

 regionale arbejdsmarkedsråds koordination af vejledningsindsatsen i  

 henhold til lov om aktiv arbejdsmarkedspolitik § 60, stk. 2.
Til § 12 Til stk. 1 og 2 Vejledningen om valg af videregående uddannelse og  

 om valg af fortsat uddannelse inden for videreuddannelsessystemet for voksne  

 skal efter bestemmelsen tilrettelægges med henblik på, at de  

 overordnede mål for vejledningen efter forslagets § 1 inddrages.
Vejledningen skal omfatte orientering om både de korte, de  

 mellemlange og de lange videregående uddannelser.
Vejledning om  

 arbejdsmarkedets krav til kvalifikationer omfatter vejledning om såvel  

 faglige som personlige kvalifikationskrav.
Til stk. 3 Bemyndigelsen vil kunne anvendes til at fastsætte  

 nærmere regler om, at vejledningscentrene tilvejebringer et system til  

 kvalitetsudvikling og resultatvurdering af den samlede vejledningsindsats.
Et  

 sådant kvalitetssystem kunne f.eks. belyse aktiviteternes art og  

 omfang, de tilrettelagte samarbejdsrelationer med  

 ungdomsuddannelsesinstitutioner, de videregående  

 uddannelsesinstitutioner og erhvervsvirksomheder.
Reglerne vil i givet fald  

 blive fastsat efter forhandling med beskæftigelsesministeren,  

 ministeren for videnskab, teknologi og udvikling og kulturministeren.
Til § 13 Undervisningsministeren tillægges med bestemmelsen  

 pligt til at sørge for oprettelse og drift  af  en virtuel  

 vejledningsportal på internettet.
For at sikre en hensigtsmæssig  

 udnyttelse af de offentlige ressourcer vil udvikling af den virtuelle  

 vejledningsportal ske i et samspil med udviklingen af tilsvarende IT-baserede  

 tjenester i arbejdsformidlingen med henblik på at skabe grundlag for et  

 optimalt samspil.
Der tænkes i første omgang på  

 beskæftigelsesmuligheder nationalt og internationalt.
Varetagelse af portalens oprettelse og drift tildeles  

 efter udbud i overensstemmelse med reglerne herom.
Der henvises nærmere  

 til pkt. 6 i lovforslagets almindelige bemærkninger.
Til § 14 Til stk. 1 Der henvises til pkt. 6 i forslagets almindelige  

 bemærkninger.
Til stk. 2 Bemyndigelsen  tænkes anvendt til at  

  fastsætte  nærmere regler om den administrative procedure,  

 herunder om tilrettelæggelsen af den elektroniske koordinering med  

 skoler og uddannelsesinstitutioner, udformning af ansøgningsmateriale,  

 ansøgningsfrister, statistik mv.
Til § 15 Til stk. 1 Ledelse og ansvar for opgaverne i henhold til  

 lovforslagets kapitel 3 og 4, jf. dog forslagets § 13,stk. 3, hvorefter  

 oprettelse og drift af en vejledningsportal på internettet bringes i  

 udbud, samles i Undervisningsministeriet under betegnelsen Landcentret for  

 Uddannelses- og Erhvervsvejledning, jf. også forslagets § 10 og  

 bemærkningerne hertil.
Til stk. 2 Undervisningsministeriet kan efter bestemmelsen bemyndige  

 andre til at varetage en eller flere af landscentrets opgaver.
Ansvaret for,  

 at opgaverne udføres efter loven, vil påhvile ministeren,  

 også hvis bemyndigelsen anvendes.
Til § 16 Til stk. 1 Loven træder i kraft den 1. august 2004. Lov om  

 uddannelses- og erhvervsvejledning foreslås ophævet som  

 konsekvens af vejledningsreformen.
I den forbindelse vil Rådet for  

 Uddannelses- og Erhvervsvejledning blive nedlagt.
Undervisningsministeriet og  

 det nye Landscenter for Uddannelses- og Erhvervsvejledning vil herefter i  

 vejledningsspørgsmål rådføre sig gennem det  

 påtænkte dialogforum og med relevante uddannelsesråd inden  

 for ministeriets eget område.
Undervisningsministeriet og Landscentret  

 vil endvidere rådføre sig med Beskæftigelsesministeriet,  

 Ministeriet for Videnskab, Teknologi og Udvikling, Kulturministeriet samt  

 andre relevante ministerier og organer.
 Bestemmelsen giver i øvrigt undervisningsministeren  

 bemyndigelse til  at ophæve lov om uddannelses- og erhvervsvejledning  

 og nedlægge Rådet for Uddannelses- og Erhvervsvejledning inden  

 den 1. august 2004. Denne bemyndigelse påtænkes anvendt, hvis  

 etableringen af Landscentret for Uddannelses og Erhvervsvejledning og  

 iværksættelsen af dets opgaver, herunder indførelse af  

 kontrakter, bl.a. efter udbud, når at ske på en sådan  

 måde inden den 1. august 2004, at det må anses for rigtigst at  

 ophæve lov om uddannelses- og erhvervsvejledning og dermed  

 nedlægge RUE inden den 1. august 2004. Dermed undgås  

 dobbeltvaretagelse af opgaverne og samtidig undgås det, at RUE fortsat  

 skal fungere og sekretariatsbetjenes i nogle måneder uden at have  

 opgaver tilbage at varetage.
Til stk. 2 Det er af afgørende betydning for reformens  

 iværksættelse, at de ansvarlige myndigheder  

 (Undervisningsministeriet og andre ministerier og kommunalbestyrelser) betids  

 inden lovens ikrafttræden træffer de nødvendige  

 forberedelsesforanstaltninger, at der straks fra lovens ikrafttræden  

 gives vejledning efter de nye regler.
Det betyder bl.a., at  

 kommunalbestyrelserne skal sikre, at der pr. 1. august 2004 er etableret de  

 fælleskommunale Ungdommens Uddannelsesvejledning, som er  

 nødvendige for at opfylde kravet i lovens § 8 om et  

 kvalitetsmæssigt og geografisk bæredygtigt grundlag for  

 vejledningen og kommunernes øvrige opgaver efter loven.  

 Undervisningsministeriet vil i tiden frem til lovens ikrafttræden  

 nøje overvåge kommunernes etablering af fælleskommunale  

 enheder.
Hvis det mod forventning skønnes påkrævet for at  

 sikre, at lovens bæredygtighedsforpligtelse er opfyldt inden 1. august  

 2004, vil ministeren gøre brug af påbudsbestemmelsen i lovens §  

 8, stk. 2 med opfyldelsesfrist pr. 1.august 2004.
Til stk. 3 Lovforslaget indebærer, at Ungdommens  

 Uddannelsesvejledning skal varetage opgaver, der i dag varetages af  

 folkeskolerne.
Det betyder, at udgifterne til folkeskolen vil blive mindre.  

 Såvel statens tilskud til frie grundskoler som kommunernes bidragspligt  

 hertil beregnes på grundlag af udgiften til folkeskolen.
Den  

 foreslåede ordning vil derfor medføre en reduktion af  

 statstilskuddet og det kommunale bidrag.
Da de regnskaber, der ligger til grund for beregningen af  

 tilskud og bidrag, vedrører en periode, der ligger 3 år forud  

 for tilskudsåret, vil kommunernes bidrag først blive  

 påvirket 3 år efter vejledningsreformens ikrafttræden, og i  

 samme periode vil skolerne tilsvarende modtage tilskud, der svarer til, at de  

 selv afholder udgifterne til vejledning.
For at sikre overensstemmelse mellem  

 finansieringen og opgavevaretagelsen foreslås, at § 4, stk. 1,  

 først træder i kraft den 1. august 2007. I perioden fra den 1.  

 august 2004 til den 31. juli 2007 foreslås en overgangsordning, der  

 svarer til den almindelige ordning for efterskoler, husholdningsskoler og  

 håndarbejdsskoler.  Det betyder, at kommunen skal give elever fra og  

 med 6. klasse eller tilsvarende på en fri grundskole tilbud om  

 vejledning, hvis den frie grundskole anmoder derom.
Kommunen skal  

 opkræve betaling fra skolen for vejledningen af eleverne.
Først  

 fra den 1. august 2007 vil vejledningen være uden udgift for  

 skolen.
Til stk. 4 Undervisningsministeriet sørger for, at der  

 foretages en undersøgelse af, om de forudsætninger og mål,  

 der ligger til grund for loven, er blevet indfriet.
Til § 17 Lovforslaget omfatter ikke Færøerne og  

 Grønland.
Bilag 1 Fortegnelse over hørte myndigheder og organisationer  

 m.v.
 Skoleejere, skoleforeninger og  

 bestyrelsesforeninger:
 Råd, nævn og udvalg:
Erhvervsuddannelsesrådet  

 Kvinderådet  

 KVU-rådet   

 Landbrugsuddannelsesrådet  

 MVU-rådet  

 Produktionsskolerådet  

 Rådet for etniske minoriteter  

 Rådet for Uddannelses- og Erhvervsvejledning

Øvrige interesseorganisationer mv.:
Børnesagens Fællesråd  

 Center for Tegnsprog og Tegnstøttet Kommunikation   

 Danmarks Journalisthøjskole  

 Dansk Ungdoms Fællesråd  

 De Samvirkende Invalideorganisationer  

 Den frie lærerskole i Ollerup  

 Den Grafiske Højskole  

 Den sociale Højskole i Århus  

 Det Centrale Handicapråd  

 Det Kriminalpræventive Råd  

 Forvaltningshøjskolen  

 Forældreorganisationen Skole og Samfund  

 Skovskolen  

 Suhr´s Seminarium.
