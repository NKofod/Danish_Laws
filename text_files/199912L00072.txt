Fremsat den 27. oktober 1999 af skatteministeren (Ole  

 Stavad) Forslag til Lov om indgåelse af  

 dobbeltbeskatningsoverenskomst mellem  

  Danmark og Venezuela § 1. Overenskomst af 3. december 1998 mellem Kongeriget  

 Danmarks Regering og Republikken Venezuelas Regering til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter kan tiltrædes på Danmarks vegne.  

 Overenskomsten med tilhørende Protokol er optaget som bilag til denne  

 lov.
 Stk. 2. Overenskomsten træder i kraft og finder  

 anvendelse i Danmark efter bestemmelserne i overenskomstens artikel 31.
 § 2. Loven træder i kraft dagen efter  

 bekendtgørelsen i Lovtidende.
 § 3. Loven gælder ikke for Færøerne og  

 Grønland.
Bilag Overenskomst  

 mellem  

 Kongeriget Danmarks Regering   

 og Republikken Venezuelas Regering  

 til undgåelse af dobbeltbeskatning   

 og forhindring af skatteunddragelse  

 for så vidt angår indkomstskatter Regeringen i Kongeriget Danmark og Regeringen i  

 Republikken Venezuela, der ønsker at afslutte en overenskomst til  

 undgåelse af dobbeltbeskatning og forhindring af skatteunddragelse, for  

 så vidt angår indkomstskatter, er blevet enige om  

 følgende:
Artikel 1 De af overenskomsten omfattede personer Denne overenskomst skal finde anvendelse på  

 personer, der er hjemmehørende i en af eller begge de kontraherende  

 stater.
Artikel 2 De af overenskomsten omfattede skatter 1. Denne overenskomst skal finde anvendelse på  

 skatter på indkomst, der pålignes på vegne af en  

 kontraherende stat eller af dens politiske underafdelinger eller lokale  

 myndigheder uden hensyn til, hvorledes de opkræves.
 2. Som skatter på indkomst skal anses alle skatter,  

 der pålignes hele indkomsten, eller dele af indkomst, herunder skatter  

 af fortjeneste ved afhændelse af rørlig eller fast ejendom, samt  

 skatter på formueforøgelse.
 3. De gældende skatter, på hvilke  

 overenskomsten skal finde anvendelse, er især:
 a)	I Danmark:
(i)	indkomstskatten til staten; (ii)	den kommunale indkomstskat; (iii)	den amtskommunale indkomstskat; (iv)	skatter i henhold til kulbrinteskatteloven; (herefter omtalt som »dansk skat«); b)	I Venezuela:
indkomstskatterne (herefter omtalt som »venezuelansk skat«).
4. Overenskomsten skal også finde anvendelse  

 på skatter af samme eller væsentlig samme art, der efter datoen  

 for overenskomstens undertegnelse pålignes som tillæg til, eller  

 i stedet for de gældende skatter.
De kompetente myndigheder i de  

 kontraherende stater skal underrette hinanden om væsentlige  

 ændringer, som er foretaget i deres respektive skattelove.
Artikel 3 Almindelige definitioner 1. Medmindre andet fremgår af sammenhængen,  

 har følgende udtryk i denne overenskomst den nedenfor angivne  

 betydning:
a)	udtrykkene »en kontraherende stat« og »den anden kontraherende stat«  

 betyder Danmark eller Venezuela, alt efter sammenhængen; b)	udtrykket »Danmark« betyder Kongeriget Danmark, herunder ethvert  

 område uden for Danmarks territorialfarvand, som i overensstemmelse med  

 folkeretten og ifølge dansk lovgivning er eller senere måtte  

 blive betegnet som et område, inden for hvilket Danmark kan  

 udøve suverænitetsrettigheder med hensyn til efterforskning og  

 udnyttelse af naturforekomster på havbunden eller i dens undergrund og  

 de overliggende vande og med hensyn til anden virksomhed med henblik på  

 efterforskning og økonomisk udnyttelse af området; udtrykket  

 omfatter ikke Færøerne og Grønland; c)	udtrykket »Venezuela« betyder Republikken Venezuela; d)	udtrykket »person« omfatter en fysisk person, et selskab og enhver  

 anden sammenslutning af personer; e)	udtrykket »selskab« betyder enhver juridisk person eller enhver  

 sammenslutning, der i skattemæssig henseende behandles som en juridisk  

 person; f)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, som drives  

 af en person, der er hjemmehørende i en kontraherende stat, og et  

 foretagende, som drives af en person, der er hjemmehørende i den anden  

 kontraherende stat; g)	udtrykket »international trafik« betyder enhver transport med skib  

 eller luftfartøj, der anvendes af et foretagende i en kontraherende  

 stat, bortset fra tilfælde, hvor skibet eller luftfartøjet  

 udelukkende anvendes mellem pladser i den anden kontraherende stat; h)	udtrykket »kompetent myndighed« betyder:
 (i)	I Danmark:
Skatteministeren eller hans befuldmægtigede  

 stedfortræder; (ii)	I Venezuela:
Det integrerede nationale skatteadministrationsvæsen (Servicio  

 Nacional Integrado de Administracion Tributaria - SENIAT), dens  

 befuldmægtigede repræsentant eller den myndighed, der er udpeget  

 af Finansministeren som en kompetent myndighed med henblik på  

 overenskomsten; (i)	udtrykket »statsborger« betyder:
(i)	enhver fysisk person, der har indfødsret i en kontraherende  

 stat; (ii)	enhver juridisk person, ethvert interessentskab eller enhver  

 forening, der består i kraft af den gældende lovgivning i en  

 kontraherende stat.
 2. Ved en kontraherende stats anvendelse af overenskomsten  

 til hver en tid skal ethvert udtryk, som ikke er defineret deri, medmindre  

 andet følger af sammenhængen, tillægges den betydning, som  

 det har på dette tidspunkt i denne stats lovgivning med henblik  

 på de skatter, på hvilke overenskomsten finder anvendelse, idet  

 enhver betydning i de skattelove, der anvendes i denne stat, skal gå  

 forud for den betydning, dette udtryk er tillagt i andre love, der anvendes i  

 denne stat.
Artikel 4 Skattemæssigt hjemsted 1. I denne overenskomst betyder udtrykket »en person, der  

 er hjemmehørende i en kontraherende stat«, enhver person som i henhold  

 til lovgivningen i denne stat er skattepligtig der på grund af  

 hjemsted, bopæl, ledelsens sæde eller ethvert andet kriterium af  

 lignende karakter, og omfatter også regeringen i denne stat og enhver  

 dertil hørende politisk underafdeling eller lokal myndighed.
Dette  

 udtryk omfatter imidlertid ikke en person, som er skattepligtig i denne stat  

 udelukkende af indkomst fra kilder i denne stat.
For Venezuelas vedkommende  

 omfatter udtrykket imidlertid enhver person eller ethvert selskab, der er  

 hjemmehørende der og undergivet det venezuelanske territoriale  

 skattesystem.
 2. I tilfælde, hvor en fysisk person efter  

 bestemmelserne i stykke 1 er hjemmehørende i begge de kontraherende  

 stater, skal hans status bestemmes efter følgende regler:
a)	han skal anses for kun at være hjemmehørende i den  

 stat, hvor han har en fast bolig til sin rådighed; hvis han har en fast  

 bolig til sin rådighed i begge stater, skal han anses for at være  

 hjemmehørende i den stat, med hvilken han har de stærkeste  

 personlige og økonomiske forbindelser (midtpunkt for sine  

 livsinteresser); b)	hvis det ikke kan afgøres, i hvilken stat han har midtpunkt  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være  

 hjemmehørende i den stat, hvor han sædvanligvis har ophold; c)	hvis han sædvanligvis har ophold i begge stater, eller hvis  

 han ikke har sådant ophold i nogen af dem, skal han anses for kun at  

 være hjemmehørende i den stat, hvor han er statsborger; d)	hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i de kontraherende  

 stater afgøre spørgsmålet ved gensidig aftale.
 3. I tilfælde, hvor en ikke-fysisk person efter  

 bestemmelserne i stykke 1 er hjemmehørende i begge kontraherende  

 stater, skal den anses for kun at være hjemmehørende i den stat,  

 hvor dens virkelige ledelse har sit sæde.
Artikel 5 Fast driftssted 1. I denne overenskomst betyder udtrykket »fast  

 driftssted« et fast forretningssted, gennem hvilket et foretagendes  

 virksomhed helt eller delvis udøves.
 2. Udtrykket »fast driftssted« omfatter navnlig:
a)	et sted, hvorfra et foretagende ledes; b)	en filial; c)	et kontor; d)	en fabrik; e)	et værksted; f)	en forretning eller andet salgssted, og g)	en mine, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. En byggeplads eller et anlægs- eller  

 monteringsarbejde udgør kun et fast driftssted, hvis det varer mere  

 end 6 måneder.
 4. Uanset de foregående bestemmelser i denne artikel  

 skal udtrykket »fast driftssted« anses for ikke at omfatte:
a)	anvendelsen af indretninger udelukkende med henblik på  

 oplagring, udstilling eller udlevering af varer tilhørende  

 foretagendet; b)	opretholdelsen af et varelager tilhørende foretagendet  

 udelukkende med henblik på oplagring, udstilling eller udlevering; c)	opretholdelsen af et varelager tilhørende foretagendet  

 udelukkende med henblik på forarbejdning hos et andet foretagende; d)	opretholdelsen af et fast forretningssted udelukkende med henblik  

 på at foretage indkøb af varer eller indsamle oplysninger for  

 foretagendet; e)	opretholdelsen af et fast forretningssted udelukkende med henblik  

 på at udøve enhver anden virksomhed af forberedende eller  

 hjælpende karakter for foretagendet; f)	opretholdelsen af et fast forretningssted udelukkende for at  

 udøve enhver kombination af de i litra a) - e) nævnte  

 aktiviteter, forudsat at det faste forretningssteds samlede virksomhed, der  

 er et resultat af denne kombination, er af forberedende eller hjælpende  

 karakter.
 5. Uanset bestemmelserne i stykke 1 og 2, i tilfælde  

 hvor en person - der ikke er en sådan uafhængig  

 repræsentant, som omhandlet i stykke 7 - handler på et  

 foretagendes vegne, og som har og sædvanligvis udøver i en  

 kontraherende stat en fuldmagt til at indgå aftaler i foretagendets  

 navn, skal dette foretagende anses for at have et fast driftssted i denne  

 stat med hensyn til enhver virksomhed, som denne person påtager sig for  

 foretagendet, medmindre denne persons virksomhed er begrænset til  

 sådan virksomhed, som nævnt i stykke 4, og som, hvis den var  

 udøvet gennem et fast forretningssted, ikke ville gøre dette  

 faste forretningssted til et fast driftssted i henhold til bestemmelserne i  

 dette stykke.
 6. Uanset bestemmelserne i de foregående stykker i  

 denne artikel skal et forsikringsforetagende i en kontraherende stat,  

 undtagen for så vidt angår genforsikring, anses for at have et  

 fast driftssted i den anden kontraherende stat, hvis det opkræver  

 præmier på den anden stats område eller forsikrer risici  

 der gennem en person, der ikke er en sådan uafhængig  

 repræsentant, som omhandlet i stykke 7.
 7. Et foretagende skal ikke anses for at have et fast  

 driftssted i en kontraherende stat, blot fordi det driver erhvervsvirksomhed  

 i denne stat gennem en mægler, kommissionær eller enhver anden  

 uafhængig repræsentant, forudsat at sådanne personer  

 handler inden for rammerne af deres sædvanlige erhvervsvirksomhed.
 8. Den omstændighed, at et selskab, der er  

 hjemmehørende i en kontraherende stat, behersker eller beherskes af et  

 selskab, der er hjemmehørende i den anden kontraherende stat, eller  

 som driver erhvervsvirksomhed i denne anden stat (enten gennem et fast  

 driftssted eller på anden måde), skal ikke i sig selv  

 medføre, at det ene selskab udgør et fast driftssted for det  

 andet.
Artikel 6 Indkomst af fast ejendom 1. Indkomst, som oppebæres af en person, der er  

 hjemmehørende i en kontraherende stat, af fast ejendom (herunder  

 indkomst af land- eller skovbrug), der er beliggende i den anden  

 kontraherende stat, kan beskattes i denne anden stat.
2. Udtrykket »fast ejendom« skal tillægges den  

 betydning, som det har i lovgivningen i den kontraherende stat, hvor den  

 pågældende ejendom er beliggende.
Udtrykket skal i alle  

 tilfælde omfatte tilbehør til fast ejendom, besætning og  

 redskaber, der anvendes i land- og skovbrug, rettigheder på hvilke  

 bestemmelserne i civilretten om fast ejendom finder anvendelse, brugsret til  

 fast ejendom og retten til variable eller faste betalinger som vederlag for  

 udnyttelsen af, eller retten til at udnytte, mineralforekomster, kilder og  

 andre naturforekomster; skibe og luftfartøjer skal ikke anses for fast  

 ejendom.
 3. Bestemmelserne i stykke 1 skal finde anvendelse  

 på indkomst, der hidrører fra direkte brug, udleje eller  

 benyttelse i enhver anden form af fast ejendom.
 4. I tilfælde, hvor ejerskab af aktier eller andre  

 selskabsrettigheder i et selskab direkte eller indirekte berettiger ejeren af  

 sådanne aktier eller selskabsrettigheder til at benytte fast ejendom,  

 der tilhører selskabet, kan indkomsten fra direkte brug, udlejning,  

 eller benyttelse i enhver anden form af sådan nydelsesret beskattes i  

 den kontraherende stat, hvor den faste ejendom er beliggende.
 5. Bestemmelserne i stykke 1 og 3 skal også finde  

 anvendelse på indkomst af fast ejendom, der tilhører et  

 foretagende, og på indkomst af fast ejendom, der anvendes ved  

 udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en  

 kontraherende stat, kan kun beskattes i denne stat, medmindre foretagendet  

 driver erhvervsvirksomhed i den anden kontraherende stat gennem et der  

 beliggende fast driftssted.
Hvis foretagendet driver førnævnte  

 erhvervsvirksomhed, kan foretagendets fortjeneste beskattes i den anden stat,  

 men kun den del deraf, som kan henføres til a)	dette faste driftssted; eller b)	salg i den anden stat af varer af samme eller lignende art som de,  

 der sælges gennem dette faste driftssted; eller c)	anden erhvervsvirksomhed, der udøves i den anden stat af  

 samme eller lignende art som den, der udøves gennem dette faste  

 driftssted.
 Bestemmelserne i litra b) og c) skal ikke finde  

 anvendelse, hvis foretagendet godtgør, at sådant salg eller  

 sådan virksomhed ikke med rimelighed kunne have været  

 udøvet af dette faste driftssted.
 2. Såfremt bestemmelserne i stykke 3 ikke  

 medfører andet, skal der i tilfælde, hvor et foretagende i en  

 kontraherende stat driver erhvervsvirksomhed i den anden kontraherende stat  

 gennem et der beliggende fast driftssted, i hver kontraherende stat til dette  

 faste driftssted henføres den fortjeneste, som det kunne forventes at  

 opnå, hvis det havde været et frit og uafhængigt  

 foretagende, der var beskæftiget med den samme eller lignende  

 virksomhed på de samme eller lignende vilkår, og som under  

 fuldstændig frie forhold gjorde forretninger med det foretagende, hvis  

 faste driftssted det er.
3. Ved ansættelsen af et fast driftssteds  

 fortjeneste skal det være tilladt at fradrage omkostninger, som er  

 afholdt for det faste driftssted, herunder generalomkostninger afholdt til  

 ledelse og administration, enten i den stat, hvor det faste driftssted er  

 beliggende eller andetsteds, og som tillades fradraget i henhold til  

 bestemmelserne i den interne lovgivning i den kontraherende stat, hvor det  

 faste driftssted er beliggende.
Det skal imidlertid ikke være tilladt  

 at fradrage eventuelle beløb, der (i anden henseende end som  

 godtgørelse for faktiske udgifter) betales af det faste driftssted til  

 foretagendets hovedkontor eller ethvert af dets andre kontorer som royalties,  

 honorarer eller andre lignende betalinger for benyttelsen af patenter eller  

 andre rettigheder, eller som provision for udførelse af særlige  

 hverv eller for administration, eller, undtagen hvor der er tale om en bank,  

 som rente af lån til det faste driftssted.
Ligeså skal der ikke  

 ved ansættelsen af et fast driftssteds fortjeneste medregnes  

 beløb, der (i anden henseende end som godtgørelse for faktiske  

 udgifter) af det faste driftssted debiteres foretagendets hovedkontor eller  

 ethvert af dets andre kontorer, som royalties, honorarer eller andre lignende  

 betalinger for benyttelsen af patenter eller andre rettigheder, eller som  

 provision for udførelse af særlige hverv eller for  

 administration, eller, undtagen hvor der er tale om en bank, som rente af  

 lån til foretagendets hovedkontor eller ethvert af dets andre  

 kontorer.
 4. Hvis det har været sædvane i en  

 kontraherende stat at ansætte den fortjeneste, der kan henføres  

 til et fast driftssted, på grundlag af en fordeling af foretagendets  

 samlede fortjeneste mellem dets forskellige afdelinger, skal intet i stykke 2  

 udelukke denne kontraherende stat fra at ansætte den skattepligtige  

 fortjeneste på grundlag af en sådan sædvanemæssig  

 fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der  

 er fastlagt i denne artikel.
 5. Ingen fortjeneste skal kunne henføres til et  

 fast driftssted, blot fordi dette faste driftssted har foretaget  

 indkøb af varer for foretagendet.
 6. Ved anvendelsen af de foregående stykker skal den  

 fortjeneste, der henføres til det faste driftssted, ansættes  

 efter samme metode år for år, medmindre der er god og  

 fyldestgørende grund til at anvende en anden fremgangsmåde.
 7. I tilfælde, hvor fortjeneste omfatter indkomster,  

 som er omhandlet særskilt i andre artikler i denne overenskomst, skal  

 bestemmelserne i disse andre artikler ikke berøres af bestemmelserne i  

 denne artikel.
Artikel 8 Skibs- og lufttransport 1. Fortjeneste, der oppebæres af et foretagende i en  

 kontraherende stat fra driften af skibe og luftfartøjer i  

 international trafik, kan kun beskattes i denne stat.
 2. Ved anvendelsen af denne artikel omfatter fortjeneste  

 fra driften af skibe og luftfartøjer i international trafik:
a)	indkomst fra udleje på bareboat basis af skibe eller  

 luftfartøjer; og b)	fortjeneste fra brug, rådighedsstillelse, eller udleje af  

 containere (herunder anhængere, pramme og lignende udstyr til transport  

 af containere), der anvendes til transport af varer, hvor henholdsvis sådan udleje eller sådant brug,  

 rådighedsstillelse eller udleje er knyttet til driften af skibe eller  

 luftfartøjer i international trafik.
 3. Bestemmelserne i stykke 1 skal også finde  

 anvendelse på fortjeneste ved deltagelse i en pool, et  

 forretningsfællesskab eller en international driftsorganisation.
 4. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykke 1 og 3 kun finde anvendelse på den  

 del af fortjenesten, som svarer til den andel, der ejes i dette konsortium af  

 SAS Danmark A/S, den danske partner i Scandinavian Airlines System (SAS).
 5. I tilfælde, hvor fortjeneste i henhold til  

 bestemmelserne i denne artikel kun kan beskattes i en kontraherende stat, og  

 i henhold til den gældende lovgivning i denne stat anses for at  

 være indkomst fra udenlandske kilder og af den grund er skattefri i  

 denne stat eller beskattes med en sats, som er væsentlig lavere end den  

 sats, som finder anvendelse på fortjeneste af indenlandsk virksomhed,  

 kan den anden kontraherende stat beskatte sådan fortjeneste, som om  

 overenskomsten ikke havde fået virkning.
Artikel 9 Forbundne foretagender 1. I tilfælde, hvor a)	et foretagende i en kontraherende stat direkte eller indirekte  

 deltager i ledelsen af, kontrollen med eller kapitalen i et foretagende i den  

 anden kontraherende stat, eller b)	de samme personer direkte eller indirekte deltager i ledelsen af,  

 kontrollen med eller kapitalen i såvel et foretagende i en  

 kontraherende stat som et foretagende i den anden kontraherende  

 stat, og der i noget af disse tilfælde mellem de to foretagender er aftalt  

 eller fastsat vilkår vedrørende deres kommercielle eller  

 finansielle forbindelser, der afviger fra de vilkår, som ville  

 være blevet aftalt mellem uafhængige foretagender, kan enhver  

 fortjeneste, som, hvis disse vilkår ikke havde foreligget, ville  

 være tilfaldet et af disse foretagender, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til et  

 foretagendes fortjeneste i denne stat medregner - og i overensstemmelse  

 hermed beskatter - fortjeneste, som et foretagende i den anden kontraherende  

 stat er blevet beskattet af i denne anden stat, og den således  

 medregnede fortjeneste er fortjeneste, som ville være tilfaldet  

 foretagendet i den førstnævnte stat, hvis vilkårene, der  

 er aftalt mellem de to foretagender, havde været de samme, som ville  

 have været aftalt mellem uafhængige foretagender, skal denne  

 anden stat foretage en passende regulering af det skattebeløb, som er  

 beregnet der af fortjenesten, hvis denne anden stat anser reguleringen for  

 berettiget.
Ved fastsættelsen af sådan regulering skal der tages  

 skyldigt hensyn til de øvrige bestemmelser i denne overenskomst, og de  

 kompetente myndigheder i de kontraherende stater skal om nødvendigt  

 rådføre sig med hinanden.
Artikel 10 Udbytte 1. Udbytte, som udbetales af et selskab, der er  

 hjemmehørende i en kontraherende stat, til en person, der er  

 hjemmehørende i den anden kontraherende stat, kan beskattes i denne  

 anden stat.
 2. Sådant udbytte kan imidlertid også  

 beskattes i den kontraherende stat, hvor det selskab, der udbetaler udbyttet,  

 er hjemmehørende, og i overensstemmelse med lovgivningen i denne stat,  

 men hvis den retmæssige ejer af udbyttet er hjemmehørende i den  

 anden kontraherende stat, må den således pålignede skat  

 ikke overstige:
a)	5 pct. af udbyttets bruttobeløb, hvis den retmæssige  

 ejer er et selskab (bortset fra et interessentskab), der ejer og har ejet  

 direkte mindst 25 pct. af kapitalen i det selskab, som udbetaler udbyttet, i  

 en 12-måneders periode forud for den dato udbyttet er fastsat; b)	15 pct. af bruttobeløbet af udbyttet i alle andre  

 tilfælde.
 De kompetente myndigheder i de kontraherende stater skal  

 ved gensidig aftale fastsætte de nærmere regler for  

 gennemførelsen af disse begrænsninger.
 Dette stykke skal ikke berøre adgangen til at  

 beskatte selskabet af den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier eller andre rettigheder, der ikke er gældsfordringer, og som  

 giver ret til andel i fortjeneste, samt indkomst af andre  

 selskabsrettigheder, der er undergivet samme skattemæssige behandling  

 som indkomst af aktier i henhold til lovgivningen i den stat, hvor det  

 selskab, der foretager udlodningen, er hjemmehørende.
4. Bestemmelserne i stykke 1 og 2 skal ikke finde  

 anvendelse, hvis udbyttets retmæssige ejer, der er hjemmehørende  

 i en kontraherende stat, i den anden kontraherende stat, hvor det  

 udbyttebetalende selskab er hjemmehørende, driver erhvervsvirksomhed  

 gennem et der beliggende fast driftssted, eller udøver frit erhverv i  

 denne anden stat fra et der beliggende fast sted, og den aktiebesiddelse, som  

 ligger til grund for udbetalingen af udbyttet, har direkte forbindelse med et  

 sådant fast driftssted eller fast sted.
I så fald skal  

 bestemmelserne i henholdsvis artikel 7 eller artikel 14 finde anvendelse.
 5. I tilfælde, hvor et selskab, der er  

 hjemmehørende i en kontraherende stat, oppebærer fortjeneste  

 eller indkomst fra den anden kontraherende stat, må denne anden stat  

 ikke påligne nogen skat på udbytte, som udbetales af selskabet,  

 medmindre udbyttet udbetales til en person, der er hjemmehørende i  

 denne anden stat, eller medmindre den aktiebesiddelse, som ligger til grund  

 for udbetalingen af udbyttet, har direkte forbindelse med et fast driftssted  

 eller et fast sted, der er beliggende i denne anden stat, eller undergive  

 selskabets ikke-udloddede fortjeneste en skat på selskabets  

 ikke-udloddede fortjeneste, selv om det udbetalte udbytte eller den  

 ikke-udloddede fortjeneste helt eller delvis består af fortjeneste  

 eller indkomst, der hidrører fra denne anden stat.
6. I tilfælde, hvor en kontraherende stat har  

 opkrævet kildeskat med et højere beløb end den skat, der  

 kan pålignes i henhold til bestemmelserne i denne overenskomst, skal  

 ansøgning om refusion af det overskydende beløb indgives til  

 den kompetente myndighed i denne stat inden for en periode på tre  

 år efter udløbet af det kalenderår, i hvilket skatten er  

 blevet opkrævet, medmindre den interne lovgivning i denne stat  

 foreskriver et længere tidsrum.
Refusionen skal gives inden for en  

 6-måneders periode fra den dato, på hvilken ansøgningen  

 blev indsendt til den kompetente myndighed. 6-måneders perioden kan  

 forlænges, hvis begge de kontraherende stater er enige om, at  

 fornøden dokumentation ikke er blevet forelagt den kompetente  

 myndighed i den førstnævnte stat.
 7. De foregående bestemmelser i denne artikel skal  

 ikke finde anvendelse, hvis det var hovedformålet eller et af  

 hovedformålene hos enhver person, der medvirkede ved stiftelsen eller  

 overdragelsen af de aktier eller andre rettigheder, som ligger til grund for  

 udbetalingen af udbyttet, at drage fordel af denne artikel ved hjælp af  

 denne stiftelse eller overdragelse.
 I tilfælde hvor en person, der er  

 hjemmehørende i en kontraherende stat, nægtes skattelempelse i  

 den anden kontraherende stat som følge af bestemmelserne i den  

 første sætning i dette stykke, skal den kompetente myndighed i  

 denne anden stat underrette den kompetente myndighed i den  

 førstnævnte stat.
Artikel 11 Renter 1. Renter, der hidrører fra en kontraherende stat  

 og betales til en person, der er hjemmehørende i den anden  

 kontraherende stat, kan beskattes i denne anden stat.
2. Sådanne renter kan imidlertid også  

 beskattes i den anden kontraherende stat, hvorfra de hidrører og i  

 overensstemmelse med lovgivningen i denne stat, men hvis modtageren er den  

 retmæssige ejer af renterne, må den således pålignede  

 skat ikke overstige 5 pct. af rentens bruttobeløb.
De kompetente  

 myndigheder i de kontraherende stater skal ved gensidig aftale  

 fastsætte de nærmere regler for gennemførelsen af denne  

 begrænsning.
 3. Uanset bestemmelserne i stykke 2 kan den i stykke 1  

 nævnte rente kun beskattes i den kontraherende stat, hvor  

 rentemodtageren er hjemmehørende, hvis en af følgende  

 betingelser er opfyldt:
a)	modtageren deraf er regeringen i en kontraherende stat,  

 centralbanken i en kontraherende stat eller dertil hørende politisk  

 underafdeling eller lokal myndighed; eller b)	renten er betalt af enhver af de i litra a) nævnte personer;  

 eller c)	renten er betalt med hensyn til et lån, der er ydet eller  

 garanteret af en finansiel institution af offentligretlig karakter med det  

 formål at fremme eksport og udvikling.
4. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikret ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især, indkomst af  

 statsgældsbeviser og indkomst af obligationer eller forskrivninger,  

 herunder agiobeløb og gevinster, der knytter sig til sådanne  

 gældsbeviser, obligationer eller forskrivninger.
Straftillæg ved  

 for sen betaling skal ikke betragtes som rente ved anvendelsen af denne  

 artikel.
5. Bestemmelserne i stykke 1 og 2 skal ikke finde  

 anvendelse, hvis rentens retmæssige ejer, der er hjemmehørende i  

 en kontraherende stat, driver erhvervsvirksomhed i den anden kontraherende  

 stat, hvorfra renten hidrører, gennem et der beliggende fast  

 driftssted, eller udøver frit erhverv i denne anden stat fra et der  

 beliggende fast sted, og den fordring, som ligger til grund for den betalte  

 rente, har direkte forbindelse med et sådant fast driftssted eller fast  

 sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
6. Rente skal anses for at hidrøre fra en  

 kontraherende stat, når betaleren er staten selv, en politisk  

 underafdeling, en lokal myndighed eller en person, der er  

 hjemmehørende i denne stat.
I tilfælde, hvor imidlertid den  

 person, der betaler renten, hvad enten han er hjemmehørende i en  

 kontraherende stat eller ej, i en kontraherende stat har et fast driftssted  

 eller et fast sted i forbindelse med hvilket gældsforholdet, hvoraf  

 renten betales, er stiftet, og sådan rente påhviler sådant  

 fast driftssted eller fast sted, skal sådan rente anses for at  

 hidrøre fra den stat, hvor det faste driftssted eller faste sted er  

 beliggende 7. I tilfælde, hvor en særlig forbindelse  

 mellem den, der betaler, og den retmæssige ejer, eller mellem disse og  

 en tredje person, har bevirket, at renten, set i forhold til den  

 gældsfordring for hvilken den er betalt, overstiger det beløb,  

 som ville være blevet aftalt mellem betaleren og den retmæssige  

 ejer, hvis en sådan forbindelse ikke havde foreligget, skal  

 bestemmelserne i denne artikel kun finde anvendelse på det  

 sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
 8. De foregående stykker i denne artikel skal ikke  

 finde anvendelse, hvis det var hovedformålet eller et af  

 hovedformålene hos enhver person, der medvirkede ved stiftelsen eller  

 overdragelsen af den gældsfordring, som ligger til grund for betalingen  

 af renten, at drage fordel af denne artikel ved hjælp af denne  

 stiftelse eller overdragelse.
 I tilfælde hvor en person, der er  

 hjemmehørende i en kontraherende stat, nægtes skattelempelse i  

 den anden kontraherende stat som følge af bestemmelserne i den  

 førstnævnte sætning i dette stykke, skal den kompetente  

 myndighed i denne anden stat underrette den kompetente myndighed i den  

 førstnævnte stat.
Artikel 12 Royalties og honorarer for teknisk bistand 1. Royalties og honorarer for teknisk bistand, der  

 hidrører fra en kontraherende stat og betales til en person, der er  

 hjemmehørende i den anden kontraherende stat, kan beskattes i denne  

 anden stat.
 2. Sådanne royalties og honorarer for teknisk  

 bistand kan imidlertid også beskattes i den kontraherende stat, hvorfra  

 de hidrører og i overensstemmelse med lovgivningen i denne stat, men  

 hvis den retmæssige ejer er hjemmehørende i den anden  

 kontraherende stat, må den således pålignede skat ikke  

 overstige:
a)	i tilfælde af royalties, 10 pct. af bruttobeløbet af  

 royalties; b)	i tilfælde af honorarer for teknisk bistand, 5 pct. af  

 bruttobeløbet af honorarerne for teknisk bistand.
 3. Udtrykket »honorarer for teknisk bistand« betyder i  

 denne artikel betalinger af enhver art til enhver person som vederlag for  

 alle tekniske, administrative eller rådgivende ydelser, hvis  

 sådanne ydelser stiller teknisk kundskab, erfaring, færdigheder,  

 know-how, eller fremstillingsmetoder til rådighed.
 4. Udtrykket »royalties« betyder i denne artikel  

 betalinger af enhver art, der modtages som vederlag for anvendelsen af, eller  

 retten til at anvende, enhver ophavsret til litterært, kunstnerisk  

 eller videnskabeligt arbejde, herunder film til forevisning, ethvert patent,  

 varemærke, mønster eller model, tegning, hemmelig formel eller  

 fremstillingsmetode, eller for oplysninger om industriel, kommerciel eller  

 videnskabelig erfaring.
5. Bestemmelserne i stykke 1 skal ikke finde anvendelse,  

 hvis den retmæssige ejer af royaltybeløbet eller honoraret for  

 teknisk bistand, der er hjemmehørende i en kontraherende stat, i den  

 anden kontraherende stat, hvorfra royaltybeløbet eller honoraret for  

 teknisk bistand hidrører, driver erhvervsvirksomhed gennem et der  

 beliggende fast driftssted, eller udøver frit erhverv i denne anden  

 stat fra et der beliggende fast sted, og den rettighed, det formuegode eller  

 den kontrakt, som ligger til grund for de udbetalte royalties eller honorar  

 for teknisk bistand, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
6. I tilfælde, hvor en særlig forbindelse  

 mellem den, der betaler, og den retmæssige ejer, eller mellem disse og  

 en tredje person, har bevirket, at royaltybeløbet eller honoraret for  

 teknisk bistand, set i forhold til den anvendelse, rettighed, oplysning eller  

 tjenesteydelse for hvilken det er betalt, overstiger det beløb, som  

 ville være blevet aftalt mellem betaleren og den retmæssige ejer,  

 hvis en sådan forbindelse ikke havde foreligget, skal bestemmelserne i  

 denne artikel kun finde anvendelse på det sidstnævnte  

 beløb.
I så fald skal det overskydende beløb kunne  

 beskattes i overensstemmelse med lovgivningen i hver af de kontraherende  

 stater under skyldig hensyntagen til de øvrige bestemmelser i denne  

 overenskomst.
 7. De foregående bestemmelser i denne artikel skal  

 ikke finde anvendelse, hvis det var hovedformålet eller et af  

 hovedformålene hos enhver person, der medvirkede til stiftelsen eller  

 overdragelsen af de rettigheder, som ligger til grund for udbetalingen af  

 royaltybeløbet, at drage fordel af denne artikel ved hjælp af  

 denne stiftelse eller overdragelse.
 I tilfælde hvor en person, der er  

 hjemmehørende i en kontraherende stat, nægtes skattelempelse i  

 den anden kontraherende stat som følge af bestemmelserne i  

 første sætning i dette stykke, skal den kompetente myndighed i  

 denne anden stat underrette den kompetente myndighed i den  

 førstnævnte stat.
Artikel 13 Kapitalgevinster 1. Fortjeneste, som oppebæres af en person, der er  

 hjemmehørende i en kontraherende stat, ved afhændelse af fast  

 ejendom, som omhandlet i artikel 6, og som er beliggende i den anden  

 kontraherende stat, kan beskattes i denne anden stat.
 2. Fortjeneste ved afhændelse af rørlig  

 ejendom, der udgør en del af erhvervsformuen i et fast driftssted, som  

 et foretagende i en kontraherende stat har i den anden kontraherende stat,  

 eller af rørlig ejendom, der hører til et fast sted, som en  

 person, der er hjemmehørende i en kontraherende stat, i den anden  

 kontraherende stat har til rådighed til udøvelse af frit  

 erhverv, herunder også fortjeneste ved afhændelse af et  

 sådant fast driftssted (særskilt eller sammen med hele  

 foretagendet), eller af et sådant fast sted, kan beskattes i denne  

 anden stat.
 3. Fortjeneste, der oppebæres af et foretagende i en  

 kontraherende stat, ved afhændelse af skibe eller luftfartøjer,  

 der anvendes i international trafik, eller af rørlig ejendom, som er  

 knyttet til driften af sådanne skibe og luftfartøjer, kan kun  

 beskattes i denne stat.
 4. Fortjeneste ved afhændelse af aktier eller andre  

 rettigheder i et selskab, hvis aktiver hovedsagelig, direkte eller indirekte,  

 består af fast ejendom, der er beliggende i en kontraherende stat,  

 eller rettigheder, som er knyttet til sådan fast ejendom, kan beskattes  

 i denne stat.
 5. Fortjeneste ved afhændelse af alle andre  

 formuegoder end de, der er nævnt i de foregående stykker, kan kun  

 beskattes i den kontraherende stat, hvor afhænderen er  

 hjemmehørende.
 6. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykke 3 kun finde anvendelse på den del  

 af fortjenesten, som svarer til den andel, der ejes i dette konsortium af SAS  

 Danmark A/S, den danske partner i Scandinavian Airlines System (SAS).
Artikel 14 Frit erhverv 1. Indkomst, der oppebæres af en person, der er  

 hjemmehørende i en kontraherende stat, ved frit erhverv eller ved  

 anden virksomhed af selvstændig karakter, kan kun beskattes i denne  

 stat.
Sådan indkomst kan imidlertid også beskattes i den anden  

 kontraherende stat, hvis:
a)	personen har et fast sted, som til stadighed står til  

 rådighed for ham i denne anden stat med henblik på  

 udøvelse af hans virksomhed, men kun den del deraf, som kan  

 henføres til dette faste sted; eller b)	personen opholder sig i denne anden stat i en eller flere perioder,  

 der tilsammen overstiger 183 dage inden for enhver 12-måneders periode,  

 men kun den del deraf, som kan henføres til den virksomhed, der er  

 udøvet i denne stat.
 2. Udtrykket »frit erhverv« omfatter især  

 selvstændig videnskabelig, litterær, kunstnerisk, uddannelses-  

 eller undervisningsmæssig virksomhed samt selvstændig virksomhed  

 som læge, advokat, ingeniør, arkitekt, tandlæge og  

 revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18 og 19  

 ikke medfører andet, kan gage, løn og andet lignende vederlag,  

 som oppebæres af en person, der er hjemmehørende i en  

 kontraherende stat, for personligt arbejde i tjenesteforhold, kun beskattes i  

 denne stat, medmindre arbejdet er udført i den anden kontraherende  

 stat.
Hvis arbejdet er udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som  

 oppebæres af en person, der er hjemmehørende i en kontraherende  

 stat, for personligt arbejde udført i den anden kontraherende stat,  

 kun beskattes i den førstnævnte stat, hvis:
a)	modtageren opholder sig i den anden stat i en eller flere perioder,  

 der tilsammen ikke overstiger 183 dage i enhver 12-måneders periode,  

 der begynder eller ender i det pågældende skatteår, og b)	vederlaget betales af eller for en arbejdsgiver, der er  

 hjemmehørende i den førstnævnte stat, og c)	vederlaget ikke påhviler et fast driftssted eller et fast  

 sted, som arbejdsgiveren har i den anden stat.
 3. Uanset de foregående bestemmelser i denne artikel  

 kan vederlag for personligt arbejde, som udføres om bord på et  

 skib eller luftfartøj, der anvendes i international trafik af et  

 foretagende i en kontraherende stat, kun beskattes i denne stat.
 4. I tilfælde, hvor en person, der er  

 hjemmehørende i Danmark, oppebærer vederlag for personligt  

 arbejde, som udføres om bord på et luftfartøj, der  

 anvendes i international trafik af Scandinavian Airlines System (SAS), kan  

 sådant vederlag kun beskattes i Danmark.
Artikel 16 Bestyrelseshonorarer Bestyrelseshonorarer og andre lignende betalinger, som  

 oppebæres af en person, der er hjemmehørende i en kontraherende  

 stat, i hans egenskab af medlem af bestyrelsen for et selskab, der er  

 hjemmehørende i den anden kontraherende stat, kan beskattes i denne  

 anden stat.
Artikel 17 Kunstnere og sportsmænd 1. Uanset bestemmelserne i artiklerne 14 og 15 kan  

 indkomst, som oppebæres af en person, der er hjemmehørende i en  

 kontraherende stat, som optrædende kunstner, såsom teater-,  

 film-, radio- eller fjernsynskunstner, eller musiker eller som sportsmand,  

 ved hans personligt udøvede virksomhed som sådan i den anden  

 kontraherende stat, beskattes i denne anden stat.
 2. I tilfælde, hvor indkomst ved personlig  

 virksomhed, som udøves af en optrædende kunstner eller  

 sportsmand i denne egenskab, ikke tilfalder kunstneren eller sportsmanden  

 selv, men en anden person, kan denne indkomst, uanset bestemmelserne i  

 artiklerne 7, 14 og 15, beskattes i den kontraherende stat, hvor kunstnerens  

 eller sportsmandens virksomhed udøves.
3. Bestemmelserne i stykke 1 og 2 skal ikke finde  

 anvendelse på indkomst, der oppebæres ved virksomhed, som  

 udøves i en kontraherende stat af kunstnere eller sportsmænd,  

 hvis besøget i denne stat i væsentlig grad er støttet af  

 offentlige midler fra den anden kontraherende stat eller en dertil  

 hørende politisk underafdeling eller lokal myndighed.
I sådant  

 tilfælde kan indkomsten kun beskattes i den kontraherende stat, hvor  

 kunstneren eller sportsmanden er hjemmehørende.
Artikel 18 Pensioner og lignende betalinger 1. Såfremt bestemmelserne i artikel 19, stykke 2,  

 ikke medfører andet, kan pensioner og andre lignende vederlag, der  

 udbetales til en person, der er hjemmehørende i en kontraherende stat,  

 for tidligere tjenesteydelser beskattes i denne stat.
 2. Sådanne pensioner og andre lignende vederlag kan  

 imidlertid også beskattes i den anden kontraherende stat, hvis  

 betalingen erlægges af en person, der er hjemmehørende i den  

 anden stat eller af et der beliggende fast driftssted.
Artikel 19 Offentligt hverv 1.	a)	Gage, løn, og andet lignende vederlag, undtagen  

 pensioner, der udbetales af en kontraherende stat, eller en dertil  

 hørende politisk underafdeling eller lokal myndighed til en fysisk  

 person for udførelse af hverv for denne stat eller underafdeling eller  

 myndighed, kan kun beskattes i denne stat.
 b)	Sådan gage, løn og andet lignende vederlag kan  

 imidlertid kun beskattes i den anden kontraherende stat, hvis hvervet er  

 udført i denne stat, og den pågældende er en i denne stat  

 hjemmehørende person, som:
(i)	er statsborger i denne stat; eller (ii)	ikke blev hjemmehørende i denne stat alene med det  

 formål at udføre hvervet.
 2.	a)	Enhver pension, som udbetales af en kontraherende stat eller  

 en dertil hørende politisk underafdeling eller lokal myndighed, eller  

 fra midler tilvejebragt af disse, til en fysisk person for udførelse  

 af hverv for denne stat eller underafdeling eller myndighed, kan kun  

 beskattes i denne stat.
 b)	En sådan pension kan imidlertid kun beskattes i den anden  

 kontraherende stat, hvis modtageren er hjemmehørende i og statsborger  

 i denne stat.
 3. Bestemmelserne i artiklerne 15, 16, 17 og 18 skal finde  

 anvendelse på gage, løn og andet lignende vederlag og pensioner,  

 der udbetales for udførelse af hverv i forbindelse med  

 erhvervsvirksomhed, der drives af en kontraherende stat, eller en dertil  

 hørende politisk underafdeling eller lokal myndighed.
Artikel 20 Studerende og lærlinge 1. Beløb, som en studerende eller lærling,  

 der er, eller som umiddelbart før han besøger en kontraherende  

 stat, var hjemmehørende i den anden kontraherende stat, og som  

 udelukkende opholder sig i den førstnævnte stat i studie- eller  

 uddannelsesøjemed, modtager med henblik på sit underhold,  

 uddannelse eller oplæring, skal ikke beskattes i denne stat, under  

 forudsætning af at sådanne beløb hidrører fra  

 kilder uden for denne stat.
 2. Uanset bestemmelserne i stykke 1 skal vederlag, som en  

 studerende eller lærling, der er, eller som tidligere var  

 hjemmehørende i en kontraherende stat, og som udelukkende opholder sig  

 i den anden kontraherende stat i studie- eller uddannelsesøjemed,  

 oppebærer for tjenesteydelser udført i denne anden stat, ikke  

 beskattes i denne anden stat, under forudsætning af at sådanne  

 tjenesteydelser står i forbindelse med hans studium eller uddannelse,  

 og at vederlaget for sådanne tjenesteydelser er et nødvendigt  

 supplement til de midler, han har til rådighed til sit underhold.
Artikel 21 Undervisning og forskning 1. En fysisk person, som er eller var hjemmehørende  

 i en kontraherende stat ved starten af sit besøg i den anden  

 kontraherende stat, og som, efter invitation fra regeringen i denne anden  

 stat eller fra et universitet eller anden læreanstalt, der er  

 beliggende i denne anden stat og godkendt af den behørige  

 uddannelsesmyndighed i denne anden stat, besøger denne anden stat med  

 det hovedformål at undervise eller forske på sådant  

 universitet eller anden læreanstalt, skal være fritaget for skat  

 i denne anden stat af indkomst fra personlig tjeneste med undervisning eller  

 forskning på sådant universitet eller anden læreanstalt i  

 et tidsrum, der ikke overstiger 2 år fra datoen for hans ankomst til  

 denne anden kontraherende stat.
 2. Den efter stykke 1 indrømmede fritagelse skal  

 ikke finde anvendelse på indkomst fra forskning, hvis sådan  

 forskning ikke er udført i almenvellets interesse men hovedsagelig til  

 privat fordel for en eller flere bestemte personer.
Artikel 22 Virksomhed i forbindelse med forundersøgelser,  

 efterforskning eller udvinding af kulbrinter 1. Uanset bestemmelserne i artiklerne 5 og 14 skal en  

 person, der er hjemmehørende i en kontraherende stat, og som  

 udøver virksomhed i forbindelse med forundersøgelser,  

 efterforskning eller udvinding af kulbrinter beliggende i den anden  

 kontraherende stat, med hensyn til sådanne aktiviteter anses for at  

 udøve virksomhed i denne anden stat gennem et fast driftssted eller at  

 udøve frit erhverv fra et der beliggende fast sted.
2. Bestemmelserne i stykke 1 skal ikke finde anvendelse i  

 tilfælde, hvor virksomheden udøves i en periode eller perioder,  

 der tilsammen ikke overstiger 30 dage inden for enhver 12-måneders  

 periode.
Ved anvendelsen af dette stykke skal imidlertid virksomhed  

 udøvet af et foretagende, der er forbundet med et andet foretagende,  

 som omhandlet i artikel 9, anses som udøvet at det foretagende, med  

 hvilket det er forbundet, hvis den pågældende virksomhed er  

 væsentlig den samme som den, der udøves af det sidstnævnte  

 foretagende.
3. Uanset bestemmelserne i stykke 1 og 2 skal  

 boreplatform-virksomhed udøvet ud for kysten kun udgøre et fast  

 driftssted, hvis virksomheden udøves i en periode eller perioder, der  

 tilsammen overstiger 6 måneder inden for enhver 12-måneders  

 periode.
Ved anvendelsen af dette stykke skal imidlertid virksomhed  

 udøvet af et foretagende, der er forbundet med et andet foretagende,  

 som omhandlet i artikel 9, anses som udøvet at det foretagende, med  

 hvilket det er forbundet, hvis den pågældende virksomhed er  

 væsentlig den samme som den, der udøves af det sidstnævnte  

 foretagende.
Artikel 23 Andre indkomster Uanset bestemmelserne i enhver anden artikel i denne  

 overenskomst kan indkomster, der oppebæres af en person, der er  

 hjemmehørende i en kontraherende stat, uanset hvorfra de  

 hidrører, og som ikke udtrykkelig er behandlet i de forudgående  

 artikler i denne overenskomst, beskattes af hver af de kontraherende stater i  

 overensstemmelse med bestemmelserne i deres interne lovgivning.
Artikel 24 Ophævelse af dobbeltbeskatning Dobbeltbeskatning skal undgås således:
 1. Såfremt lovgivningen i Danmark ikke  

 medfører andet, skal dobbeltbeskatning for Danmarks vedkommende  

 undgås som følger:
a)	Medmindre bestemmelserne i litra c) medfører andet, skal  

 Danmark i tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kan beskattes i Venezuela, indrømme fradrag i den  

 pågældende persons skat på indkomsten med et beløb  

 svarende til den indkomstskat, som er betalt i Venezuela; b)	fradraget skal imidlertid ikke i noget tilfælde kunne  

 overstige den del af indkomstskatten, som beregnet inden fradraget er givet,  

 der kan henføres til den indkomst, som kan beskattes i Venezuela; c)	i tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kun kan beskattes i Venezuela, kan Danmark medregne denne  

 indkomst i beskatningsgrundlaget, men skal i indkomstskatten tillade  

 fradraget den del af indkomstskatten, som kan henføres til den  

 indkomst, der hidrører fra Venezuela.
 2. Såfremt lovgivningen i Venezuela ikke  

 medfører andet, skal dobbeltbeskatning for Venezuelas vedkommende  

 undgås som følger:
a)	I tilfælde, hvor en person, der er hjemmehørende i  

 Venezuela, modtager indkomst, som ifølge bestemmelserne i denne  

 overenskomst kan beskattes i Danmark, skal denne indkomst være fritaget  

 for skat i Venezuela; b)	hvis en person, der er hjemmehørende i Venezuela,  

 ifølge lovgivningen i Venezuela er skattepligtig i Venezuela af sin  

 globalindkomst, skal bestemmelserne i litra a) i dette stykke ikke finde  

 anvendelse, og dobbeltbeskatning skal undgås i overensstemmelse med  

 litra c), d) og e) i dette stykke; c)	i tilfælde, hvor en person, der er hjemmehørende i  

 Venezuela, oppebærer indkomst, som ifølge bestemmelserne i denne  

 overenskomst kan beskattes i Danmark, skal Venezuela indrømme fradrag  

 i den pågældende persons venezuelanske skat af indkomsten med et  

 beløb svarende til den indkomstskat, som er betalt i Danmark; d)	det fradrag, der indrømmes i henhold til litra c) i dette  

 stykke, skal ikke kunne overstige den del af den venezuelanske indkomstskat,  

 som beregnet inden fradraget er givet, der kan henføres til den  

 indkomst, som kan beskattes i Danmark; e)	i tilfælde, hvor indkomst, der oppebæres af en person,  

 der er hjemmehørende i Venezuela, ifølge bestemmelserne i denne  

 overenskomst er fritaget for skat i Venezuela, kan Venezuela ikke desto  

 mindre, ved beregningen af skatten på den pågældendes  

 resterende indkomst, tage den fritagne indkomst med i beregningen.
Artikel 25 Ikke-diskriminering 1. Statsborgere i en kontraherende stat skal ikke i den  

 anden kontraherende stat kunne undergives nogen beskatning eller dermed  

 forbundne krav, som er anderledes eller mere byrdefulde end den beskatning og  

 dermed forbundne krav, som statsborgere i denne anden stat under samme  

 forhold, særligt med hensyn til hjemsted, er eller måtte blive  

 undergivet.
 2. Beskatningen af et fast driftssted, som et foretagende  

 i en kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat ved udøvelse af samme virksomhed.  

 Denne bestemmelse skal ikke kunne fortolkes som forpligtende en kontraherende  

 stat til at indrømme personer, der er hjemmehørende i den anden  

 kontraherende stat, de personlige skattemæssige begunstigelser,  

 lempelser og nedsættelser, som den som følge af  

 ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget  

 område.
 3. Undtagen hvor bestemmelserne i artikel 9, stykke 1,  

 artikel 11, stykke 7, eller artikel 12, stykke 6, finder anvendelse, skal  

 renter, royalties og andre udbetalinger, der betales af et foretagende i en  

 kontraherende stat til en person, der er hjemmehørende i den anden  

 kontraherende stat, ved ansættelsen af et sådant foretagendes  

 skattepligtige fortjeneste være fradragsberettigede under samme  

 betingelser, som hvis de var blevet betalt til en person, der er  

 hjemmehørende i den førstnævnte stat.
 4. Foretagender i en kontraherende stat, hvis kapital helt  

 eller delvis ejes eller kontrolleres, direkte eller indirekte, af en eller  

 flere personer, der er hjemmehørende i den anden kontraherende stat,  

 skal ikke i den førstnævnte stat kunne undergives nogen  

 beskatning eller dermed forbundne krav, som er anderledes eller mere  

 byrdefulde end den beskatning og dermed forbundne krav, som andre tilsvarende  

 foretagender i den førstnævnte stat er eller måtte blive  

 undergivet.
 5. Bestemmelserne i denne artikel skal finde anvendelse  

 på skatter, der er omfattet af denne overenskomst.
Artikel 26 Fremgangsmåden ved indgåelse af gensidige  

 aftaler 1. I tilfælde, hvor en person mener, at  

 foranstaltninger truffet af en af eller begge de kontraherende stater, for  

 ham medfører eller vil medføre en beskatning, som ikke er i  

 overensstemmelse med bestemmelserne i denne overenskomst, kan han, uanset  

 hvilke retsmidler der måtte være foreskrevet i disse staters  

 interne lovgivning, indbringe sin sag for den kompetente myndighed i den  

 kontraherende stat, hvor han er hjemmehørende eller, hvis hans sag er  

 omfattet af artikel 25, stykke 1, for den kompetente myndighed i den  

 kontraherende stat, hvor han er statsborger.
Sagen skal indbringes inden tre  

 år fra den dag, hvor der er givet ham den første underretning om  

 den foranstaltning, der medfører en beskatning, som ikke er i  

 overensstemmelse med bestemmelserne i overenskomsten.
2. Den kompetente myndighed skal, hvis indsigelsen  

 forekommer den at være berettiget, og hvis den ikke selv kan nå  

 frem til en rimelig løsning, søge at løse sagen ved  

 gensidig aftale med den kompetente myndighed i den anden kontraherende stat  

 med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal  

 gennemføres uden hensyn til hvilke tidsfrister, der er fastsat i de  

 kontraherende staters interne lovgivning, så længe anmodningen er  

 indgivet, før forældelsesfristen i den anden kontraherende stat  

 er udløbet.
3. De kompetente myndigheder i de kontraherende stater  

 skal søge ved gensidig aftale at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke  

 er omhandlet i overenskomsten.
 4. De kompetente myndigheder i de kontraherende stater kan  

 træde i direkte forbindelse med hinanden, heriblandt gennem en  

 fælles kommission bestående af dem selv eller deres  

 repræsentanter, med henblik på indgåelse af en aftale i  

 overensstemmelse med de foregående stykker.
Artikel 27 Udveksling af oplysninger 1. De kompetente myndigheder i de kontraherende stater  

 skal udveksle sådanne oplysninger, som er nødvendige for at  

 gennemføre bestemmelserne i denne overenskomst eller i de  

 kontraherende staters interne lovgivning vedrørende skatter, der  

 omfattes af overenskomsten, for så vidt som denne beskatning ikke  

 strider mod overenskomsten, især med henblik på forhindring af  

 svig eller skatteunddragelse.
Udvekslingen af oplysninger er ikke  

 begrænset af artikel 1. Alle oplysninger, der modtages af en  

 kontraherende stat, skal behandles som hemmelige på samme måde  

 som oplysninger, der er opnået i henhold til denne stats interne  

 lovgivning og må kun meddeles til personer eller myndigheder (herunder  

 domstole og forvaltningsmyndigheder), der er beskæftiget med ligning,  

 opkrævning, inddrivelse, retsforfølgning med hensyn til, eller  

 klageafgørelser i forbindelse med de skatter, der er omfattet af  

 overenskomsten.
Sådanne personer eller myndigheder må kun benytte  

 oplysningerne til de nævnte formål.
De kan meddele oplysningerne  

 under offentlige retshandlinger eller i retsafgørelser.
De kompetente  

 myndigheder kan, i samråd, udvikle passende betingelser, metoder eller  

 fremgangsmåder vedrørende de anliggender, om hvilke sådan  

 udveksling af oplysninger skal foretages, herunder, hvor forholdene tilsiger  

 det, udveksling af oplysninger vedrørende skatteunddragelse.
 2. Bestemmelserne i stykke 1 skal i intet tilfælde  

 kunne fortolkes således, at der pålægges en kontraherende  

 stat en pligt til:
a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; b)	at meddele oplysninger, som ikke kan opnås i henhold til denne  

 eller den anden kontraherende stats lovgivning eller normale  

 forvaltningspraksis; c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
Artikel 28 Bistand med inddrivelse 1. De kontraherende stater påtager sig at yde  

 hinanden bistand med inddrivelse af skyldige skatter i det omfang, at dette  

 beløb er blevet endeligt fastsat i overensstemmelse med lovgivningen i  

 den kontraherende stat, som fremsender anmodningen om bistand.
2. I tilfælde, hvor en anmodning fra en  

 kontraherende stat om inddrivelse af skatter er blevet accepteret af den  

 anden kontraherende stat, skal sådanne skatter inddrives af denne anden  

 stat i overensstemmelse med de lovregler, der finder anvendelse ved  

 inddrivelse af dens egne skatter, og som om de skatter, der skal inddrives,  

 var dens egne skatter.
Godkendelsen af anmodningen om bistand med inddrivelse  

 skal udstedes af den kompetente myndighed i den stat, der har modtaget  

 anmodningen, inden 90 dage efter den officielle dato for modtagelsen af  

 anmodningen.
Udebliver en sådan godkendelse skal dette betragtes som et  

 afslag på anmodningen, medmindre den stat, der har modtaget  

 anmodningen, udsteder en godkendelse bagefter, men ikke senere end 120 dage  

 efter den officielle dato for modtagelsen af anmodningen.
 3. Enhver anmodning fra en kontraherende stat om  

 inddrivelse skal være ledsaget af et sådant bevis, som er  

 nødvendigt i henhold til lovgivningen i denne stat for at  

 godtgøre, at de skyldige skatter er blevet endeligt fastsat.
4. I tilfælde, hvor en kontraherende stats  

 skattekrav ikke er blevet endeligt fastsat på grund af, at det er  

 genstand for anke eller andre retshandlinger, kan denne stat med henblik  

 på at sikre sine indtægter anmode den anden kontraherende stat om  

 at træffe sådanne foreløbige foranstaltninger til  

 beskyttelse på dens vegne, som er foreskrevet i denne anden stats  

 lovgivning.
Hvis en sådan anmodning godkendes, skal denne anden stat  

 træffe sådanne foreløbige foranstaltninger, som om de  

 skatter, der skyldes i den førstnævnte stat, var dens egne  

 skatter.
 5. Den stat, der modtager anmodningen, skal ikke  

 være forpligtet til at godkende anmodningen, hvis den stat, der  

 fremsætter anmodningen, ikke har udtømt alle til rådighed  

 stående midler inden for dens eget område, undtagen i  

 tilfælde hvor det at gøre brug af sådanne midler ville  

 give anledning til uforholdsmæssige vanskeligheder.
 6. Den kontraherende stat, i hvilken skatten er inddrevet  

 i overensstemmelse med bestemmelserne i denne artikel, skal uopholdeligt  

 overføre det således inddrevne beløb til den anden  

 kontraherende stat, på hvis vegne skatten er inddrevet, fratrukket,  

 hvor forholdene tilsiger det, det ekstraordinære  

 omkostningsbeløb, som nævnt i stykke 7, litra b).
 7. Medmindre de kontraherende stater bliver enige om  

 andet, er det aftalt at:
a)	sædvanlige omkostninger som en kontraherende stat har afholdt  

 ved at yde bistand med indddrivelse skal påhvile den nævnte stat,  

 og b)	ekstraordinære omkostninger, som en kontraherende stat har  

 afholdt ved at yde bistand med inddrivelse, skal påhvile og betales af  

 den anden kontraherende stat, uanset størrelsen af det beløb,  

 der er ind-drevet på dens vegne af denne anden stat.
 Så snart en kontraherende stat kan forudse, at  

 ekstraordinære omkostninger måske vil påløbe, skal  

 denne stat underrette den anden kontraherende stat herom og anføre det  

 anslåede beløb på sådanne omkostninger.
 8. I denne artikel betyder udtrykket »skatter« de skatter,  

 på hvilke denne overenskomst finder anvendelse, samt renter og  

 bøder i forbindelse med sådanne skatter.
Artikel 29 Medlemmer af diplomatiske repræsentationer og  

 konsulære embeder Intet i denne overenskomst skal berøre de  

 skattemæssige begunstigelser, som medlemmer af diplomatiske  

 repræsentationer eller konsulære embeder nyder i henhold til  

 folkerettens almindelige regler eller særlige aftaler.
Artikel 30 Territorial udvidelse 1. Denne overenskomst kan enten i sin helhed eller med de  

 fornødne ændringer udvides til enhver del af de kontraherende  

 staters område, som udtrykkeligt er holdt uden for denne overenskomsts  

 anvendelse, eller til enhver stat eller ethvert område, for hvis  

 internationale forbindelser Danmark eller Venezuela er ansvarlig, og som  

 påligner skatter af væsentlig samme art som de skatter, på  

 hvilke overenskomsten finder anvendelse.
Enhver sådan udvidelse skal  

 have virkning fra det tidspunkt og være undergivet sådanne  

 ændringer og betingelser, herunder betingelser vedrørende  

 opsigelse, som måtte blive fastsat og aftalt mellem de kontraherende  

 stater i noter, der skal udveksles ad diplomatisk vej, eller på enhver  

 anden måde, der er i overensstemmelse med deres  

 forfatningsmæssige regler.
 2. Medmindre de kontraherende stater bliver enige om  

 andet, skal opsigelsen af overenskomsten af en af dem i henhold til artikel  

 32, på den måde som er angivet i nævnte artikel, også  

 bringe anvendelsen af overenskomsten til ophør på enhver del af  

 de kontraherende staters område, eller på enhver stat eller  

 ethvert område, til hvilken den er blevet udvidet i henhold til denne  

 artikel.
Artikel 31 Ikrafttræden 1. Regeringerne i de kontraherende stater skal give  

 hinanden skriftlig underretning om, at de forfatningsmæssige  

 betingelser for overenskomstens ikrafttræden er blevet opfyldt.
 2. Overenskomsten skal træde i kraft på datoen  

 for den sidste af de i stykke 1 omhandlede underretninger, og dens  

 bestemmelser skal have virkning for så vidt angår skatter for det  

 indkomstår, som følger umiddelbart efter det år, i hvilket  

 overenskomsten træder i kraft, og følgende indkomstår.
Artikel 32 Opsigelse Denne overenskomst skal forblive i kraft, indtil den  

 opsiges af en kontraherende stat.
Hver af de kontraherende stater kan opsige  

 overenskomsten ved ad diplomatisk vej at give meddelelse om opsigelsen mindst  

 6 måneder før udløbet af ethvert kalenderår, efter  

 at der er forløbet et tidsrum på 5 år fra det år, i  

 hvilket overenskomsten træder i kraft.
I så fald skal  

 overenskomsten ophøre med at have virkning for så vidt  

 angår skatter for det indkomstår, som følger umiddelbart  

 efter det år, i hvilket meddelelsen om opsigelsen er givet, og  

 følgende indkomstår.
 TIL BEKRÆFTELSE HERAF har de undertegnede, dertil  

 behørigt befuldmægtigede af deres respektive regeringer,  

 underskrevet denne overenskomst.
Udfærdiget i to eksemplarer i Caracas, den 3.  

 december 1998, på dansk, spansk og engelsk, således at alle tre  

 tekster har samme gyldighed.
I tilfælde af uoverensstemmelse i  

 fortolkning skal den engelske tekst være afgørende.
For Kongeriget Danmarks Regering Søren Voss For Republikken Venezuelas Regering Miguel Angel Burelli Rivas PROTOKOL Ved undertegnelsen i dag af Overenskomst mellem Kongeriget  

 Danmark og Republikken Venezuela til undgåelse af dobbeltbeskatning og  

 forhindring af skatteunddragelse for så vidt angår  

 indkomstskatter (herefter omtalt som »overenskomsten«) er undertegnede blevet  

 enige om følgende bestemmelser, der skal udgøre en integrerende  

 del af overenskomsten:
1. For så vidt angår artikel 4 Der er enighed om, at hvis Venezuela ændrer sit  

 nuværende territoriale skattesystem til et globalbeskatningssystem,  

 skal den sidste sætning i artikel 4, stykke 1, ophøre med at  

 have virkning.
2. For så vidt angår artikel 10 Der er enighed om, at artikel 10, stykke 2, litra a), skal  

 finde anvendelse på udbytte, der udbetales af selskab, der er  

 hjemmehørende i Venezuela, til Industrialiseringsfonden for  

 Udviklingslandene.
3. For så vidt angår artikel 12 Der er enighed om, at ved anvendelsen af artikel 12,  

 stykke 2, litra b) skal venezuelansk skat beregnes i overensstemmelse med  

 venezuelansk lovgivning.
Venezuelansk skat skal imidlertid i intet  

 tilfælde beregnes på et grundlag, der er højere end 30  

 pct. af, hvad der anses for skattepligtig indkomst.
4. For så vidt angår artikel 24 Der er enighed om, at ved anvendelsen af artikel 24,  

 stykke 1, litra a) og b) skal den indkomstskat, der er betalt i Venezuela,  

 beregnes uden hensyn til »skatten på erhvervsvirksomhedsaktiver«, som,  

 ifølge gældende venezuelansk lovgivning på tidspunktet for  

 undertegnelse af denne overenskomst, tidligere er blevet betalt og nu bliver  

 fradraget i venezuelansk indkomstskat.
5. For så vidt angår artikel 25 Der er enighed om for Venezuelas vedkommende, at artikel  

 25, stykke 3, kun skal finde anvendelse, hvis Venezuela ændrer sit  

 nuværende territoriale skattesystem til et globalbeskatningssystem.
I  

 mellemtiden, kan renter, royalties og andre udbetalinger, med henblik  

 på ansættelsen af et foretagendes skattepligtige fortjeneste,  

 fratrækkes på samme vilkår og betingelser, som hvis de var  

 blevet betalt af et hjemmehørende foretagende.
 TIL BEKRÆFTELSE HERAF har de undertegnede, dertil  

 behørigt befuldmægtigede af deres respektive regeringer,  

 underskrevet denne protokol.
Udfærdiget i to eksemplarer i Caracas, den 3.  

 december 1998, på dansk, spansk og engelsk, således at alle tre  

 tekster har samme gyldighed.
I tilfælde af uoverensstemmelse i  

 fortolkning skal den engelske tekst være afgørende.
For Kongeriget Danmarks Regering Søren Voss For Republikken Venezuelas Regering Miguel Angel Burelli Rivas Bemærkninger til lovforslaget Almindelige bemærkninger Lovforslaget går ud på at bemyndige regeringen  

 til at tiltræde en dobbeltbeskatningsoverenskomst mellem Danmark og  

 Venezuela og dermed gennemføre dens bestemmelser i Danmark, så  

 overenskomsten er en del af dansk skattelovgivning når dens betingelser  

 herfor er opfyldt.
 Overenskomsten har til formål at undgå  

 international dobbeltbeskatning som følge af, at de to stater  

 beskatter den samme person eller det samme selskab af den samme indkomst.  

 Dette sker typisk, når en person eller et selskab, der er  

 hjemmehørende i den ene stat, modtager indkomst fra den anden  

 stat.
 Overenskomsten indeholder derfor bestemmelser, som  

 regulerer, hvilken stat der kan beskatte forskellige typer indkomst, som en  

 person, der er hjemmehørende i den ene stat (bopælsstaten),  

 modtager fra den anden stat (kildestaten).
I overenskomsten er der indsat regler, der regulerer  

 beskatningen af indkomst fra virksomhed i forbindelse med efterforskning og  

 udvinding af kulbrinter og mineraler.
Disse regler er i vidt omfang udformet  

 i overensstemmelse med danske ønsker.
 Ligeledes er der efter dansk ønske indsat  

 bestemmelser om, at aftalestaterne kan yde hinanden bistand ved inddrivelse  

 af skyldige skatter.
Desuden indeholder overenskomsten i artikel 24  

 bestemmelser om, hvorledes bopælsstaten skal lempe  

 dobbeltbeskatning, når overenskomsten tillægger kildestaten  

 beskatningsretten til en given type indkomst.
Denne såkaldte  

 »metodebestemmelse« er nødvendig som følge af, at  

 dobbeltbeskatningsoverenskomsten ikke afskærer bopælsstaten fra  

 at medregne den udenlandske indkomst i sit beskatningsgrundlag.  

 Dobbeltbeskatningen ophæves først efterfølgende.
Princippet i metodebestemmelsen er for Danmarks  

 vedkommende credit.
Dette til sige, at i de tilfælde, hvor  

 Danmark som bopælsstat skal lempe i dansk skat for skat betalt i  

 Venezuela, sker lempelsen ved, at Danmark nedsætter sin skat af den  

 indkomst, der hidrører fra Venezuela, med den skat der er betalt i  

 Venezuela.
Nedsættelsen kan dog ikke overstige den danske skat af den  

 pågældende indkomst.
 Lempelsen sker således efter helt det samme princip  

 som findes i de interne danske regler om creditlempelse, jf. ligningslovens  

 § 33.
 Lempelsesmetoden er for Venezuelas vedkommende som  

 hovedregel exemption som følge af territorialprincippets  

 anvendelse.
 Overenskomsten følger i vid udstrækning det  

 danske forhandlingsoplæg, der baserer sig på den af OECD  

 udarbejdede modeloverenskomst for dobbeltbeskatningsoverenskomster  

 (OECD-modellen); dog indgår der i overenskomsten også visse  

 elementer fra den model, der er udarbejdet i FN-regi som en model for aftaler  

 mellem industrialiserede lande og udviklingslande (FN-modellen). Under  

 gennemgangen af overenskomsten nedenfor vil der blive redegjort for de  

 væsentligste afvigelser fra OECD-modellen.
Administrative konsekvenser Lovforslaget skønnes ikke at have  

 nævneværdige administrative konsekvenser.
Forholdet til EU-retten Lovforslaget indeholder ingen EU-retlige aspekter.
Miljømæssige konsekvenser Lovforslaget har ingen miljømæssige  

 konsekvenser Økonomiske og erhvervsøkonomiske konsekvenser Formålet med en dobbeltbeskatningsoverenskomst  

 mellem to lande er at fjerne de hindringer, som dobbeltbeskatningen kan  

 medføre for udviklingen af økonomiske relationer mellem de to  

 lande.
Virksomheder og personer i det ene land får herved bedre  

 skattemæssige betingelser for investering, etablering eller arbejde i  

 det andet land både som følge af, at dobbeltbeskatning  

 undgås og som følge af større klarhed om de  

 skattemæssige dispositioner.
I henhold til intern lovgivning opkræver Venezuela  

 fragtskatter på såvel den ind- som udgående last.  

 Skattepligtig indkomst, der er under 2 mill.
Bs (bolivar) beskattes med 20  

 pct. eller alternativt 1 pct. af de totale fragtindtægter; indkomst  

 over 2 mill.
Bs beskattes med 30 pct. eller alternativt 1,5 pct. af de totale  

 fragtindtægter.
En række EU-lande samt USA og Canada har  

 indgået særskilte aftaler om fritagelse for betaling af  

 fragtskatter.
Når denne overenskomst træder i kraft, vil  

 fragtskatten for danske rederiers vedkommende ligeledes bortfalde, hvilket  

 vil medføre en forbedring af danske rederiers konkurrencesituation med  

 hensyn til trafik på Venezuela.
Bortfaldet af den venezuelanske  

 fragtskat vil indebære en provenumæssig fordel for Danmark, der  

 fremover ikke skal give lempelse efter ligningslovens § 33. Der er ikke  

 holdepunkter for et beløbsmæssigt skøn herover, men  

 beløbet skønnes at være yderst beskedent .
De samlede provenumæssige konsekvenser af  

 overenskomsten skønnes at være ubetydelige.
Det kan  

 nævnes, at Nationalbanken i årene fra 1996 - oktober 1998 ikke  

 har registreret betalinger af udbytter, renter og royalties mellem Danmark og  

 Venezuela, som enkeltvis overstiger 2 mill.kr.
 Samlet vurderes overenskomsten at være til fordel  

 for dansk erhvervsliv, idet der med overenskomsten er skabt klarhed over  

 skattemæssige konsekvenser af økonomiske dispositioner.
 Sammenfatning af økonomiske og  

 administrative konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Lovforslaget skønnes kun at have yderst beskedne  

 provenumæssige konsekvenser.
 Lovforslaget skønnes kun at have yderst beskedne  

 provenumæssige konsekvenser.
Administrative konsekvenser for stat, amter og  

 kommuner Ingen Ingen Økonomiske konsekvenser for  

 erhvervslivet Klarhed om skattemæssige konsekvenser af  

 økonomiske dispositioner Ingen Administrative konsekvenser for  

 erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ingen EU-retlige aspekter Bemærkninger til lovforslagets  

 enkelte bestemmelser Til § 1.
 Den foreslåede § 1, stykke 1, foreskriver, at  

 dobbeltbeskatningsoverenskomsten skal gælde som lov her i landet.  

 Overenskomsten med tilhørende protokol er derfor optaget som bilag til  

 loven.
a.
Dette medfører at beskatningen efter den  

 almindelige skattelovgivning kun kan gennemføres i det omfang, den er  

 i overensstemmelse med dobbeltbeskatningsoverenskomsten.
b.
Overenskomsten indeholder i artikel 25 forbud mod  

 diskrimination på skatteområdet baseret på skatteyderens  

 statsborgerskab.
Dette gælder for såvel fysiske som juridiske  

 personer.
Der kan således ikke gennemføres dansk  

 skattelovgivning der diskriminerer venezuelanske statsborgere eller  

 foretagender her i landet eller venezuelanske foretagenders faste  

 driftssteder her i landet.
 Bestemmelsen forpligter dog ikke den ene stat til at  

 indrømme personer, der bor i den anden stat, de personlige  

 begunstigelser, lempelser eller nedsættelser, som den som følge  

 af ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget  

 område.
 c. § 1, stykke 1, medfører desuden at de  

 danske og venezuelanske myndigheder er berettigede til at yde og modtage  

 administrativ bistand efter bestemmelserne i overenskomstens artikel 27.  

 Dette omfatter administrativ bistand i form af udveksling af sådanne  

 oplysninger der er nødvendige for at gennemføre bestemmelserne  

 i overenskomsten eller i de to staters interne lovgivning vedrørende  

 skatter, der omfattes af overenskomsten.
Ingen af de to stater kan pålægges  

 forpligtelser der strider mod deres lovgivning og forvaltningspraksis.
De er  

 heller ikke forpligtet til at udlevere oplysninger som ville røbe  

 forretningshemmeligheder m.v.
 d. § 1, stykke 1, medfører endvidere, at de  

 respektive myndigheder kan yde hinanden bistand ved inddrivelse af skatter,  

 der skyldes i den anden stat, efter bestemmelserne i artikel 28. Som  

 hovedregel skal det skattebeløb, der skyldes, være endeligt  

 fastslået, men bestemmelserne åbner også mulighed for, at  

 en stat kan anmode den anden stat om at træffe foreløbige  

 foranstaltninger til sikring af et skattekrav, hvor beløbet ikke er  

 endeligt fastslået, f.eks. på grund af en verserende retssag.
 Efter § 1, stykke 2, træder overenskomsten  

 i kraft og får virkning i overensstemmelse med bestemmelsen i artikel  

 31.
I henhold til denne artikels stykke 1, skal de to  

 staters regeringer skriftligt underrette hinanden, når de  

 forfatningsmæssige betingelser for overenskomstens ikrafttræden  

 er opfyldt.
For Danmarks vedkommende vil dette sige, når det  

 foreliggende lovforslag er endelig vedtaget.
 I henhold til artiklens stykke 2 træder  

 overenskomsten i kraft den dag, udvekslingen af den sidste af de i  

 stk. 1 omhandlede to underretninger finder sted.
 For begge staters vedkommende vil overenskomsten derefter  

 få virkning for så vidt angår de skatter der er omfattet af  

 overenskomsten, fra det indkomstår, der følger umiddelbart efter  

 det år, i hvilket overenskomsten træder i kraft, og  

 følgende indkomstår.
 Dobbeltbeskatningsoverenskomsten vil herefter indgå  

 som en del af de to landes skattelovgivning.
Indholdet af dobbeltbeskatningsoverenskomstens enkelte artikler Artikel 1. De af overenskomsten omfattede personer Overenskomsten skal gælde for fysiske og juridiske  

 personer, der er hjemmehørende, dvs. fuldt skattepligtige, i en af  

 eller begge stater.
Typisk vil situationen være den, at en person er  

 fuldt skattepligtig i den ene stat (bopælsstaten) og samtidig  

 begrænset skattepligtig til den anden stat af indkomst fra denne  

 (kildestaten). Overenskomsten vil derimod ikke gælde for personer, der  

 kun er begrænset skattepligtige i begge stater.
Artikel 2. De af overenskomsten omfattede skatter Artiklen opregner de indkomstskatter, der er omfattet af  

 overenskomsten.
Alle danske indkomstskatter er omfattet uanset om de  

 pålignes af staten, amterne eller kommunerne.
For Venezuelas vedkommende gør der sig det  

 gældende, at der undertiden også pålignes en særskilt  

 skat på 1 pct. af nettoværdien af erhvervsvirksomhedsaktiver (the  

 business assets tax (BAT)). Den træder i stedet for indkomstskat i de  

 år, hvor der ikke er noget overskud at beskatte.
Når virksomheden  

 senere beskattes af overskud, godskrives den tidligere betalte BAT, der kan  

 fremføres i tre år.
Som følge af denne skats  

 særegne karakter, er den ikke opregnet i de indkomstskatter, der  

 omfattes af overenskomsten.
 I stykke 4 er bestemt, at overenskomsten også vil  

 omfatte alle skatter af samme art eller væsentlig samme art, som efter  

 overenskomstens undertegnelse pålignes som tillæg til eller i  

 stedet for de gældende skatter.
Artikel 3. Almindelige definitioner Artiklen definerer i stykke 1 en række generelle  

 udtryk, der anvendes i overenskomsten, og som overalt i overenskomsten skal  

 forstås i den anførte betydning.
I artiklen defineres bl.a.,  

 hvad der skal forstås ved Danmark og Venezuela, dvs. hvilke geografiske  

 områder overenskomsten er gældende for.
Udtrykket Danmark  

 omfatter i denne forbindelse også de havområder, hvor Danmark i  

 overensstemmelse med international ret kan udnytte naturforekomster.  

 Færøerne og Grønland er ikke omfattet af  

 definitionen.
 Udtrykket person omfatter fysiske personer og selskaber  

 samt enhver anden sammenslutning af personer, medens udtrykket selskab  

 omfatter juridiske personer samt enhver anden sammenslutning, der i  

 skattemæssig henseende behandles som en juridisk person.
 Artiklen definerer endvidere udtrykkene kontraherende  

 stat, foretagende i en kontraherende stat, international trafik, kompetent  

 myndighed og statsborger.
Begrebet statsborger har ikke blot den traditionelle  

 betydning vedrørende fysiske personer.
Efter litra i)(ii) omfatter  

 udtrykket statsborger også juridiske personer, der består i kraft  

 af lovgivningen i de to stater.
Man vil således i overenskomstens  

 forstand betragte et dansk selskab som en dansk statsborger.
 I stykke 2 bestemmes, at medmindre andet følger af  

 sammenhængen skal alle udtryk, som ikke er defineret i overenskomsten,  

 have den betydning som de har i skattelovgivningen i den stat der skal  

 anvende overenskomsten.
 Artikel 4. Skattemæssigt hjemsted.
Artiklen fastsætter hvornår en person i  

 skattemæssig henseende anses for at være hjemmehørende i  

 en af de kontraherende stater.
Efter stykke 1 betyder udtrykket »en person  

 der er hjemmehørende i en kontraherende stat«, en person, der er fuldt  

 skattepligtig til den pågældende stat på grund af  

 bopæl, hjemsted, ledelsens sæde el. lign. af indkomster, hvad  

 enten de hidrører fra bopælslandet eller fra udlandet  

 (globalbeskatningsprincippet). I sidste punktum er anført, at for  

 Venezuelas vedkommende omfatter udtrykket en hjemmehørende person  

 eller et selskab, der kun beskattes af indkomster, der hidrører fra  

 kilder i Venezuela (territorialprincippet). Udtrykket omfatter tillige  

 regeringen i de pågældende stater, deres politiske  

 underafdelinger og lokale myndigheder.
 I protokollen til overenskomsten er der indsat en  

 bestemmelse, hvori det fastsættes, at sidste punktum i stykke 1, skal  

 ophøre med at have virkning, hvis Venezuela ændrer sit  

 nuværende territoriale skattesystem til globalbeskatningssystemet.
En person kan imidlertid udmærket være fuldt  

 skattepligtig til begge stater i medfør af de respektive landes  

 interne lovgivning.
Hvis en person derfor anses for at være  

 hjemmehørende i begge stater, er det nødvendigt at  

 afgøre, i hvilken stat personen er hjemmehørende i  

 overenskomstens forstand.
Dette hænger sammen med, at beskatningsretten  

 til de forskellige typer indkomst, der er nævnt i overenskomsten,  

 tillægges henholdsvis bopælsstaten eller kildestaten.  

 Beskatningsretten kan også være delt mellem bopæls- og  

 kildestat.
Også i de tilfælde er det af afgørende  

 betydning at vide, hvilken status hver af staterne har.
En person kan i  

 overenskomstens forstand aldrig være hjemmehørende i mere end  

 én stat.
For fysiske personer afgøres  

 spørgsmålet i henhold til kriterierne i stykke 2, litra a) til  

 d), der anvendes i den rækkefølge, de står anført i  

 overenskomsten.
Synspunktet er, at skatteyderen er hjemmehørende der,  

 hvor tilknytningskriterierne er de stærkeste.
 For selskaber m.v. anvendes bestemmelserne i stykke 3, der  

 fastsætter, at en ikke-fysisk person, som er fuldt skattepligtig i  

 begge stater, anses for at være hjemmehørende i den stat, hvor  

 dens virkelige ledelse har sit sæde.
Artikel 5. Fast driftssted Artiklen fastsætter, hvornår  

 erhvervsvirksomhed, som et foretagende i den ene stat udøver i den  

 anden stat, er af en sådan beskaffenhed, at denne virksomhed skal anses  

 for at udgøre et fast driftssted.
Foreligger der således et fast  

 driftssted, vil kildestaten kunne beskatte den fortjeneste, som det faste  

 driftssted opnår.
Ellers er hovedreglen den, at fortjeneste, som et  

 foretagende har haft i den anden stat, kun kan beskattes i  

 bopælsstaten, jf. artikel 7.
Begrebet »fast driftssted« omfatter efter stykke 2  

 sædvanligvis især et sted, hvorfra et foretagende ledes, en  

 filial, et kontor, en fabrik, et værksted, en mine, en olie- eller  

 gaskilde eller et andet sted, hvor naturforekomster udvindes.
Efter  

 ønske fra Venezuela er bestemmelsen udvidet til også at omfatte  

 en forretning eller andet salgssted.
Efter dansk opfattelse gør denne  

 udvidelse ikke den store forskel, idet permanent detailhandelsvirksomhed  

 under alle omstændigheder formentlig vil blive anset for at  

 udgøre et fast driftssted.
I stykke 3 er det bestemt, at en byggeplads eller et  

 anlægs- eller monteringsarbejde kun skal udgøre et fast  

 driftssted, hvis arbejdet varer mere end 6 måneder.
Dette svarer til  

 FN-modellens tidsgrænse.
Der er således tale om en afvigelse fra  

 OECD-modellen, der har en tidsgrænse på 12 måneder.
Danmark  

 har i en række overenskomster med visse andre lande accepteret en  

 tilsvarende begrænsning.
 I stykke 4 opregnes en række aktiviteter, der ikke  

 udgør et fast driftssted.
 I stykke 5 bestemmes at en ikke-uafhængig  

 repræsentant i kildestaten udgør et fast driftssted, hvis han  

 har og sædvanligvis udøver en fuldmagt til at indgå  

 aftaler på vegne af et foretagende i den anden stat, medmindre hans  

 aktiviteter er begrænset til de aktiviteter, der er nævnt i  

 stykke 4.
I stykke 6 er der på Venezuelas foranledning  

 medtaget en bestemmelse fra FN-modellen, der vedrører  

 forsikringsvirksomhed.
Ifølge bestemmelsen foreligger der fast  

 driftssted, hvis en ikke-uafhængig repræsentant på vegne af  

 et forsikringsselskab opkræver præmier på den anden stats  

 område eller forsikrer ricisi i den pågældende stat.  

 Genforsikring er ikke omfattet af bestemmelsen.
 I stykke 7 bestemmes, at der ikke opstår et fast  

 driftssted i en kontraherende stat, hvis et foretagende driver virksomhed der  

 gennem en uafhængig repræsentant.
 Endelig er det i stykke 8 bestemt, at det forhold, at et  

 moderselskab i en af staterne har et datterselskab i den anden stat, ikke i  

 sig selv skal medføre, at det ene selskab udgør et fast  

 driftssted for det andet.
Artikel 6. Indkomst af fast ejendom Artiklen bestemmer, at når en person, der er  

 hjemmehørende i den ene stat, ejer fast ejendom i den anden stat, kan  

 indkomst fra ejendommen altid beskattes i den stat, hvor den faste ejendom er  

 beliggende.
Artiklen indeholder en bestemmelse, der definerer, hvad der skal  

 forstås ved fast ejendom.
Definitionen omfatter også rettigheder  

 til efterforskning eller udnyttelse af mineral- og andre  

 naturforekomster.
I overensstemmelse med det danske forhandlingsoplæg  

 er artiklen suppleret med en bestemmelse om, at hvis en aktiebesiddelse  

 direkte eller indirekte giver aktieejeren brugsret over fast ejendom  

 tilhørende det pågældende selskab, f.eks. et time-share  

 arrangement, kan også den indkomst, der hidrører fra sådan  

 brugsret, beskattes i den stat, hvor ejendommen er beliggende.
En sådan  

 indkomst vil i Danmark blive betragtet som maskeret udbytte.
Artikel 7. Fortjeneste ved erhvervsvirksomhed Stykke 1 fastslår som hovedregel, at fortjeneste ved  

 erhvervsvirksomhed kun kan beskattes i bopælsstaten, medmindre  

 virksomheden udøves gennem et fast driftssted i kildestaten.
Hvis  

 dette er tilfældet, kan kildestaten beskatte, men kun den del af  

 foretagendets fortjeneste der kan henføres til det faste driftssted.  

 Stykket er efter venezuelansk ønske udvidet med FN-modellens  

 såkaldte »force of attraction«-bestemmelse om, at såfremt et  

 foretagende har et fast driftssted i den anden stat, kan denne stat beskatte  

 foretagendets fortjeneste ved salg af varer af samme eller lignende art som  

 de, der sælges gennem det faste driftssted, eller foretagendets  

 fortjeneste ved udøvelse af virksomhed af samme eller lignende art som  

 den, der udøves gennem dette faste driftssted.
Bestemmelserne har til  

 formål at forhindre, at et foretagende omgår reglerne om fast  

 driftssted - og dermed beskatning i kildestaten - ved at udøve en del  

 af virksomheden direkte fra hovedsædet i bopælsstaten.
 På dansk foranledning er den nævnte  

 bestemmelse blevet modificeret med en tilføjelse om, at den ikke skal  

 finde anvendelse, hvis foretagendet godtgør, at sådant salg  

 eller sådan virksomhed ikke med rimelighed kunne have været  

 udøvet af det faste driftssted.
 Stykkerne 2 - 6, hvor stykke 3 er taget fra FN-modellen,  

 indeholder bestemmelser om opgørelsen af den skattepligtige indkomst  

 for det faste driftssted.
Medmindre der er tale om faktisk afholdte udgifter, er det  

 i stykke 3 specifikt fastslået, at det ikke er tilladt et fast  

 driftssted i den skattepligtige indkomst at fradrage beløb, der  

 betales til hovedkontoret eller andre af dets kontorer som royalties,  

 honorarer og lign. for benyttelsen af patenter og andre rettigheder, som  

 provision for udførelse af hverv eller administration, eller renter af  

 lån, undtagen hvor der er tale om en bank.
Omvendt skal sådanne  

 betalinger heller ikke medregnes til det faste driftssteds fortjeneste.
 Stykke 7 fastslår, at hvis en fortjeneste omfatter  

 indkomster, som er omhandlet særskilt i andre artikler, skal de  

 pågældende indkomster behandles efter bestemmelserne i disse  

 artikler.
Artikel 8. Skibs- og lufttransport Artiklen bestemmer i stykke 1, at fortjeneste opnået  

 ved drift af skibe og fly i international trafik kun kan beskattes i  

 den stat, hvor rederiet eller flyselskabet er hjemmehørende.
Det samme  

 gælder virksomhedernes udleje af skibe og fly på bareboat-basis  

 samt containerudleje m.v., der er knyttet til driften af skibe og fly i  

 international trafik.
 Efter stykke 3 finder bestemmelserne også anvendelse  

 ved deltagelse i konsortier m.v.
I stykke 4 er der indsat en særbestemmelse  

 vedrørende den danske andel i SAS, nemlig SAS Danmark A/S.
Det  

 bestemmes heri, at overenskomsten kun finder anvendelse på den del, der  

 svarer til SAS Danmark A/S s ejerandel i SAS.
I stykke 5 er der efter dansk ønske indsat en  

 bestemmelse om lempelsesbegrænsning (»limitation of benefits«), der  

 tager højde for problemer med dobbeltdomicilering, så  

 længe Venezuela beskatter efter territorialprincippet.
Bestemmelsen  

 tager sigte på at undgå, at et dansk registreret foretagende  

 opnår skattefritagelse i både Danmark og Venezuela ved at  

 lægge ledelsens sæde i Venezuela med henblik på at blive  

 betragtet som værende hjemmehørende og dermed skattepligtig i  

 Venezuela, hvor man vil betragte et sådant foretagendes indkomst som  

 værende indkomst fra udenlandske kilder med hel eller delvis  

 venezuelansk skattefrihed til følge.
Efter bestemmelsen kan Danmark i  

 en sådan situation beskatte, som om overenskomsten ikke eksisterede.
Artikel 9. Forbundne foretagender Det bestemmes i stykke 1, at såfremt forbundne  

 foretagender handler indbyrdes til andre priser eller på andre  

 vilkår end de vilkår, der gælder mellem uafhængige  

 parter, kan hver stat justere indkomstansættelsen for foretagendet i  

 den pågældende stat efter det såkaldte  

 »armslængde«-princip.
Ved dette forstås at indkomsten  

 fastsættes, som den ville have været, hvis der var handlet  

 på almindelige markedsvilkår.
 I henhold til stykke 2 skal den anden stat foretage en  

 korresponderende justering af den skat, der er pålignet der af den  

 omhandlede fortjeneste, under forudsætning af at denne stat er enig i,  

 at der ikke er handlet på markedsmæssige vilkår.
Artikel 10. Udbytte Beskatningsretten til udbytte er efter overenskomsten  

 fordelt mellem bopælsstat og kildestat.
 Efter stykke 1 kan udbytte som udgangspunkt beskattes i  

 den stat, hvor modtageren er hjemmehørende, dvs.  

 bopælsstaten.
Udbytte kan efter stykke 2 imidlertid også beskattes  

 i den stat hvor det udbyttebetalende selskab er hjemmehørende, dvs.  

 kildestaten.
Kildestaten beskatter udbytte på bruttobasis.
Efter litra a) kan kildestaten beskatte udbytte med 5 pct.  

 hvis den retmæssige ejer er et moderselskab, der er  

 hjemmehørende i den anden stat.
Et moderselskab er i denne  

 overenskomst defineret som et selskab, der ejer og har ejet mindst 25 pct. af  

 aktierne i det udbyttebetalende selskab i en 12-måneders periode forud  

 for den dato udbyttet er fastsat.
I protokollens punkt 2 er det fastsat, at  

 denne bestemmelse også skal finde anvendelse på udbytter, der  

 betales til Industrialiseringsfonden for Udviklingslandene.
 I alle andre tilfælde kan kildestaten beskatte  

 udbytte med 15 pct.
 Satserne er i overensstemmelse med OECD-modellen.
Stykke 3 definerer, hvad der skal forstås ved  

 udbytte.
Det fremgår heraf, at udbytte ud over den gængse  

 forståelse af begrebet også omfatter indkomst »af andre  

 selskabsrettigheder, der er undergivet samme skattemæssige behandling  

 som indkomst af aktier i henhold til lovgivningen i den stat, hvor det  

 selskab der foretager udlodningen, er hjemmehørende.« Dette betyder, at når Danmark er kildestat, er det  

 dansk lovgivning der styrer, hvad der skal anses for udbytte.
Når visse  

 aktieavancer undergives »samme skattemæssige behandling som indkomst af  

 aktier«, behandles de også som udbytte i relation til denne  

 bestemmelse.
 Såfremt udbytter indgår i indkomsten i et fast  

 driftssted eller i et fast sted i kildestaten, og aktiebesiddelsen som ligger  

 til grund for udlodningerne har direkte forbindelse med det faste driftssted  

 eller faste sted, skal sådanne udbytter i henhold til stykke 4  

 beskattes som fortjeneste ved erhvervsvirksomhed eller frit erhverv og  

 følgelig behandles efter bestemmelserne i artikel 7 eller artikel  

 14.
Stykke 5 indeholder et forbud mod at den ene stat  

 beskatter udbytter, der udloddes af et selskab i den anden stat med  

 henvisning til, at hovedparten af fortjenesten eller indkomsten er  

 opstået i den førstnævnte stat.
Dette gælder  

 også ikke-udloddet fortjeneste.
Dog kan udbytter udloddet til en  

 aktionær, der er hjemmehørende i den førstnævnte  

 stat, eller udbytter der tilfalder et fast driftssted eller fast sted i denne  

 stat naturligvis beskattes i denne stat.
Hvis en stat i henhold til dens interne lovgivning  

 indeholder kildeskat med en højere procent end overenskomsten giver  

 adgang til, medfører dette, at udbyttemodtageren får en ret  

 på tilbagebetaling af den for meget betalte skat.
Erfaringen viser, at  

 tilbagebetalingen undertiden kan trække i langdrag, og for at komme  

 denne situation i forkøbet er der efter dansk ønske i stykke 6  

 indsat en bestemmelse, der fastsætter tidsgrænser for henholdsvis  

 indgivelse af refusionsansøgning og selve tilbagebetalingen.  

 Tidsgrænsen på 3 år for indgivelse af  

 refusionsansøgning kan forlænges.
Dette kan blive  

 nødvendigt for Venezuelas vedkommende, fordi deres interne lovgivning  

 foreskriver en tidsgrænse på 4 år.
Bestemmelsen kan blive  

 aktuel for danske aktieejere, når og hvis Venezuela indfører  

 skat på udbytte.
I stykke 7 er der ligeledes på dansk foranledning,  

 ligesom i artiklerne 11 og 12, indsat en antimisbrugsbestemmelse, der giver  

 staternes skattemyndigheder mulighed for at kunne tilsidesætte de  

 øvrige bestemmelser i artiklen, hvis det skulle vise sig at  

 hovedformålet med selskabet - eller et af hovedformålene - har  

 haft til hensigt at gøre utilsigtet brug af overenskomsten.
Hvis en  

 stat gør brug af antimisbrugsbestemmelsen, skal den underrette den  

 anden stat herom.
Artikel 11. Renter Beskatningsretten til renter er fordelt mellem  

 bopælsstat og kildestat.
 Efter stykke 1 kan renter som udgangspunkt beskattes i den  

 stat, hvor modtageren er hjemmehørende, dvs. bopælsstaten.
 Renter kan efter stykke 2 imidlertid også beskattes  

 i den stat, hvor de opstår, dvs. i kildestaten, men hvis modtageren er  

 den retmæssige ejer, må skatten ikke overstige 5 pct. af  

 bruttobeløbet.
Disse bestemmelser svarer til OECD-modellen, hvor  

 kildestaten dog kan beskatte med 10 pct., men fra dansk side ser vi gerne, at  

 de fraviges til fordel for ren bopælsstatsbeskatning.
Dette  

 hænger til dels sammen med, at der kun i meget beskedent omfang  

 eksisterer begrænset skattepligt for renter i Danmark, hvilket  

 sætter os ude af stand til at beskatte i egenskab af kildestat.
Baggrunden for den manglende danske skattepligt på  

 dette område er den, at kildestatens skat typisk væltes over  

 på låntagerne som øgede omkostninger.
En dansk kildeskat  

 på renter ville således kunne medføre meromkostninger for  

 danske erhvervsvirksomheder, der optager lån i udlandet.
Bestemmelsen i stykke 3 begrænser dog kildestatens  

 ret til at beskatte renter.
Kildestaten vil således ikke kunne beskatte  

 renter, der tilfalder den anden stats regering eller nationalbank.
Det samme  

 gælder renter, der skal betales af staternes regeringer eller  

 nationalbanker, eller for renter af lån der er ydet eller garanteret af  

 finansielle institutioner af offentligretlig karakter med det formål at  

 fremme eksport og udvikling.
Denne sidste bestemmelse tilgodeser  

 således danske investeringer, der finansieres gennem f. eks.  

 Industrialiseringsfonden for Udviklingslandene.
 Stykke 4 definerer, hvad der skal forstås ved  

 renter.
 Såfremt renter indgår i indkomsten i et fast  

 driftssted eller i et fast sted i kildestaten, og den gældsfordring,  

 som ligger til grund for renteindtægten, har direkte forbindelse med  

 det faste driftssted eller faste sted, skal sådanne renter i henhold  

 til stykke 5 beskattes som fortjeneste ved erhvervsvirksomhed eller frit  

 erhverv og følgelig behandles efter bestemmelserne i artikel 7 eller  

 artikel 14.
 Stykke 6 definerer, hvilken stat der skal anses for at  

 være kildestat.
Stykke 7 bestemmer, at hvis der er en særlig  

 forbindelse mellem debitor og kreditor eller mellem dem begge og en  

 tredjemand, og der i den forbindelse er aftalt for høj rente på  

 gældsfordringen, skal bestemmelserne i denne artikel kun anvendes  

 på det reelle rentebeløb.
Det overskydende beløb skal  

 herefter beskattes i overensstemmelse med, hvilken indkomsttype der faktisk  

 er tale om.
Ligesom i artiklerne 10 og 12 er der også i denne  

 artikel, jf. stykke 8, indsat en antimisbrugsbestemmelse, der giver staternes  

 skattemyndigheder mulighed for at kunne tilsidesætte de øvrige  

 bestemmelser i artiklen, hvis det skulle vise sig, at hovedformålet med  

 gældsfordringen - eller et af hovedformålene - har haft til  

 hensigt at gøre utilsigtet brug af overenskomsten.
Hvis en stat  

 gør brug af antimisbrugsbestemmelsen, skal den underrette den anden  

 stat herom.
Artikel 12. Royalties og honorarer for teknisk bistand Beskatningsretten til royalties og honorarer for teknisk  

 bistand er fordelt mellem bopælsstat og kildestat.
 Begge former for betalinger kan som udgangspunkt beskattes  

 i den stat, hvor modtageren er hjemmehørende, dvs.  

 bopælsstaten.
 Betalingerne kan efter stykke 2 imidlertid også  

 beskattes i den stat, hvor de opstår, dvs. i kildestaten, men hvis den  

 retmæssige ejer er hjemmehørende i den anden stat, kan skatten  

 ikke overstige 10 pct. for royalties og 5 pct. for honorarer for teknisk  

 bistand.
Bestemmelsen om kildestatsbeskatning af honorarer for  

 teknisk bistand findes ikke i OECD-modellen, men er indsat i visse danske  

 overenskomster med udviklingslande, f.eks.
Indien.
Beskatningsgrundlaget for teknisk bistand i Venezuela er  

 30 pct. af honoraret, og den reelle skat vil således udgøre 5  

 pct. af disse 30 pct, eller 1,5 pct. af det faktisk betalte honorar.
Der er i  

 protokollen under punkt 3 indsat en bestemmelse om, at denne grænse  

 ikke kan overskrides ved en fremtidig ændring af venezuelansk lov.
 Stykke 3 definerer, hvad der skal forstås ved  

 honorarer for teknisk bistand.
Stykke 4 definerer, hvad der skal forstås ved  

 royalties.
Definitionen er affattet således, at leasing-betalinger ikke  

 vil kunne beskattes som royalties.
 Såfremt royalties eller honorarer for teknisk  

 bistand indgår i indkomsten i et fast driftssted eller fast sted i  

 kildestaten, og den rettighed, det formuegode eller den kontrakt som ligger  

 til grund for indtægterne, har direkte forbindelse med det faste  

 driftssted eller faste sted, skal sådanne indtægter i henhold til  

 stykke 5 beskattes som fortjeneste ved erhvervsvirksomhed eller frit erhverv  

 og følgelig beskattes efter bestemmelserne i artikel 7 eller artikel  

 14.
Stykke 6 bestemmer, at hvis der er en særlig  

 forbindelse mellem debitor og kreditor, eller mellem dem begge og en  

 tredjemand, og der i den forbindelse er aftalt et for højt  

 royaltybeløb eller honorar i betragtning af den anvendelse, rettighed,  

 oplysning eller tjenesteydelse, for hvilken det er betalt, skal  

 bestemmelserne i denne artikel kun anvendes på det reelle  

 royaltybeløb eller honorar.
Det overskydende beløb skal  

 herefter beskattes i overensstemmelse med hvilken indkomsttype, der faktisk  

 er tale om.
Som i artiklerne 10 og 11 er der også i denne  

 artikel, jf. stykke 7, indsat en antimisbrugsbestemmelse, der giver staternes  

 skattemyndigheder mulighed for at kunne tilsidesætte de øvrige  

 bestemmelser i artiklen, hvis det skulle vise sig, at hovedformålet med  

 stiftelsen eller overdragelsen af de rettigheder, der ligger til grund for  

 betalingen - eller et af hovedformålene - har haft til hensigt at  

 gøre utilsigtet brug af overenskomsten.
Hvis en stat gør brug  

 af antimisbrugsbestemmelsen, skal den underrette den anden stat herom.
Artikel 13. Kapitalgevinster Artiklen omhandler fortjeneste ved salg af alle former for  

 aktiver.
 Efter stykke 1 tillægges beskatningsretten til  

 fortjeneste ved salg af fast ejendom kildestaten, dvs. den stat hvor  

 ejendommen er beliggende.
 Ifølge stykke 4 gælder dette også  

 fortjeneste ved salg af aktier eller andre rettigheder i et selskab, hvis  

 aktiver hovedsagelig, direkte eller indirekte, består af fast ejendom  

 eller rettigheder i fast ejendom.
Denne bestemmelse stammer fra FN-modellen og ses hyppigere  

 og hyppigere i dobbeltbeskatningsoverenskomster både med  

 udviklingslande og industrialiserede lande.
Uden en sådan bestemmelse,  

 er det muligt at omgå kildestatens beskatningsret til fortjeneste ved  

 afhændelse af fast ejendom ved at lade et selskab eje den faste ejendom  

 og i stedet afhænde aktierne, som efter reglen i stykke 5 kun kan  

 beskattes i sælgerens bopælsstat.
Selskabets ejendom handles  

 derimod ikke.
Den stat, hvor den faste ejendom er beliggende, kan herefter se  

 sit skatteprovenu fra ejendomsavancer forsvinde til udlandet.
 Danmark kan ikke udnytte denne beskatningsret, da der ikke  

 er begrænset skattepligt for så vidt angår  

 aktieavancer.
 Bestemmelsen i stykke 2 tillægger beskatningsretten  

 til fortjeneste ved afhændelse af rørlig ejendom, som  

 udgør en del af erhvervsformuen i et fast driftssted eller fast sted,  

 eller af rørlig ejendom, der hører til et fast driftssted eller  

 fast sted, og fortjeneste ved afhændelse af selve det faste driftssted  

 eller faste sted, den stat, hvor formuegenstandene eller de faste steder er  

 beliggende, dvs. kildestaten.
 Efter stykke 3 tilkommer beskatningsretten til fortjeneste  

 ved salg af skibe eller luftfartøjer m.v. der anvendes i international  

 trafik, den stat hvor foretagendet er hjemmehørende.
 Ifølge stykke 5 tillægges bopælsstaten  

 beskatningsretten til al anden slags fortjeneste.
 Stykke 6 indeholder en særbestemmelse, der sikrer at  

 Danmark beskatter de kapitalgevinster, der opnås ved salg af  

 luftfartøjer, svarende til den andel SAS Danmark A/S har i SAS.
Artikel 14. Frit erhverv Efter stykke 1 tillægges bopælsstaten som  

 hovedregel beskatningsretten til indkomst fra frit (liberalt) erhverv af  

 selvstændig karakter som f.eks. virksomhed som læge, advokat,  

 ingeniør, arkitekt, tandlæge eller revisor.
 Sådan indkomst kan imidlertid også beskattes i  

 den anden stat (kildestaten), hvis en person fra den ene stat til stadighed  

 har et fast sted til rådighed i den anden stat til udøvelse af  

 sin virksomhed.
Det samme gælder, hvis den pågældende  

 opholder sig i den anden stat i en periode eller i perioder, der tilsammen  

 overstiger 183 dage inden for enhver 12-måneders periode.
Denne  

 bestemmelse (litra b) stammer fra FN-modellen.
 I begge tilfælde gælder, at kildestaten kun  

 kan beskatte en så stor del af indkomsten, der kan henføres til  

 henholdsvis det faste sted og den udøvede virksomhed.
Begrebet »fast sted« er ikke defineret i selve  

 overenskomsten i modsætning til begrebet »fast driftssted«.
Normalt vil  

 der til et fast sted blive krævet, at der er en lokalitet, hvor kunder  

 kan henvende sig, f.eks. en klinik, tegnestue eller lignende.
Frit erhverv  

 kan imidlertid i en række tilfælde udøves, uden at der er  

 en sådan lokalitet.
Her er det fundet rimeligt at anse udøvere  

 af frit erhverv, der tilbringer mere end 183 dage i en hvilken som helst  

 12-måneders periode i den anden stat, for at have en så nær  

 tilknytning til denne stat, at beskatning af den der optjente indkomst kan  

 finde sted der.
Artikel 15. Personligt arbejde i tjenesteforhold Artiklen omhandler beskatning af lønindkomst, der  

 som hovedregel kun kan beskattes i bopælsstaten, medmindre arbejdet er  

 udført i den anden stat.
I så fald kan kildestaten beskatte  

 indkomsten.
 Efter stykke 2 gælder det sidste dog ikke, dels hvis  

 en medarbejder er udsendt af en arbejdsgiver i den ene stat til midlertidigt  

 arbejde i den anden stat i under tilsammen 183 dage inden for enhver 12  

 måneders periode, der begynder eller slutter i det  

 pågældende skatteår, dels hvis arbejdsgiveren er  

 hjemmehørende i den førstnævnte stat, og endelig må  

 lønnen ikke skulle udredes af et fast driftssted eller fast sted, som  

 arbejdsgiveren har i den anden stat.
 I henhold til stykke 3 kan ansattes løn ved arbejde  

 ombord på et skib eller luftfartøj, der anvendes i international  

 trafik, kun beskattes i den stat, hvori foretagendet er hjemmehørende.  

 Venezuela kan således ikke beskatte eventuelle venezuelanske  

 søfolk på danske DIS-skibe.
 Stykke 4 indeholder en særbestemmelse om, at ansatte  

 i SAS, der er hjemmehørende i Danmark, kun kan beskattes her.
Artikel 16. Bestyrelseshonorarer I tilfælde hvor en person, der er  

 hjemmehørende i den ene stat, modtager honorar som medlem af  

 bestyrelsen i et selskab i den anden stat, kan kildestaten beskatte  

 sådant honorar.
Artikel 17. Kunstnere og sportsfolk I tilfælde hvor en optrædende kunstner,  

 musiker eller sportsmand fra den ene stat modtager vederlag for personligt  

 udøvet virksomhed i den anden stat, kan kildestaten beskatte  

 sådant vederlag.
 Kildestaten tillægges ligeledes beskatningsretten,  

 hvis vederlaget tilfalder en anden end kunstneren, musikeren eller  

 sportsmanden selv - denne anden vil ofte være et selskab, der beherskes  

 af den pågældende person.
 Danmark har kun ringe mulighed for at udnytte denne  

 beskatningsret, idet dette kræver, at den udenlandske kunstner, musiker  

 eller sportsmand har et så langvarigt engagement med en dansk  

 arbejdsgiver, at der opstår et egentligt lønmodtagerforhold.
 Stykke 3 bestemmer, at en stat ikke kan beskatte, hvis den  

 pågældendes besøg i denne stat i væsentligt omfang  

 er støttet af offentlige midler fra den anden stat.
 Denne bestemmelse optræder hverken i OECD- eller  

 FN-modellen, men er en meget praktisk regel der sikrer, at beskatningsretten  

 ikke tilfalder den stat, hvor der afholdes et officielt kulturarrangement,  

 som i det væsentligste er finansieret af den anden stat.
Artikel 18. Pensioner og lignende betalinger Ifølge bestemmelserne i denne artikel kan pensioner  

 og lignende betalinger, der står i forbindelse med tidligere  

 tjenesteforhold, beskattes i såvel bopælsstaten som  

 kildestaten.
Det gælder for eks.
ATP.
 Teksten er taget fra FN-modellen, der i modsætning  

 til OECD-modellen ikke afskærer kildestaten fra også at beskatte  

 sådanne pensioner.
Uden denne udformning af bestemmelserne var der risiko for  

 at danske pensioner, der udbetales til personer i Venezuela, helt kunne  

 undgå at blive beskattet.
Venezuela beskatter i forvejen ikke  

 pensioner, men selv om dette var tilfældet, ville Venezuela i kraft i  

 territorialprincippet ikke beskatte pensioner fra udlandet.
 Bestemmelsen harmonerer i vid udstrækning med det  

 danske ønske om at få adgang til at kildebeskatte pensioner.
 Beskatningen af pensioner uden forbindelse med tidligere  

 arbejdsforhold og beskatningen af sociale sikringsydelser omtales under  

 artikel 23 om »anden indkomst«.
Artikel 19. Offentlige hverv Vederlag m.v., der udbetales af en stat, amter og kommuner  

 til offentligt ansatte for arbejde udført for denne stat m.v.,  

 beskattes som hovedregel i kildestaten.
 Hvis derimod vederlag udbetales for arbejde udført  

 i den anden stat, og modtageren er både statsborger og  

 hjemmehørende i den anden stat, og ikke er blevet hjemmehørende  

 i denne stat alene for at udføre det pågældende arbejde,  

 kan bopælsstaten dog beskatte vederlaget.
 Bestemmelsen følger OECD-modellen og har  

 sædvanligvis betydning for beskatningen af lokalansat  

 ambassadepersonel.
Offentlige pensioner (f.eks. tjenestemandspensioner), der  

 betales som følge af et tidligere bestående tjenesteforhold, kan  

 efter stykke 2 kun beskattes i kildestaten.
Ligesom i stykke 1 gælder  

 der imidlertid også her en undtagelse, idet den anden stat kan beskatte  

 sådanne pensioner, hvis modtageren er statsborger og er  

 hjemmehørende i denne anden stat (bopælsstaten).
Bestemmelserne i stykkerne 1 og 2 gælder ikke for  

 vederlag og pensioner, der udbetales af en stat m.v. for udførelse af  

 arbejde i forbindelse med erhvervsvirksomhed, som denne stat driver.
I  

 så fald skal bestemmelserne i artiklerne 15, 16 og 18 finde  

 anvendelse.
 Hvis en stat således optræder som  

 erhvervsdrivende, er dens ansatte undergivet de samme regler om  

 beskatningsret til løn, bestyrelseshonorarer og pensioner, som  

 gælder for ikke-offentligt ansatte.
Artikel 20. Studerende og lærlinge Første del af bestemmelsen svarer til  

 OECD-modellen.
 Efter denne beskattes studerende og lærlinge ikke i  

 den stat, hvor de midlertidigt opholder sig for at studere, af de midler, de  

 modtager fra udlandet til deres underhold og uddannelse.
 Den stat, hvori studierne m.v. foregår, kan  

 altså ikke beskatte beløb som f.eks. den studerendes  

 forældre, udenlandske legater, eller udenlandske offentlige myndigheder  

 betaler til den pågældende person til dækning af underhold  

 eller uddannelse.
 I stykke 2 er der en særbestemmelse, der ikke findes  

 i modeloverenskomsterne, men som går igen i flere  

 dobbeltbeskatningsoverenskomster.
 Bestemmelsen fastsætter, at bopælsstaten  

 tillige skal afstå fra at beskatte vederlag, som den  

 pågældende person modtager for studierelevant arbejde, hvis de  

 derved optjente penge er et  nødvendigt supplement til de  

 midler, han i øvrigt har til rådighed til sit underhold.
 Viser det sig derfor, at den pågældende har  

 betydelige midler fra udlandet til rådighed til sit underhold, vil  

 dette kunne påvirke hans muligheder for at blive fritaget for  

 beskatning af det omhandlede vederlag.
Artikel 21. Undervisning og forskning Denne artikel, der gælder for  

 gæstelærere og -forskere, findes ikke i modeloverenskomsterne,  

 men en lignende artikel går igen i flere af vore  

 dobbeltbeskatningsoverenskomster.
 Ifølge stykke 1 skal den stat, hvor disse personer  

 opholder sig med det hovedformål at undervise eller forske på  

 godkendte universiteter eller højere læreanstalter, afstå  

 fra at beskatte den indkomst, de optjener herved i en periode på 2  

 år fra ankomsten til denne stat.
 Bestemmelsen har til formål at lette udvekslingen af  

 lærere og forskere mellem universiteter og højere  

 læreanstalter.
 I tilfælde hvor forskning ikke udføres i  

 almenvellets interesse men til privat fordel for en eller flere bestemte  

 personer, gælder skattefritagelsen ikke.
Artikel 22. Virksomhed i forbindelse med forundersøgelser,  

 efterforskning og udvinding af kulbrinter Denne artikel findes ikke i modeloverenskomsterne, men er  

 indsat efter dansk ønske og dækker aktiviteter, der skal anses  

 for at være udøvet fra et fast driftssted eller fast sted.
I OECD-modellen anses kun selve udvindingen af  

 naturforekomster for at udgøre et fast driftssted.
Det er imidlertid  

 ønskeligt at præcisere, hvorledes forundersøgelses- og  

 efterforskningsvirksomhed, der ofte involverer betydelige beløb, er  

 reguleret i overenskomsten.
 Efter stykke 1 skal således enhver form for  

 virksomhed omkring forundersøgelser, efterforskning eller udvinding af  

 kulbrinteforekomster i den anden stat altid anses for at foregå gennem  

 et fast driftssted eller fast sted.
I henhold til stykke 2 gælder dette dog ikke for  

 virksomhed, der udøves i mindre end 30 dage inden for en  

 12-måneders periode.
Denne bestemmelse er fordelagtig i administrativ  

 henseende.
Der er i stykket yderligere indsat en bestemmelse, der tilsigter  

 at hindre at 30-dages reglen bliver omgået.
 Hvis aktiviteterne udelukkende består i  

 boreplatform-virksomhed, bliver der dog først fast driftssted,  

 når virksomheden strækker sig over 6 måneder inden for en  

 12-måneders periode, jf. stykke 3.
 Bestemmelsen afspejler, at Danmark ønsker at  

 sidestille denne type aktiviteter med bygge- og anlægsarbejder.
Artikel 23. Andre indkomster Der er tale om en opsamlingsbestemmelse der  

 fastsætter, hvorledes indkomsttyper, der ikke udtrykkelig er  

 nævnt i de forudgående artikler, skal behandles.
 Bestemmelsens rækkevidde kan derfor kun  

 fastlægges ved en nøjere gennemlæsning af de  

 forudgående artikler.
 Bestemmelsen, der svarer til FN-modellens stykke 3,  

 tillader begge lande at kildebeskatte indkomst, når der er hjemmel  

 hertil i landenes interne lovgivning.
 Det betyder for Danmarks vedkommende, at vi efter denne  

 bestemmelse kan beskatte private pensioner og folkepensioner, samt alle andre  

 offentlige sociale sikringsydelser.
 Der da ikke er nogen overenskomst mellem Danmark og  

 Venezuela, ændrer denne overenskomst således ikke  

 beskatningsforholdene for personer bosiddende i Venezuela, der allerede  

 modtager pension m.v. fra Danmark, idet vi allerede i dag beskatter  

 sådanne udbetalinger.
For fuldstændighedens skyld skal nævnes, at  

 sumudbetaling af kapitalpensioner falder uden for  

 dobbeltbeskatningsoverenskomstens anvendelsesområde.
Dette hænger  

 sammen med, at den afgift der pålægges ved udbetalingen, ikke  

 indgår som en skat, der dækkes af overenskomsten, jf. artikel  

 2.
Artikel 24. Ophævelse af dobbeltbeskatning Artiklen fastlægger efter hvilken metode, der skal  

 lempes, når der foreligger et tilfælde af dobbeltbeskatning.
 Det påhviler bopælsstaten at lempe i alle de  

 tilfælde, hvor kildestaten efter overenskomsten har en  

 beskatningsret.
 Danmarks lempelsesmetode er credit, svarende til  

 den lempelsesmetode, der er indeholdt i ligningslovens § 33, jf.  

 stykke 1, litra a og b.
 Efter creditmetoden sker lempelsen ved, at venezuelansk  

 skat betalt af en indkomst, som Venezuela har beskatningsretten til,  

 fratrækkes i den danske skatteyders danske skat af den samme indkomst.  

 Der kan dog ikke lempes med mere end den danske skat af den udenlandske  

 indkomst.
For så vidt angår den venezuelanske skat  

 på nettoværdien af erhvervsvirksomhedsaktiver (the business  

 assets tax), er det i protokollen under punkt 4 fastsat, at den danske  

 lempelse skal beregnes uden hensyn til denne skat.
Påligningen af den  

 pågældende skat kan ses som en periodeforskydning i  

 skattebetalingen i Venezuela, jf. ovenfor under artikel 2, og modregning af  

 krediteret business assets tax i den skat, som Danmark skal lempe for, ville  

 i givet fald medføre dobbeltbeskatning.
 Metodebestemmelsen i artiklen indeholder foruden den  

 ordinære creditbestemmelse, også en bestemmelse om eksemption,  

 jf. stykke 1, litra c.
Ved eksemption lempes skatten i bopælsstaten med den  

 del af denne stats skat, der forholdsmæssigt falder på den  

 udenlandske indkomst.
Lempelsen er således uafhængig af  

 størrelsen af den udenlandske skat.
 Eksemptionslempelse gives i de tilfælde hvor en  

 indkomst kun kan beskattes i den stat hvorfra den stammer (kildestaten).
 Dette er tilfældet, når der med visse  

 undtagelser er tale om lønninger indtjent ved arbejde på skibe  

 og fly i international trafik og lønninger fra offentlige myndigheder  

 for udførelse af hverv for disse, samt for pensioner, der udbetales af  

 disse offentlige myndigheder efter ophøret af tjenesteforholdet, jf.  

 artikel 15 og 19.
Der er tale om den såkaldte »eksemption med  

 progressionsforbehold efter ny metode«.
Heri ligger, at selv om  

 bopælsstaten ikke kan beskatte sådanne lønninger eller  

 pensioner, indgår de i indkomstgrundlaget.
Ved den skatteberegning, der  

 herefter skal foretages, får disse indkomster derfor  

 progressionsvirkning for beskatningen som helhed.
 Dette lempelsesprincip svarer til lempelsen for udenlandsk  

 indkomst i henhold til ligningslovens § 33A.
 Der er ingen matching credit-bestemmelse.
For Venezuelas vedkommende lempes der efter  

 eksemptionsmetoden.
Dette er en konsekvens af, at Venezuela beskatter efter  

 territorialprincippet, dvs. at kun indkomster med kilde i Venezuela er  

 undergivet beskatning i Venezuela.
 Der er i metodebestemmelsen indsat regler om  

 creditlempelse for det tilfælde, at Venezuela skulle overgå til  

 beskatning efter globalindkomstprincippet.
Artikel 25. Ikke-diskriminering Artiklen følger OECD-modellen, bortset fra at  

 statsløse personer ikke kan påberåbe sig bestemmelserne i  

 overenskomsten.
Efter artiklens bestemmelser må de to stater ikke  

 diskriminere hinandens statsborgere i skattemæssig henseende.
Dette  

 gælder både for personer og selskaber.
Forbudet gælder  

 såvel beskatning som de vilkår, der er knyttet hertil, f.eks.  

 regnskabskrav, frister m.v.
Stk. 3 i artiklen gælder på tidspunktet  

 for overenskomstens undertegnelse kun Danmark, men i protokollen er der  

 indsat en bestemmelse om, at den også skal finde anvendelse, hvis  

 Venezuela overgår til globalbeskatningsprincippet.
I mellemtiden skal  

 det ved fastsættelsen af et foretagendes fortjeneste være tilladt  

 at fratrække renter, royalties og andre betalinger på samme  

 vilkår og betingelser, som hvis de havde været afholdt af et  

 foretagende, der er hjemmehørende i Venezuela.
Artikel 26. Fremgangsmåden ved indgåelse af gensidige  

 aftaler Artiklen foreskriver den fremgangsmåde, der skal  

 anvendes, hvis en person, der er hjemmehørende i en af de  

 kontraherende stater, mener sig udsat for en beskatning, som er i strid med  

 overenskomsten.
Indsigelse over beskatningen skal fremsættes over  

 for myndighederne i bopælsstaten, som først selv skal  

 søge at løse problemet.
Hvis dette ikke er muligt, skal  

 problemet søges løst ved gensidig aftale med den anden  

 stat.
I stykke 3 er det bestemt, at de kompetente  

 myndigheder ved gensidig aftale skal søge at løse  

 vanskeligheder og tvivlsspørgsmål vedrørende fortolkning  

 eller anvendelse af overenskomsten.
De kan også forhandle om  

 undgåelse af dobbeltbeskatning, som ikke er omhandlet i  

 overenskomsten.
Overenskomsten pålægger imidlertid ikke de to  

 staters kompetente myndigheder nogen pligt til at blive enige.
I praksis  

 når man dog i de fleste tilfælde frem til en løsning, som  

 er acceptabel for alle parter, men overenskomsten rummer ingen garanti for,  

 at alle dobbeltbeskatningskonflikter vil kunne løses.
Artikel 27. Udveksling af oplysninger Overenskomsten pålægger de to staters  

 kompetente myndigheder at udveksle sådanne oplysninger, som er  

 nødvendige for, at overenskomstens bestemmelser kan føres ud i  

 livet.
En kontraherende stat er dog ikke forpligtet til at meddele  

 oplysninger eller udføre forvaltningsakter, som strider mod denne  

 stats lovgivning eller forvaltningspraksis, eller som vil røbe  

 forretningshemmeligheder eller stride mod almene interesser.
Udvekslede  

 oplysninger skal dog behandles som fortrolige.
Artikel 28. Bistand ved inddrivelse Modeloverenskomsterne indeholder ingen regel om gensidig  

 bistand med inddrivelse af skattekrav.
 Fra dansk side ser man meget gerne, at der medtages en  

 sådan bestemmelse i vores overenskomster.
Efter artiklen yder de to stater hinanden bistand med  

 inddrivelse af skattekrav, der er endeligt fastsat i den stat, der anmoder om  

 inddrivelsesbistand.
Bistanden kan også omfatte midlertidige  

 foranstaltninger til sikring af ikke-endeligt afgjorte skattekrav, f.eks.  

 krav der er genstand for retssagsbehandling.
 Overenskomsten tvinger dog ikke staterne til at yde  

 sådan bistand, men når den anmodede stat accepterer en anmodning  

 herom fra den anden stat, skal inddrivelsen foretages på samme  

 måde, som hvis der var tale om inddrivelse af egne skatter.
 De skatter, der kan inddrives efter denne artikel, er de  

 skatter, der er omfattet af overenskomsten, incl. hermed forbundne renter og  

 straftillæg.
Artikel 29. Medlemmer af diplomatiske og konsulære  

 repræsentationer Intet i denne overenskomst berører de  

 skattemæssige begunstigelser, som medlemmer af diplomatiske eller  

 konsulære repræsentationer måtte nyde i kraft af  

 folkerettens almindelige regler eller i henhold til særlige  

 aftaler.
Artikel 30. Territorial udvidelse Artiklen giver Danmark hjemmel til en geografisk udvidelse  

 af overenskomstens anvendelsesområde.
 I praksis betyder det, at overenskomsten kan udvides til  

 at gælde for Færøerne og Grønland, der udtrykkelig  

 er holdt uden for definitionen af Danmark i artikel 3.
 En sådan udvidelse forudsætter, at den  

 ønskes af Færøernes eller Grønlands hjemmestyrer.  

 En eventuel udvidelse vil ikke blive forelagt Folketinget, da  

 skattekompetencen hører under hjemmestyrerne.
Artikel 31. Ikrafttræden Overenskomsten træder i kraft ved modtagelsen af  

 underretning om, at de forfatningsmæssige betingelser herfor er opfyldt  

 i begge stater.
 Overenskomsten får virkning fra det  

 indkomstår, der følger umiddelbart efter det år, hvor  

 overenskomsten træder i kraft.
Artikel 32. Opsigelse Overenskomsten kan opsiges med 6 måneders varsel  

 før udløbet af ethvert kalenderår, dog tidligst 5  

 år efter dens ikrafttræden.
 Til § 2.
 Efter § 2 træder denne lov i kraft dagen efter  

 bekendtgørelsen i Lovtidende.
 Til § 3.
 Efter § 3 gælder loven ikke for  

 Færøerne og Grønland.
Skatter er et område, der er undergivet  

 hjemmestyrernes kompetence.
Overenskomsten vil således ikke gælde  

 for disse dele af rigsfællesskabet.
Imidlertid kan  

 Færøerne og/eller Grønland efter bestemmelserne i  

 overenskomstens artikel 30 blive omfattet af overenskomsten, enten i sin  

 helhed eller med de fornødne ændringer, hvis de måtte  

 ønske dette, og der kan opnås enighed herom med Venezuela.
