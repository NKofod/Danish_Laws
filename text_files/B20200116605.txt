Bekendtgørelse om jordbrugets anvendelse af gødning i planperioden 2020/20211) I medfør af § 13, stk. 2-5, § 16, stk. 2, § 19, § 21, stk. 4, § 22, stk. 3 og 4, § 23, § 24, stk. 3, § 25, stk. 3 og 6, § 26, § 27, § 28, § 30, § 31, § 35, § 36, stk. 2, 4 og 5, § 37, § 41, stk. 2, § 42, stk. 3, § 47, stk. 3, § 48, stk. 1 og 2, § 52, § 53, stk. 3, og § 54, stk. 1, i lov nr. 338 af 2. april 2019 om jordbrugets anvendelse af gødning og om næringsstofreducerende tiltag, som ændret ved lov nr. 1569 af 27. december 2019, fastsættes efter forhandling med justitsministeren og efter bemyndigelse:
Kapitel 1 Anvendelsesområde og definitioner § 1. Bekendtgørelsen finder anvendelse for:
 1) Virksomheder, der efter lov nr. 338 af 2. april 2019 om jordbrugets anvendelse af gødning og om næringsstofreducerende tiltag skal anmelde sig, eller er anmeldt til registrering i Register for Gødningsregnskab.
 2) Virksomheder, herunder fælles biogas-, forarbejdnings-, forbrændings- og brændingsanlæg og offentligt ejede virksomheder, der sælger eller afgiver kvælstof- eller fosforholdig gødning.
 3) Fælles biogas-, forarbejdnings-, forbrændings- og brændingsanlæg, der modtager kvælstof- eller fosforholdig gødning.
 Stk. 2. I denne bekendtgørelse forstås ved:
 1) Gødskningsloven: Lov nr. 338 af 2. april 2019 om jordbrugets anvendelse af gødning og om næringsstofreducerende tiltag, med senere ændringer.
 2) Register for Gødningsregnskab: Det register, som føres i medfør af § 5, stk. 1, i gødskningsloven.
 3) Nyregistreret virksomhed: En virksomhed, der ikke i den foregående planperiode har været registreret i Register for Gødningsregnskab.
 4) Kunstgødning: Uorganiske gødninger og urea, der indeholder hovednæringsstofferne N eller P og er fremstillet ved en industriel proces, og som ikke er bioaske.
 5) Husdyrgødning: Følgende typer af gødning i enhver anden form end aske:
 a) Fast husdyrgødning.
 b) Flydende husdyrgødning.
 c) Mave- og tarmindholdet fra slagtede husdyr.
 d) Bundfald.
 e) Blandinger af a-d.
 f) Blandinger af a-e med andre stoffer, produkter og materialer.
 6) Anden organisk gødning: Organisk gødning, der ikke er husdyrgødning eller urea.
 7) Forædlet organisk gødning: Type af anden organisk gødning, hvortil der kan være tilsat mineralske gødningsstoffer, samt tørret eller på anden vis forarbejdet organisk materiale, der ikke er husdyrgødning.
 8) Forbrændingsanlæg: Et anlæg, der er godkendt efter bekendtgørelse om godkendelse af listevirksomhed, der kan forbrænde affald i henhold til reglerne i den til enhver tid gældende bekendtgørelse om anlæg, der forbrænder affald.
 9) Brændingsanlæg: Et anlæg, der er godkendt efter artikel 24, stk. 1, litra d, i Europa-Parlamentets og Rådets forordning (EF) nr. 1069/2009 af 21. oktober 2009 for så vidt angår brænding af husdyrgødning som brændsel i anlægget.
 10) Biogasanlæg: Et anlæg, der bl.a. ud fra husdyrgødning, affald, vegetabilsk biomasse eller blandinger heraf producerer biogas med afgasset biomasse som restprodukt.
 11) Fælles biogasanlæg: Et biogasanlæg, der ikke drives under samme CVR-nummer som en jordbrugsvirksomhed.
 12) Forarbejdningsanlæg: Et anlæg, der modtager husdyrgødning fra en eller flere husdyrproducenter, og som ved en teknisk forarbejdning af husdyrgødningen skaber produkter, der er forskellige fra det materiale, der tilføres anlægget med hensyn til tørstofindhold, sammensætning og koncentration af gødningsstoffer, og som ikke er et forbrændingsanlæg eller brændingsanlæg.
 13) Bioaske: Gødningstyper, der hidrører fra forbrænding af organisk materiale, herunder de asketyper, der er omfattet af bekendtgørelse om anvendelse af bioaske til jordbrugsformål og forbrændt husdyrgødning.
 14) Afgasset biomasse: Tilbageværende materiale efter produktion af biogas ud fra bl.a. husdyrgødning, affald, vegetabilsk biomasse eller blandinger heraf.
 15) Forarbejdet husdyrgødning: Produkter fra et forarbejdningsanlæg, dog ikke afgasset biomasse, der ikke efter forarbejdningsanlæggets behandling forarbejdes yderligere.
 16) JB-nr.: Jordbundstype fastsat i medfør af den til enhver tid gældende bekendtgørelse om jordbundstypeklassifikation.
17) Planperiode: Perioden fra den 1. august til den 31. juli.
Dyrkes afgrøder, der skal tilføres kvælstof eller fosfor efter den 31. juli, men inden den 30. september, og som skal høstes eller afgræsses inden den 31. december, forlænges planperioden til den 30. september.
Kapitel 2 Registrering Register for Gødningsregnskab § 2. Register for Gødningsregnskab omfatter de virksomheder, der er registreret eller registreres i medfør af § 5, § 6 og § 58, stk. 6, i gødskningsloven.
 Stk. 2. Virksomheder, der kan registreres i medfør af § 6 i gødskningsloven skal anmelde deres virksomhed til registrering senest den 31. juli 2021. Anmeldelsen får virkning for hele planperioden.
 Stk. 3. Anmeldelse til registeret skal ske i Miljø- og Fødevareministeriets Tast selv-service, som kan tilgås via Landbrugsstyrelsens hjemmeside.
 Stk. 4. Afmelding af en virksomhed fra registeret i medfør af § 9, stk. 1, i gødskningsloven, skal være modtaget i Landbrugsstyrelsen senest den 31. juli 2021.
Kapitel 3 Kvælstofnormer § 3. Kvælstofnormer for landbrugsafgrøder og for grøntsager på friland og andre plantekulturer fremgår af bilag 1, tabel 1 og 2.
Stk. 2. Kvælstofnormen for den pågældende afgrøde skal fradrages forfrugtsværdi, alt efter hvilken afgrøde der er dyrket på arealet året før, jf. bilag 1, tabel 1 og 2. Kvælstofnormen med fradrag af forfrugtsværdien kan ikke udgøre mindre end 0 kg kvælstof.
Dyrkes en afgrøde, der ikke fremgår artsspecifikt af bilag 1, tabel 1 og 2, skal fællesnormen for afgrødekategorien anvendes.
Stk. 3. Kvælstofnormen for vandet sandjord, jf. bilag 1, tabel 1, kolonne 10, må kun anvendes, hvis det kan dokumenteres, at der er mindst 75 mm vand til rådighed, svarende til 750 m3/ha.
Vandindvindingstilladelse, der gælder for hele eller dele af arealet, skal forevises på forlangende i forbindelse med kontrol.
 Stk. 4. For afgrøder, der er omfattet af bilag 1, tabel 2, og for hvilke der ikke er fastsat en artsspecifik kvælstofnorm, samt for Grøntsager, andre anført i bilag 1, tabel 1, kan Landbrugsstyrelsen efter ansøgning fastsætte en højere kvælstofnorm end anført i bilag 1, tabel 1 og 2. Ansøgningen skal indeholde dokumentation for, at der ud fra god dyrkningspraksis er behov for en højere kvælstofnorm.
Stk. 5. Tildelingen af normen for græs forudsætter at kravene til antallet af græsningsenheder (GE) eller slæt angivet i oversigtstabel 1 overholdes.
Ved afgræsning skal det kunne dokumenteres, at der på græsmarkerne er et græsningstryk svarende til minimum antal græssende dyr, der er angivet i oversigtstabellen.
Tages der et eller flere græsslæt på arealerne, reduceres arealet, hvorpå der skal dokumenteres afgræsning med de i oversigtstabellen angivne andele pr. slæt.
Stk.  6. For at kunne anvende normerne for græs kræves det ved opfodring på egen virksomhed, at summen af græsudbytte i slæt og afgræsning ikke må overstige 4.000 FE pr.
GE.
Den høstede mængde, som ikke opfodres på virksomheden, skal kunne dokumenteres som videresolgt mængde (FE) ved fremvisning af dokumentation i form af en faktura.
Stk. 7. Ved anvendelse af høstet afgrøde i eget gårdbiogasanlæg, skal afgrødens indhold af kvælstof indregnes i gødningsregnskabet som tilført organisk materiale til anlægget.
Ved afsætning af slætgræs til andre virksomheder end virksomheder, der er registreret i Register for Gødningsregnskab, skal det ved kontrol ligeledes dokumenteres som videresolgt mængde (FE) ved fremvisning af dokumentation i form af en faktura.
 Stk. 8. Hvis en virksomheds græsarealer afgræsses af dyr tilhørende en anden virksomhed, skal afgræsningen dokumenteres ved en græsningsaftale eller ved oplysninger, der fremgår af gødningsregnskabet, jf. § 12, stk. 2, nr. 5.
 Stk. 9. Dokumentation påkrævet efter stk. 5-8 skal opbevares på virksomheden i 5 år fra planperiodens udløb og skal kunne forevises på forlangende i forbindelse med kontrol.
Brødhvede § 4. Ved dyrkning af de hvedesorter, der er nævnt i bilag 1, tabel 3, kan den i bilag 1, tabel 1, fastsatte kvælstofnorm for hvede til brødfremstilling anvendes, hvis betingelserne i stk. 2-5 er opfyldt.
 Stk. 2. Følgende betingelser vedrørende virksomhedens tidligere produktion og afsætning af hvede skal være opfyldt for, at kvælstofnorm for hvede til brødfremstilling kan anvendes:
 1) Virksomheden skal i mindst 1 af de 2 foregående planperioder (høst 2019 og 2020) have dyrket en brødhvedesort, og hvor hveden havde et proteinindhold på mindst 11,5 procent, et faldtal på mindst 275 samt en hektolitervægt på mindst 77,0 kg og er leveret til en grovvare- eller møllervirksomhed med henblik på brødfremstilling.
 2) Virksomheden skal for den aktuelle planperiode (høst 2021) have indgået kontrakt med en grovvare- eller møllervirksomhed om dyrkning og levering af hvede fra virksomheden til brødfremstilling.
Stk. 3. Virksomheden skal kunne dokumentere den i stk. 2, nr. 1, nævnte levering.
Dokumentationen skal indeholde oplysninger om hvedesorten, den leverede mængde hvede, proteinindholdet, faldtallet og hektolitervægten.
Virksomheden skal på forlangende i forbindelse med kontrol kunne forevise den indgåede kontrakt, jf. stk. 2, nr. 2, med en grovvare- eller møllervirksomhed om dyrkning af hvede fra virksomheden til brødfremstilling.
 Stk. 4. Kontrakten, jf. stk. 2, nr. 2, skal indeholde følgende oplysninger:
 1) Navn, adresse og CVR-nr. på den virksomhed, der leverer hvede til brødfremstilling.
 2) Navn, adresse og CVR-nr. på den grovvare- eller møllervirksomhed, der aftager hvede til brødfremstilling.
 3) Kontraktarealets størrelse (ha), den anvendte hvedesort og den mængde hvede, kontrakten omfatter.
 4) Den planperiode, kontrakten omfatter.
 5) Kontraktparternes skriftlige bekræftelse af kontrakten ved daterede underskrifter.
 Stk. 5. Den i stk. 3 nævnte dokumentation skal opbevares på virksomheden i 5 år fra planperiodens udløb og skal kunne forevises på forlangende i forbindelse med kontrol.
 § 5. For nyregistrerede virksomheders arealer og for arealer erhvervet ved ejer- eller brugerskifte kan kvælstofnorm for brødhvede anvendes på de betingelser, der er nævnt i § 4. Dokumentationskravet kan opfyldes ved anvendelse af dokumentation indhentet fra den tidligere ejer eller bruger.
Korrektion af kvælstofnorm ved forventet højere udbytte § 6. Ved afsætning af en afgrøde kan en virksomheds afgrødes kvælstofnorm korrigeres efter gødskningslovens § 16, stk. 1, hvis det forventede udbytte afviger fra standardudbytterne i bilag 1, tabel 1. Korrektionen foretages med korrektionsfaktoren i bilag 1, tabel 1, kolonne 15. Korrektion i opadgående retning kan alene ske, hvis der foreligger dokumentation for, at der i de 5 umiddelbart forudgående planperioder er høstet højere udbytter af afgrøden på virksomheden end standardudbytterne for den pågældende afgrøde.
Dokumentationen skal bestå af faktura på salg af den pågældende afgrøde opgjort i ren varevægt og gødningsplanlægningen, jf. gødskningslovens § 41, der angiver arealet med den pågældende afgrøde.
Ved dokumentation af tidligere opnåede høstudbytter for en afgrøde skal opgørelsen alene ske ud fra virksomhedens samlede salg af afgrøden i pågældende planperiode uden hensyn til jordtype, vanding, sorter eller proteinindhold.
Stk. 2. Et forventet højere udbytte skal beregnes som et gennemsnit af de høstudbytter, der er opnået for den pågældende afgrøde inden for de 5 umiddelbart forudgående planperioder.
Høstudbyttet fra den umiddelbart forudgående planperiode skal dog udelades af beregningen af forventet højere udbytte, hvis udbyttet først afsættes efter den ansøgningsfrist, der falder inden for planperioden for indsendelse af Fællesskema i den til enhver tid gældende bekendtgørelse om markblok, elektronisk fællesskema og elektroniske tilsagnsskemaer.
Hvis der foreligger dokumentation for, at afgrøden har været dyrket i alle 5 planperioder, kan det højeste og det laveste høstudbytte udelades ved beregningen af det forventede højere udbytte.
Hvis høstudbyttet for planperioden 2019/2020 ikke er solgt, skal højeste udbytte for de øvrige 4 år også holdes ude af beregningen af det forventede højere udbytte.
Stk. 3. For korn- og industriafgrøder samt frø til udsæd angives udbyttet som afregnet vare, idet der korrigeres til basisvandprocent og ren varevægt.
For kartofler angives udbyttet som afregnet vare, idet der korrigeres for frasortering og lagringssvind.
 Stk. 4. Den i stk. 1 nævnte dokumentation skal opbevares på virksomheden i 8 år fra planperiodens udløb og skal kunne forevises på forlangende i forbindelse med kontrol.
§ 7. Ved anvendelse af kornafgrøder på egen virksomhed kan en virksomheds kornafgrødes kvælstofnorm korrigeres efter gødskningslovens § 16, stk. 1, hvis det forventede udbytte afviger fra standardudbytterne i bilag 1, tabel 1. Korrektionen foretages med korrektionsfaktoren i bilag 1, tabel 1, kolonne 16. Korrektion i opadgående retning kan alene ske, hvis der foreligger dokumentation for, at der i de 5 umiddelbart forudgående planperioder er høstet højere udbytter af afgrøden på virksomheden end standardudbytterne for den pågældende afgrøde.
For planperioden 2020/2021 skal der dog alene foreligge dokumentation for, at der i gennemsnit er høstet højere udbytter af kornafgrøden på virksomheden i planperioderne 2016/2017, 2017/2018, 2018/2019 og 2019/2020.
Stk. 2. Dokumentationen, jf. stk. 1, skal bestå af en opgørelse for hver planperiode over virksomhedens foderforbrug samt virksomhedens kornbalance, opgjort efter stk. 4, 2. og 3. pkt.
Kornbalancen skal indeholde oplysninger om primo- og ultimolager korrigeret for køb, salg og opfodring.
Dokumentationen skal endvidere omfatte gødningsplanlægningen, jf. gødskningslovens § 41, der angiver arealet med den pågældende kornafgrøde.
Stk. 3. Et forventet højere udbytte skal beregnes som et gennemsnit af de høstudbytter, der er opnået for den pågældende kornafgrøde inden for de 5 umiddelbart forudgående planperioder.
For planperioden 2020/2021 beregnes det forventede højere udbytte dog alene på grundlag af høstudbyttet opnået i planperioderne 2016/2017, 2017/2018, 2018/2019 og 2019/2020.
Stk. 4. Høstudbyttet, jf. stk. 3, opgøres på grundlag af virksomhedens foderforbrug og kornbalance for hver planperiode.
Opgørelsen for den enkelte planperiode af foderforbrug og kornbalance skal mindst omfatte en sammenhængende periode på 12 måneder i perioden 1. august ved planperiodens begyndelse til 15. februar i den umiddelbart efterfølgende planperiode.
Foderforbrug kan opgøres på baggrund af enten standardværdier, virksomhedens effektivitetskontrol eller virksomhedens korrektion for afvigelser i ydelses- og produktionsniveau samt fodermængde og -sammensætning, jf. § 16. Anvendes virksomhedens korrektion for afvigelser i ydelses- og produktionsniveau samt fodermængde og -sammensætning, skal denne være sammenfaldende med korrektion for produktionen af kvælstof i husdyrgødning, jf. § 16.
 Stk. 5. Den i stk. 1 og 2 nævnte dokumentation skal opbevares på virksomheden i 8 år fra planperiodens udløb og skal kunne forevises på forlangende i forbindelse med kontrol.
Kapitel 4 Kvælstofkvote § 8. En virksomheds samlede kvote for kvælstof i planperioden beregnes efter gødskningslovens § 13, stk. 1, 1. pkt., som summen af kvoterne for de enkelte marker i virksomheden.
For hver enkelt mark beregnes kvælstofkvoten efter gødskningslovens § 13, stk. 1, 2. pkt., på grundlag af markens størrelse, afgrøde, forfrugten og afgrødens kvælstofnorm i det pågældende klimaområde og JB-nr., jf. bilag 1, tabel 1.
 Stk. 2. Markens afgrøde er den eller de afgrøder, der dyrkes på arealet, dog på grundlag af den senest etablerede afgrøde, hvis marken er sået om.
 Stk. 3. Tildeling af kvælstofkvote for den enkelte mark forudsætter, at markens afgrøde dyrkes med henblik på høst til salg, opfodring, energiafgrøder eller andet erhvervsmæssigt formål, hvor udbytte og anvendelse kan dokumenteres.
 Stk. 4. Kvoten beregnes som marken angivet i ha med mindst to decimaler ganget med den pågældende afgrødes kvælstofnorm for markens jordbundstype med fradrag af angiven forfrugtsværdi, jf. §§ 3-7, jf. bilag 1, tabel 1 og 2.
 Stk. 5. For virksomheder, der ved aftale med en offentlig myndighed har forpligtet sig til eller i henhold til anden lovgivning er forpligtet til at tilføre en mindre mængde kvælstof end afgrødens kvælstofnorm med fradrag af angiven forfrugtsværdi, jf. bilag 1, tabel 1 og 2, er det denne mindre mængde, der skal anvendes ved beregning af markens kvælstofkvote.
 Stk. 6. Virksomhedens samlede kvote for kvælstof for planperioden kan ikke udgøre mindre end 0 kg kvælstof.
 Stk. 7. Kvælstofkvoten for virksomheden opgøres på baggrund af de arealer, virksomheden har rådighed over pr. 31. juli 2021.
 § 9. Virksomhedens samlede kvote for kvælstof reduceres i medfør af gødskningslovens § 17, stk. 1 eller 2, eller regler fastsat i medfør af gødskningslovens § 17, stk. 3 og 4. Reduktionen beregnes på baggrund af den omregningsfaktor, der er fastsat i bekendtgørelse om næringsstofreducerende tiltag og dyrkningsrelaterede tiltag i jordbruget for planperioden 2020/2021 og i den til enhver tid gældende bekendtgørelse om nationalt tilskud til kvælstofreducerende virkemidler.
Kapitel 5 Gødningsplanlægning og gødningsregnskab Gødningsplanlægning § 10. Virksomheder, der er omfattet af § 5, § 6 og § 58, stk. 6, i gødskningsloven, skal indberette gødningsplanlægning, jf. gødskningslovens § 41, til Landbrugsstyrelsen senest den 10. september 2021.
 Stk. 2. Gødningsplanlægningen skal indeholde følgende oplysninger:
 1) Et markkort, der viser de marker, der indgår i virksomhedens samlede landbrugsareal pr. 31. juli 2021.
 2) Marknr. for de marker, der indgår i virksomhedens samlede landbrugsareal pr. 31. juli 2021.
 3) Markernes afgrøder i planperioden.
 4) Markernes jordtype angivet med et JB-nr.
 5) Vandet sandjord, hvis dette findes på virksomheden.
 6) Markens forfrugt.
 7) Korrektion af kvælstofnorm på baggrund af forventet højere udbytte eller på grund af miljøtilsagn.
 Stk. 3. Det samlede landbrugsareal opgøres som virksomhedens arealer med et gødningsbehov samt udyrkede og udtagne arealer.
 Stk. 4. Ændringer i indberetning efter stk. 1 kan foretages til og med den 31. marts 2022. Ændringer skal foretages i overensstemmelse med reglerne i bekendtgørelse om næringsstofreducerende tiltag og dyrkningsrelaterede tiltag i jordbruget.
Stk. 5. Indberetninger og ændringer af indberetninger efter stk. 1 skal foretages digitalt ved brug af Miljø- og Fødevareministeriets Tast selv-service, som kan tilgås via Landbrugsstyrelsens hjemmeside.
Indberetninger eller ændringer i indberetninger, der ikke er foretaget digitalt i det særlige skema, anses ikke for modtaget i Landbrugsstyrelsen.
Gødningsregnskab § 11. Virksomheder, der er omfattet af § 5, § 6 og § 58, stk. 6, i gødskningsloven, skal efter gødskningslovens § 42 udarbejde gødningsregnskab for planperioden og indberette oplysningerne herunder antal dyr pr. husdyrtype, staldtype og besætningsnummer til Landbrugsstyrelsen.
Oplysningerne skal indberettes senest den 31. marts 2022.
Stk. 2. Ved afmeldelse fra Register for Gødningsregnskab skal virksomheden indberette oplysningerne for planperioden til Landbrugsstyrelsen med samme frist som angivet i stk. 1. Angiver virksomheden en dato for ophør, der ikke svarer til tidspunktet for planperiodens udløb, skal virksomheden indberette gødningsregnskab til Landbrugsstyrelsen fra planperiodens start frem til datoen for afmeldelse.
Hvis den ophørende virksomhed har givet den virksomhed, der overtager arealet eller brugsretten hertil, skriftlige oplysninger som nævnt i gødskningslovens § 32, stk. 2, skal den ophørende virksomhed dog ikke indberette et gødningsregnskab for planperioden.
 Stk. 3. Har en virksomhed efter ansøgning fået tilladelse til at blive registreret for en del af virksomheden i Register for Gødningsregnskab efter § 7, stk. 2, i gødskningsloven eller efter tidligere lovgivning, kan virksomheden lade sig registrere med et SE-nr.
Stk. 4. Indberetning af de i stk. 1 nævnte oplysninger skal foretages digitalt til Landbrugsstyrelsen.
Indberetninger, der er foretaget på anden måde end digitalt, kan ikke anses for modtaget i Landbrugsstyrelsen.
 § 12. Gødningsregnskab skal digitalt indberettes og udarbejdes på skemaer, der er udarbejdet af Landbrugsstyrelsen.
 Stk. 2. Gødningsregnskabet for virksomheder, der i planperioden afgiver husdyrgødning, forarbejdet husdyrgødning, anden organisk gødning, bioaske eller afgasset biomasse, skal, jf. dog stk. 5, indeholde følgende oplysninger:
 1) Modtagerens navn, adresse og CVR-nr.
 2) Det totale antal kg kvælstof og fosfor i og typen af den afgivne husdyrgødning, forarbejdet husdyrgødning, anden organisk gødning, bioaske eller afgasset biomasse.
 3) Det gennemsnitlige fosforloft for den leverede gødning.
 4) Den andel af det totale indhold af kvælstof i gødningen, der skal anvendes til beregning af virksomhedens forbrug af kvælstof, jf. § 19, stk. 1, § 20, stk. 4 og 5, og § 21.
 5) Hvorvidt overførsler af husdyrgødning sker ved, at afgivers dyr græsser på modtagerens arealer, eller ved levering af gødning.
 Stk. 3. Virksomheder, der i planperioden modtager husdyrgødning, forarbejdet husdyrgødning, anden organisk gødning, bioaske eller afgasset biomasse fra en anden virksomhed, skal skriftligt bekræfte at have modtaget de oplysninger, som fremgår af stk. 2.
 Stk. 4. Gødningsregnskabet for virksomheder, der i planperioden afgiver husdyrgødning, forarbejdet husdyrgødning, anden organisk gødning, bioaske eller afgasset biomasse til forbrænding eller jordbrugsmæssig udnyttelse på virksomheder uden for Danmark, jf. § 13, stk. 3 og 4, skal indeholde oplysning om modtagerens navn, adresse og virksomhedsidentitet i vedkommende udenlandske virksomhedsregister, samt virksomhedens oplysninger om det totale antal kg kvælstof og fosfor i og typen af den leverede husdyrgødning eller forarbejdet husdyrgødning.
 Stk. 5. Afgiver virksomheden i planperioden husdyrgødning, forarbejdet husdyrgødning, anden organisk gødning, bioaske eller afgasset biomasse til andre end virksomheder registreret efter § 5, § 6 og § 58, stk. 6, i gødskningsloven, skal gødningsregnskabet omfatte oplysninger om den samlede mængde husdyrgødning, forarbejdet husdyrgødning, anden organisk gødning, bioaske eller afgasset biomasse for de enkelte typer af gødning, der er leveret, samt følgende oplysninger:
 1) Modtagerens navn, adresse og CVR-nr.
 2) Det totale indhold af kvælstof og fosfor i gødningen.
 3) Det gennemsnitlige fosforloft for den leverede gødning.
 4) Den andel af det totale indhold af kvælstof i gødningen, der skal anvendes til beregning af en virksomheds forbrug af kvælstof.
 Stk. 6. Dokumentation efter stk. 2, 3, 4 og 5 skal opbevares på virksomheden i 5 år fra planperiodens udløb og skal kunne forevises på forlangende i forbindelse med kontrol.
 § 13. I gødningsregnskabet kan fratrækkes kvælstof- og fosforindholdet i anden organisk gødning, bioaske og kunstgødning, der i planperioden er afsat til en virksomhed registeret efter § 5, § 6 og § 58, stk. 6, i gødskningsloven.
 Stk. 2. I gødningsregnskabet kan fratrækkes kvælstofindholdet i den husdyrgødning og forarbejdet husdyrgødning, der i planperioden er afbrændt i eget forbrændings- eller brændingsanlæg.
 Stk. 3. I gødningsregnskabet kan fratrækkes kvælstof- og fosforindholdet i den husdyrgødning og forarbejdet husdyrgødning, der i planperioden er afsat til forbrænding i forbrændings- eller brændingsanlæg i eller uden for Danmark, jf. § 12, stk. 4.
 Stk. 4. I gødningsregnskabet kan fratrækkes kvælstof- og fosforindholdet i den husdyrgødning, forarbejdet husdyrgødning, afgasset biomasse, anden organisk gødning og bioaske, der i planperioden er afsat til jordbrugsmæssig udnyttelse på virksomheder uden for Danmark, jf. § 12, stk. 4.
 Stk. 5. I gødningsregnskabet kan fratrækkes kvælstof- og fosforindholdet i den gødning, der afsættes af udegående husdyr på arealer, der i henhold til anden lovgivning ikke må tilføres mere gødning, end der efterlades af husdyrene.
 Stk. 6. I gødningsregnskabet kan fratrækkes kvælstof- og fosforindholdet, der afsættes af udegående husdyr på arealer, som er omfattet af tilsagn om tilskud i medfør af bekendtgørelse nr. 175 af 22. marts 2002 eller tidligere bekendtgørelser om tilskud til miljøvenlige jordbrugsforanstaltninger, når der ifølge tilsagnet må tilføres et bestemt niveau kvælstof udover den mængde kvælstof i husdyrgødning, som afsættes af de udegående husdyr på arealerne.
 Stk. 7. Landbrugsstyrelsen kan efter gødskningslovens § 21, stk. 4, i tilfælde af brand eller tyveri og efter ansøgning tillade, at virksomheden i gødningsregnskabet kan fratrække kvælstof- og fosforindholdet i henholdsvis husdyrgødning, forarbejdet husdyrgødning, afgasset biomasse, anden organisk gødning, bioaske og kunstgødning, hvis der kan fremlægges dokumentation fra en offentlig myndighed vedrørende de særlige omstændigheder, der ligger til grund for ansøgningen.
Kapitel 6 Husdyrgødning m.v.
Beregning af besætningsstørrelse § 14. Virksomhedens besætningsstørrelse i planperioden beregnes for hver husdyrart, staldsystem og besætningsnummer som antal årsdyr eller det samlede antal producerede dyr i planperioden.
Virksomhedens besætningsstørrelse skal for alle andre dyrearter end kvæg kunne dokumenteres ved besætningsoptegnelser eller ved driftsbilag på leveringer af producerede dyr.
Opgørelsen af antal årsdyr eller antal producerede dyr skal foretages som anført i bilag 2, tabel 1.
Beregning af kvælstof og fosfor i husdyrgødningsproduktionen § 15. Produktionen af kvælstof og fosfor i husdyrgødning beregnes som antal årsdyr eller antal producerede dyr af de pågældende husdyrarter ganget med den i bilag 2, tabel 2, fastsatte norm for indhold af kvælstof og fosfor i husdyrgødning for den pågældende husdyrart og i det pågældende staldsystem, uanset om dyrene går ude en del af planperioden.
Virksomhedens produktion af kvælstof og fosfor i husdyrgødning beregnes som summen af produktionen af kvælstof og fosfor i husdyrgødning fra hver af virksomhedens husdyrarter og staldsystemer i planperioden.
 Stk. 2. Fremgår husdyrarten eller staldsystemet ikke af bilag 2, tabel 2, skal produktionen af kvælstof og fosfor i husdyrgødning beregnes på grundlag af normer for husdyrarten under kategorien »Andre dyrearter« i tabellen.
§ 16. Ved korrektion af produktionen af kvælstof og fosfor i husdyrgødning for afvigelser i ydelses- og produktionsniveau samt fodermængde og -sammensætning, jf. gødskningslovens § 22, stk. 1, 2. pkt. og stk. 2, skal korrektionsformlerne i bilag 2, tabel 3, anvendes.
For hver dyretype skal data for hele virksomheden samles, og der må kun anvendes én af de i bilag 2, tabel 3, nævnte korrektionsformler.
Stk. 2. Beregning af korrektionsfaktorer må kun ske på grundlag af oplysninger om virksomhedens drift.
Ved blanding af foder til svin og fjerkræ på basis af egen avl eller indkøbte foderstoffer, hvor indholdet af protein eller fosfor ikke fremgår af en deklaration, skal standardværdier for protein- eller fosforkoncentrationen angivet i bilag 2, tabel 5, anvendes.
Ved anvendelse af egen avl til fodring af egen kvægbesætning skal der enten udelukkende anvendes standardværdier for henholdsvis gram råprotein pr. kg fodertørstof og gram fosfor pr. kg fodertørstof angivet i bilag 2, tabel 4, eller udelukkende standardværdier i NorFors fodermiddeltabel, jf. dog stk. 3. Ved anvendelse af de standardværdier, der fremgår af bilag 2, tabel 4 og 5, skal der anvendes de værdier, der er fastsat for det år, hvor foderafgrøden er høstet, eller de værdier, der er fastsat for fodermidlet.
For indkøbte foderstoffer til kødædende pelsdyr anvendes data om henholdsvis proteinkoncentrationen og fosforindholdet fra relevante fodercentraler.
 Stk. 3. Alle virksomhedens egne værdier for foderets indhold af henholdsvis råprotein pr. kg fodertørstof og gram fosfor pr. kg fodertørstof kan dog anvendes ved type 2 korrektion for kvæg, jf. bilag 2, tabel 3, når følgende betingelser er opfyldt:
1) Samtlige analyser af partier eller slæt af grovfodermidler, der anvendes til fodring af egen kvægbesætning, skal indgå i korrektionen med den andel, der svarer til andelen af den samlede foderration.
For partier eller slæt, der ikke er analyseret, anvendes enten udelukkende standardværdier for henholdsvis råprotein pr. kg fodertørstof og gram fosfor pr. kg fodertørstof angivet i bilag 2, tabel 4, eller udelukkende standardværdier i NorFors fodermiddeltabel.
Ved anvendelse af de standardværdier, der fremgår af bilag 2, tabel 4, skal der anvendes de værdier, der er fastsat for det år, hvor foderafgrøden er høstet, eller de værdier, der er fastsat for fodermidlet.
 2) Analyse af indhold af råprotein og fosforindhold i fodermidler skal foretages af et laboratorium, der er akkrediteret til udførelse af kemiske analyser af foder af Den Danske Akkrediterings- og Metrologifond (DANAK) eller et tilsvarende akkrediteringsorgan, som er medunderskriver af European co-operation for Accreditations multilaterale aftale om gensidig anerkendelse.
 3) Der skal foretages foderkontrol mindst 4 gange årligt, hvor indholdet af råprotein pr. kg fodertørstof, gram fosfor pr. kg fodertørstof og det totale foderforbrug beregnes.
Stk. 4. Virksomhedens afvigelser i ydelses- og produktionsniveau samt fodermængde og -sammensætning skal dokumenteres ved driftsbilag, som er baseret på de faktiske driftsforhold i egen virksomhed.
Dokumentationen kan omfatte ydelses-, effektivitets- og foderkontrol eller foderopgørelser.
Dokumentation skal være baseret på indkøbs- og salgsbilag med slagteri, mejeri eller lignende virksomheder.
Dokumentationen for egne værdier for proteinkoncentrationen til beregning af type 2 korrektion, jf. bilag 2, tabel 3, skal omfatte resultater af foderanalyser af det anvendte foder, resultater af foderkontrol eller foderopgørelser samt indlægs- og følgesedler fra indkøbt kraftfoder og råvarer.
Dokumentationen skal opbevares på virksomheden i 5 år fra planperiodens udløb og skal kunne forevises på forlangende i forbindelse med kontrol.
Stk. 5. Dokumentationen, jf. stk. 4, skal mindst omfatte en sammenhængende periode på 12 måneder i perioden 1. august 2019 til 15. februar 2021, hvor det alene er afvigelser i fodermængde og -sammensætning, der kan medtages fra virksomhedens foderkontrol eller foderopgørelser.
Ved korrektion for afvigende ydelses- og produktionsniveau skal dokumentationen omfatte oplysninger fra indeværende planperiode.
Kapitel 7 Afgasset biomasse og forarbejdet husdyrgødning § 17. For afgasset biomasse skal indholdet af kvælstof og fosfor beregnes på grundlag af oplysninger om den husdyrgødning eller anden organisk gødning, der er tilført anlægget, jf. gødskningslovens § 22, stk. 1 og 2, og nærværende bekendtgørelses §§ 14-16 samt § 20, stk. 6, jf. dog stk. 2. Biogasanlæg skal endvidere fastsætte det gennemsnitlige fosforloft, jf. bekendtgørelse om miljøregulering af dyrehold og om opbevaring og anvendelse af gødning.
Stk. 2. Biogasanlæg, der afsætter afgasset biomasse til virksomheder omfattet af § 5, § 6 og § 58, stk. 6, i gødskningsloven, eller til andre virksomheder med henblik på endelig brug i virksomheder omfattet af § 5, § 6 og § 58, stk. 6, i gødskningsloven, kan alternativt få indholdet af kvælstof og fosfor bestemt ved analyse.
Indholdet af kvælstof og fosfor bestemt ved analyse skal ske ved repræsentative prøver foretaget i passende intervaller mindst 12 gange i den planperiode, hvori gødningen skal anvendes, jf. stk. 3 og bilag 3. Biogasanlægget skal opgøre den leverede mængde afgasset biomasse, som analysen gælder for.
 Stk. 3. Analyse af indhold af kvælstof og fosfor i gødning skal foretages af et laboratorium, der er akkrediteret til udførelse af kemiske analyser af gødning af Den Danske Akkrediterings- og Metrologifond (DANAK) eller et tilsvarende akkrediteringsorgan, som er medunderskriver af European co-operation for Accreditations multilaterale aftale om gensidig anerkendelse.
§ 18. For forarbejdningsanlæg skal den totale mængde kvælstof og fosfor i den forarbejdede husdyrgødning svare til den totale mængde kvælstof og fosfor, der er i den husdyrgødning, som er tilført anlægget.
Ligeledes skal den andel af den totale mængde kvælstof i forarbejdet husdyrgødning, som skal anvendes ved beregning af forbruget af kvælstof, mindst svare til den andel, der skal anvendes ved beregning af forbruget af den mængde kvælstof, der er i den husdyrgødning, som er tilført anlægget.
 Stk. 2. Producenter af forarbejdet husdyrgødning skal ved salg eller afgivelse til en virksomhed registreret efter § 5, § 6 og § 58, stk. 6, i gødskningsloven fastsætte det totale antal kg kvælstof i gødningen og den andel af det totale antal kg kvælstof, der skal anvendes ved beregning af forbruget af kvælstof, jf. § 19, stk. 2. Producenter skal endvidere fastsætte det totale antal kg fosfor i den forarbejdede husdyrgødning og det gennemsnitlige fosforloft, jf. bekendtgørelse om miljøregulering af dyrehold og om opbevaring og anvendelse af gødning.
Stk. 3. Producenter af forarbejdet husdyrgødning skal ved salg eller afgivelse til andre virksomheder end de i stk. 2 nævnte angive det totale antal kg kvælstof og fosfor i henhold til deklaration, jf. lov om gødning og jordforbedringsmidler m.v.
Den andel af det totale antal kg kvælstof i gødningen, der skal anvendes ved beregning af forbruget af kvælstof, fastsættes af producenten, jf. § 19, stk. 2. Producenten skal endvidere angive det totale antal kg fosfor i gødningen og det gennemsnitlige fosforloft, jf. bekendtgørelse om miljøregulering af dyrehold og om opbevaring og anvendelse af gødning.
Stk. 4. Ved afbrænding eller afsætning til forbrænding, herunder afsætning ud af landet, af den fiberfraktion, der er fremkommet ved forarbejdning af husdyrgødning, skal den afbrændte eller afsatte kvælstof- og fosformængde, der fratrækkes i gødningsregnskabet, jf. § 12, stk. 4 og 5, dokumenteres.
Dette skal ske ved bilag fra vejning på brovægt og samtidig prøvetagning med henblik på analyse af kvælstof- og fosforindholdet, jf. § 17, stk. 3.
 Stk. 5. Ved beregning af forbruget af kvælstof i de gødningsfraktioner, der ikke afbrændes eller afsættes til forbrænding, herunder afsættes ud af landet, benyttes de i § 19, stk. 1, anførte andele af kvælstof.
Kapitel 8 Beregning af forbrug af kvælstof Husdyrgødning og forarbejdet husdyrgødning § 19. Ved beregning af forbruget af kvælstof i husdyrgødning skal følgende andele af det totale indhold af kvælstof i gødningen anvendes, jf. dog stk. 2:
 1) Svinegylle: 80 pct.
 2) Kvæggylle: 75 pct.
 3) Fjerkrægylle: 80 pct.
 4) Gylle fra kødædende pelsdyr: 75 pct.
 5) Dybstrøelse (andre dyrearter end fjerkræ): 50 pct.
 6) Dybstrøelse (fjerkræ) og anden husdyrgødning (fjerkræ): 60 pct.
 7) Fiberfraktion efter forarbejdning, dybstrøelse og husdyrgødning, der ikke er omfattet af nr. 1-6 eller 8: 55 pct.
 8) Ajle og væskefraktion efter forarbejdning: 85 pct.
 Stk. 2. Ved beregning af forbruget af kvælstof i forarbejdet husdyrgødning og forarbejdet afgasset biomasse kan den andel af den totale mængde af kvælstof, der skal anvendes ved beregning af forbruget af kvælstof, af producenten af den forarbejdede husdyrgødning eller forarbejdede afgassede biomasse beregnes efter reglerne i § 18.
Stk. 3. For blandinger af gødning, herunder for afgasset biomasse, opgøres den andel, der skal anvendes ved beregning af forbruget af kvælstof, som gennemsnittet af de fastsatte andele for de enkelte gødningstyper vægtet i forhold til den totale mængde af kvælstof i gødningstyperne.
For afgasset biomasse kan andelen dog opgøres som andelen for svinegylle.
 Stk. 4. Såfremt der som led i bekæmpelse af smitsomme husdyrsygdomme fastsættes krav om håndtering af husdyrgødning og forarbejdet husdyrgødning således, at gødningsværdien nedsættes, kan Landbrugsstyrelsen tillade, at andelene i stk. 1-3 fraviges.
Anden organisk gødning § 20. Indholdet af kvælstof og fosfor i anden organisk gødning skal bestemmes ved analyse af repræsentative prøver efter retningslinjerne i § 17, stk. 3. Analysen skal foretages mindst én gang inden for den planperiode, hvor gødningen skal anvendes.
Den mængde af anden organisk gødning, som analysen gælder for, skal opgøres.
 Stk. 2. Uanset stk. 1 skal indholdet af kvælstof og fosfor i spildevandsslam og komposteret husholdningsaffald m.m. bestemmes i overensstemmelse med bekendtgørelse om tilsyn med spildevandsslam m.m. til jordbrugsformål.
 Stk. 3. Den totale mængde kvælstof og fosfor i anden organisk gødning beregnes som den mængde kvælstof og fosfor i anden organisk gødning, som er tilført virksomheden i planperioden.
 Stk. 4. Ved beregning af forbruget af kvælstof i anden organisk gødning skal følgende andele af det totale indhold af kvælstof i gødningen anvendes:
 1) Spildevandsslam: 45 pct.
 2) Komposteret husholdningsaffald: 20 pct.
 3) Kartoffelfrugtsaft: 50 pct.
 4) Grønsaft: 40 pct.
 5) Have- og parkaffald: 0 pct.
 6) Kød- og benmel, børstemel, blodmel og fiskemel/fiskeaffald: 80 pct.
 7) Forædlede organiske gødninger: 90 pct.
 8) Andre typer af anden organisk gødning, der ikke er omfattet af nr. 1-7: 40 pct.
Stk. 5. Hvis den faktiske andel i gødningen, der kan udnyttes af afgrøden, afviger fra andelene fastsat i stk. 4, nr. 6, 7 og 8, kan virksomheden i gødningsregnskabet angive den faktiske andel, der skal anvendes ved beregningen af forbruget af kvælstof.
Virksomheden skal fra leverandøren kunne dokumentere carbon- og kvælstofindholdet for hver leverance af gødningen (C/N-forholdet), som beregnes ved følgende formel: 87% - (5% x C/N) + (100% - (87% - (5% x C/N))) x 40%. Dokumentationen skal kunne forevises på forlangende i forbindelse med kontrol.
Hvis virksomheden ikke kan forevise dokumentationen, indgår gødningen i gødningsregnskabet med den andel, som er fastsat for den specifikke gødningstype i stk. 4.
 Stk. 6. Virksomheder, der modtager anden organisk gødning, skal som dokumentation have en dateret og underskrevet opgørelse fra leverandøren med følgende oplysninger:
 1) Typen, mængden og det totale indhold af kvælstof og fosfor i gødningen.
 2) Den andel af det totale indhold af kvælstof i gødningen, der skal anvendes til beregning af virksomhedens forbrug af kvælstof.
 3) Dato for levering af gødningen.
Kunstgødning § 21. Virksomhedens forbrug af kvælstof i kunstgødning opgøres som den totale mængde af kvælstof i kunstgødningen.
Kapitel 9 Opgørelse af lagerstatus for kvælstof og fosfor Lagerstatus for kvælstof og fosfor i husdyrgødning, forarbejdet husdyrgødning, afgasset biomasse, anden organisk gødning og bioaske § 22. Virksomhedens lagerstatus af kvælstof og fosfor i henholdsvis husdyrgødning, forarbejdet husdyrgødning, afgasset biomasse, anden organisk gødning og bioaske skal opgøres pr. 31. juli 2021. Virksomhedens ultimolagre opgøres som lagerstatus fradraget den mængde kvælstof og fosfor i husdyrgødning, forarbejdet husdyrgødning, afgasset biomasse, anden organisk gødning og bioaske, der udbringes i perioden 1. august 2021 til 30. september 2021 til afgrøder, som høstes eller afgræsses inden 31. december 2021. Opgørelsen af ultimolageret for kvælstof og fosfor i husdyrgødning, forarbejdet husdyrgødning, afgasset biomasse, anden organisk gødning og bioaske, der er produceret og modtaget på virksomheden, beregnes på baggrund af kvælstof- og fosformængden ab lager.
Stk. 2. Lagerstatus for husdyrgødning, forarbejdet husdyrgødning, afgasset biomasse, anden organisk gødning og bioaske opgøres som summen af hver lagerbeholdning af kvælstof og fosfor i husdyrgødning, forarbejdet husdyrgødning, afgasset biomasse, anden organisk gødning og bioaske.
Beregningen foretages på baggrund af normer, analyser eller de oplysninger, der er fulgt med gødningen ved modtagelse, og omfatter alle lagre af husdyrgødning, forarbejdet husdyrgødning, afgasset biomasse, anden organisk gødning og bioaske, uanset hvor gødningen er opbevaret.
 Stk. 3. Virksomhedens samlede ultimolager af henholdsvis kvælstof og fosfor i husdyrgødning, forarbejdet husdyrgødning, anden organisk gødning, afgasset biomasse og bioaske må ikke udgøre mere end 50 % af den samlede mængde af henholdsvis kvælstof og fosfor, der er produceret og modtaget på virksomheden i planperioden, jf. dog stk. 4-6.
 Stk. 4. Det samlede ultimolager af henholdsvis kvælstof og fosfor i husdyrgødning, forarbejdet husdyrgødning, anden organisk gødning, afgasset biomasse og bioaske for virksomheder uden husdyrbesætning og virksomheder med en husdyrbesætning, der producerer gødning med et samlet kvælstofindhold på maksimalt 3.000 kg kvælstof, må maksimalt udgøre 100 % af den samlede mængde af henholdsvis kvælstof og fosfor, der er produceret og modtaget på virksomheden i planperioden.
 Stk. 5. Det samlede ultimolager af fosfor for virksomheder, hvor modtaget fosfor i bioaske udgør mere end 75 % af den samlede mængde fosfor i husdyrgødning, forarbejdet husdyrgødning, afgasset biomasse, anden organisk gødning og bioaske, der er produceret på virksomheden i planperioden, må maksimalt svare til den mængde fosfor, der i alt er modtaget og produceret på virksomheden i den forudgående og indeværende planperiode.
 Stk. 6. Stk. 3-5 finder ikke anvendelse for virksomheder, hvor kvælstofindholdet i dybstrøelse udgør mere end 75 % af virksomhedens samlede kvælstofproduktion.
 Stk. 7. For virksomheder med produktion af konsumæg eller rugeæg med gødningstypen fast gødning, herunder dybstrøelse, jf. staldtyper i bilag 2, tabel 2, hvor det ikke er muligt at fjerne gødning, før hønsene sættes ud, må ultimolager af kvælstof og fosfor i fast gødning, herunder dybstrøelse fra disse staldsystemer, maksimalt svare til den samlede produktion af fast gødning opgjort i kg kvælstof og fosfor i indeværende planperiode og i den forudgående planperiode.
 Stk. 8. Blandinger af husdyrgødning og anden organisk gødning betragtes ved lageropgørelse som husdyrgødning.
 Stk. 9. Landbrugsstyrelsen kan i særlige tilfælde og efter ansøgning tillade, at bestemmelserne i stk. 3 og 4 fraviges.
Lagerstatus for kvælstof og fosfor i kunstgødning § 23. Virksomhedens lagerstatus af kvælstof og fosfor i kunstgødning skal opgøres pr. 31. juli 2021. Virksomhedens ultimolager af kvælstof og fosfor i kunstgødning opgøres som lagerstatus fradraget den mængde kvælstof og fosfor i kunstgødning, der udbringes i perioden 1. august 2021 til 30. september 2021 til afgrøder, som høstes eller afgræsses inden 31. december 2021.
Stk. 2. Lagerstatus for kunstgødning opgøres som summen af al lagerbeholdning af kvælstof og fosfor i kunstgødning.
Beregningen foretages på baggrund af de oplysninger, der er fulgt med gødningen ved modtagelse, og omfatter alle lagre af kunstgødning, uanset hvor gødningen er opbevaret.
 Stk. 3. Ved salg eller afgivelse af kunstgødning skal der foreligge dokumentation i form af faktura eller lignende dateret driftsbilag på den solgte eller afgivne mængde kvælstof og fosfor.
Kapitel 10 Ophør og overdragelse § 24. Ophører en virksomhed som omhandlet i gødskningslovens § 32, stk. 1, før udløbet af planperioden med at eje eller have brugsret til et areal med afgrøder, som er omfattet af en kvælstof- eller fosfornorm, skal den ophørende virksomhed give den overtagende virksomhed skriftlige oplysninger efter gødskningslovens § 32, stk. 2, senest en måned efter ophørstidspunktet.
 Stk. 2. Stk. 1 og gødskningslovens §§ 32 og 33 gælder tilsvarende i tilfælde, hvor brugsretten ophører som følge af kreditorforfølgning.
 Stk. 3. Ændringer som følge af ophør af ejerforhold, brugsret eller kreditorforfølgning, jf. stk. 1 og 2, skal tillige registreres i gødningsplanlægningen, jf. § 10.
Stk. 4. Erklærer den virksomhed, der overtager arealet eller brugsretten hertil, at forbruget af kvælstof og fosfor som omhandlet i gødskningslovens § 33, stk. 3, henregnes til denne virksomhed, skal erklæringen underskrives af begge parter og indsendes til Landbrugsstyrelsen af den ophørende virksomhed.
Indsendelsen skal ske senest ved planperiodens ophør.
 Stk. 5. Skriftlige oplysninger som nævnt i stk. 1 og 2 skal angives på skemaer godkendt af Landbrugsstyrelsen.
 § 25. Ophører en virksomhed som omhandlet i gødskningslovens § 34, stk. 1, før udløb af planperioden med at være registreret i Register for Gødningsregnskab, og overdrager virksomheden før udløb af planperioden sit samlede lager af kvælstof og fosfor i de gødningstyper, der er nævnt i gødskningslovens § 34, stk. 1, skal virksomheden senest en måned efter overdragelsen opgøre lageret på overdragelsestidspunktet.
Stk. 2. Det samlede lager af kvælstof og fosfor i husdyrgødning og forarbejdet husdyrgødning skal opgøres på grundlag af 1) virksomhedens primolager af kvælstof og fosfor i husdyrgødning og i forarbejdet husdyrgødning, 2) produktionen af kvælstof og fosfor i husdyrgødning og i forarbejdet husdyrgødning fra planperiodens start til overdragelsestidspunktet, 3) mængden af modtaget og afgivet kvælstof og fosfor i husdyrgødning og i forarbejdet husdyrgødning fra planperiodens start til overdragelsestidspunktet, og 4) mængden af forbrugt kvælstof og fosfor i husdyrgødning og i forarbejdet husdyrgødning fra planperiodens start til overdragelsestidspunktet.
 Stk. 3. I særlige tilfælde, herunder ved overdragelse af dødsbo, kan Landbrugsstyrelsen godkende, at virksomhedens samlede lager af husdyrgødning og forarbejdet husdyrgødning opgøres på grundlag af repræsentative prøver analyseret på et laboratorium, der er autoriseret eller akkrediteret, jf. § 17, stk. 3.
Stk. 4. Det samlede lager af kvælstof og fosfor i anden organisk gødning skal opgøres på grundlag af 1) mængden af modtaget og afgivet kvælstof og fosfor i anden organisk gødning fra planperiodens start til overdragelsestidspunktet, og 2) mængden af forbrugt kvælstof og fosfor i anden organisk gødning fra planperiodens start til overdragelsestidspunktet.
Stk. 5. Det samlede lager af fosfor i bioaske skal opgøres på grundlag af 1) mængden af modtaget og afgivet fosfor i bioaske fra planperiodens start til overdragelsestidspunktet, og 2) mængden af forbrugt fosfor i bioaske fra planperiodens start til overdragelsestidspunktet.
 § 26. Gødskningslovens § 43, stk. 4, finder tilsvarende anvendelse ved overdragelser.
Kapitel 11 Nyregistrerede virksomheder § 27. For nyregistrerede virksomheder gælder følgende:
 1) Virksomhedens primolager af kvælstof og fosfor i husdyrgødning, forarbejdet husdyrgødning, afgasset biomasse, anden organisk gødning og bioaske skal fastsættes ved beregning eller måling pr. 1. august 2020 fradraget den mængde kvælstof og fosfor i gødningstyperne, der udbringes i perioden 1. august 2020 til 30. september 2020 til afgrøder, som høstes eller afgræsses inden 31. december 2020. Opgørelsen af primolageret skal være dateret og skal opbevares sammen med gødningsregnskabet for planperioden 2020/2021.
2) Der skal foretages en statusopgørelse af virksomhedens primolager af kunstgødning pr. 1. august 2020, fradraget den mængde kvælstof og fosfor i kunstgødning, der udbringes i perioden 1. august 2020 til 30. september 2020 til afgrøder, som høstes eller afgræsses inden 31. december 2020. Statusopgørelsen skal foretages på baggrund af driftsbilag vedrørende leveret kunstgødning i planperioden 2019/2020 og oplysninger om udbragt kunstgødning i samme periode.
Opgørelsen af primolageret skal være dateret og skal opbevares sammen med gødningsregnskabet for planperioden 2020/2021.
 3) For hver enkelt mark skal forfrugten fastsættes som markens afgrøde i den foregående planperiode.
Kapitel 12 Gødningsleverandører § 28. Virksomheder og offentligt ejede virksomheder, som er omfattet af gødskningslovens § 3, stk. 1, der sælger eller afgiver kunstgødning, skal senest den 1. september 2021 digitalt indberette til Landbrugsstyrelsens Leverandørregister for gødningsleverancer, hvem der er afsat kunstgødning til i planperioden.
 Stk. 2. Ved afsætning af kunstgødning til virksomheder, der er registreret efter § 5, § 6 og § 58, stk. 6, i gødskningsloven, skal indberettes følgende oplysninger:
 1) Modtagers CVR-nr.
 2) Det totale indhold af kvælstof og fosfor.
 3) Typen af kunstgødning.
 4) Den totale mængde af kunstgødning.
 Stk. 3. Ved afsætning af kunstgødning til andre virksomheder end virksomheder, der er registreret efter § 5, § 6 og § 58, stk. 6, i gødskningsloven, skal indberetningen udelukkende indeholde følgende oplysninger:
 1) Hvilke typer af kunstgødning.
 2) Det totale indhold af kvælstof og fosfor i den afsatte kunstgødning.
 Stk. 4. Ved afsætning af kunstgødning til private skal indberettes følgende oplysninger:
 1) Det totale indhold af kvælstof og fosfor, der samlet er afsat til private.
 2) Den samlede mængde af kunstgødning, der samlet er afsat til private.
 3) Typen af kunstgødning.
 Stk. 5. For indberetninger efter stk. 1-3 skal indberetningen medtage kunstgødning, der i henhold til faktura er afsat eller aftalt afsat i planperioden.
Stk. 6. Virksomheder registeret efter § 5, § 6 og § 58, stk. 6, i gødskningsloven, der har overtaget arealer og underskrevet en erklæring som nævnt i § 24, stk. 4, forpligter sig herved til at foretage indberetning som nævnt i stk. 1 for den samlede planperiode.
Indberetningen skal indeholde oplysninger om kunstgødning, som den virksomhed, der overdrog arealerne, har solgt eller afgivet i planperioden 2020/2021.
Stk. 7. Ved leverancer af flydende ammoniak, jf. stk. 1-3, skal den mængde, der må anvendes til ludning af halm efter reglerne i bekendtgørelse om miljøregulering af dyrehold og om opbevaring og anvendelse af gødning, opgøres særskilt.
Leverancer af foderurea opgøres ligeledes særskilt.
 § 29. Følgende virksomheder og offentligt ejede virksomheder skal senest den 1. september 2021 digitalt indberette til Landbrugsstyrelsens Leverandørregister for gødningsleverancer, hvem de har afsat gødning til i planperioden:
 1) Offentligt ejede virksomheder, der afsætter anden organisk gødning.
 2) Fælles biogasanlæg, der afsætter afgasset biomasse.
 3) Forbrændings- og brændingsanlæg, der ikke er registreret efter § 5, § 6 og § 58, stk. 6, i gødskningsloven, og som afsætter husdyrgødning eller bioaske.
 4) Forarbejdningsanlæg, der ikke er registreret efter § 5, § 6 og § 58, stk. 6, i gødskningsloven, og som afsætter forarbejdet husdyrgødning.
 5) Andre virksomheder, der ikke er registreret efter § 5, § 6 og § 58, stk. 6, i gødskningsloven, og som afsætter forarbejdet husdyrgødning, anden organisk gødning, afgasset biomasse eller bioaske.
 Stk. 2. Ved afsætning af gødning til virksomheder, der er registreret efter § 5, § 6 og § 58, stk. 6, i gødskningsloven, skal indberettes følgende oplysninger, jf. dog stk. 5:
 1) Modtagers CVR-nr.
 2) Det totale indhold af kvælstof og fosfor.
 3) Typen af gødning.
 4) Den totale mængde gødning.
 5) Den andel af den totale mængde kvælstof, der skal anvendes ved beregning af forbruget af kvælstof i den afsatte gødning.
 Stk. 3. Ved afsætning af gødning til andre virksomheder end virksomheder, der er registreret efter § 5, § 6 og § 58, stk. 6, i gødskningsloven, skal indberetningen udelukkende indeholde oplysninger om, hvilke typer af gødning og det totale indhold af kvælstof og fosfor, der samlet set er afsat.
 Stk. 4. Ved afgivelse af husdyrgødning, forarbejdet husdyrgødning, afgasset biomasse og anden organisk gødning skal indberetningen, jf. stk. 2 og 3, endvidere indeholde oplysninger om det gennemsnitlige fosforloft.
 Stk. 5. Ved afgivelse til private skal indberetningen, jf. stk. 2, udelukkende indeholde oplysninger om de totale kvælstof- og fosformængder, der samlet er afgivet til private.
 Stk. 6. Offentligt ejede virksomheder, jf. stk. 1, nr. 1, skal for anden organisk gødning, der afgives via genbrugsstationer eller tilsvarende offentlige genbrugsforanstaltninger, hvor der er almen offentlig adgang, alene indberette afgivelse til virksomheder registreret efter § 5, § 6 og § 58, stk. 6, i gødskningsloven.
 § 30. Følgende virksomheder skal senest den 1. september 2021 digitalt indberette til Landbrugsstyrelsens Leverandørregister for gødningsleverancer, hvem de har modtaget gødning fra i planperioden:
 1) Fælles biogasanlæg, der modtager husdyrgødning, anden organisk gødning eller bioaske.
 2) Forbrændings- og brændingsanlæg, der ikke er registreret efter § 5, § 6 og § 58, stk. 6, i gødskningsloven, og som modtager husdyrgødning eller forarbejdet husdyrgødning.
 3) Forarbejdningsanlæg, der ikke er registreret efter § 5, § 6 og § 58, stk. 6, i gødskningsloven, og som modtager husdyrgødning.
 Stk. 2. Indberetningen, jf. stk. 1, skal indeholde følgende oplysninger:
 1) Hvilke registrerede virksomheder efter § 5, § 6 og § 58, stk. 6, i gødskningsloven, der er modtaget gødning fra, angivet med afgivers CVR-nr.
 2) Typen af gødning, der er modtaget.
 3) Det totale indhold af kvælstof og fosfor, der er modtaget.
 4) Den totale mængde af den gødning, der er modtaget.
 5) Den andel af den totale mængde kvælstof, der skal anvendes ved beregning af forbruget af kvælstof i den modtagne gødning.
 Stk. 3. Ved modtagelse af forarbejdet husdyrgødning fra andre virksomheder end virksomheder, der er registreret efter § 5, § 6 og § 58, stk. 6, i gødskningsloven, skal indberetningen, jf. stk. 2, udelukkende indeholde oplysninger om, hvilke gødningstyper samt de totale kvælstof- og fosformængder, der samlet er modtaget fra disse virksomheder.
Kapitel 13 Forbrændingsanlæg og brændingsanlæg § 31. Forbrændings- og brændingsanlæg, der tilhører virksomheder, der er registreret efter § 5, § 6 og § 58, stk. 6, i gødskningsloven, skal på varmeveksleren være forsynet med en energimåler, der måler den producerede energimængde i kWh.
Energimåleren skal være kalibreret af et institut, der er akkrediteret hertil.
Stk. 2. På forbrændings- og brændingsanlæg, der tilhører virksomheder, der er registreret efter § 5, § 6 og § 58, stk. 6, i gødskningsloven, skal der foreligge en opgørelse over den mængde og type af husdyrgødning og forarbejdet husdyrgødning, der tilføres forbrændings- eller brændingsanlægget, og over den producerede energimængde med angivelse af energimålerens visning.
Opgørelsen skal ajourføres dagligt i perioder, hvor der finder forbrænding sted.
Opgørelsen skal være påført virksomhedens CVR-nr. og planperioden.
Opgørelsen skal opbevares på virksomheden i 5 år fra planperiodens udløb og skal kunne forevises på forlangende i forbindelse med kontrol.
Stk. 3. På forbrændings- og brændingsanlæg, der tilhører virksomheder, der er registreret efter § 5, § 6 og § 58, stk. 6, i gødskningsloven, skal der ved enhver bortskaffelse eller anvendelse af bioaske udtages en repræsentativ kontrolprøve af bioasken.
Kontrolprøven skal udgøre mindst 100 g aske og skal være påført dato for prøveudtagning.
Kontrolprøven og dokumentation for den samlede mængde af bioaske, der bortskaffes eller anvendes, skal opbevares på virksomheden i 5 år fra planperiodens udløb og skal kunne forevises på forlangende i forbindelse med kontrol.
Kapitel 14 Administration, offentliggørelse, straffebestemmelser og ikrafttrædelses- og overgangsbestemmelser Administration § 32. Landbrugsstyrelsen fører tilsyn med, at der ikke sker overtrædelse af bekendtgørelsen.
 § 33. Landbrugsstyrelsens afgørelser truffet efter gødskningsloven eller efter denne bekendtgørelse kan ikke indbringes for anden administrativ myndighed.
Offentliggørelse § 34. Landbrugsstyrelsen kan på Landbrugsstyrelsens hjemmeside offentliggøre med navns nævnelse oplysninger indberettet i gødningsregnskaberne, resultater på grundlag af kontrol, herunder påtaler, samt vedtagne administrative bødeforelæg.
Straffebestemmelser § 35. Overtrædelse af § 4, stk. 5, § 10, § 11, § 12, stk. 1, 2, 4, 5 og 6, §§ 18-20, § 22, stk. 1, 3, 4, 5, 7, § 23, § 24, § 25, stk. 1, 2, 4 og 5, og §§ 27-31, straffes med bøde.
 Stk. 2. Der kan pålægges selskaber m.v. (juridiske personer) strafansvar efter straffelovens 5. kapitel.
 § 36. Skønnes en overtrædelse af § 12 i gødskningsloven ikke at ville medføre højere straf end bøde, kan Landbrugsstyrelsen i et bødeforelæg tilkendegive, at sagen kan afgøres uden retssag, hvis den, der har begået overtrædelsen, erklærer sig skyldig i overtrædelsen og erklærer sig rede til inden en nærmere angiven frist at betale en bøde som angivet i bødeforelægget.
 Stk. 2. Retsplejelovens regler om krav til indholdet af et anklageskrift og om, at en sigtet ikke er forpligtet til at udtale sig, finder tilsvarende anvendelse på bødeforelæg meddelt efter stk. 1.
 Stk. 3. Vedtages bødeforelægget inden den givne frist, bortfalder videre forfølgning.
Ikrafttrædelses- og overgangsbestemmelser § 37. Bekendtgørelsen træder i kraft den 1. august 2020.
 Stk. 2. Virksomheder, der har modtaget blandinger af husdyrgødning, herunder afgasset biomasse, i planperioden 2019/2020, og hvor blandingen indgår i virksomhedens primolager pr. 1. august 2020, kan beregne forbruget af kvælstof i den modtagne blanding efter reglerne i § 20, stk. 1-3, i bekendtgørelse nr. 762 af 29. juli 2019 om jordbrugets anvendelse af gødning i planperioden 2019/2020, hvis blandingen udbringes i planperioden 2020/2021.
Landbrugsstyrelsen, den 13. juli 2020 Louise Piester / Sonja Canger Oversigt over bilag Bilagsoversigt Bilag 1 Kvælstof- og fosfornormer m.v.
Bilag 1, tabel 1: Normer til landbrugsafgrøder og grøntsager på friland (kvælstof og fosfor) Bilag 1, tabel 2: Afgrødenormer for andre plantekulturer Bilag 1, tabel 3: Godkendte hvedesorter til brødhvede Bilag 1, oversigtstabel 1: Minimum antal græsningsenheder (GE) pr. ha. (for at normerne for græskategorien kan anvendes) Bilag 1, oversigtstabel 2: Beregning af græsningsenheder (GE) Bilag 2 Husdyrnormer m.v.
Bilag 2, tabel 1: Opgørelse af antal dyr inden for forskellige husdyrarter Bilag 2, tabel 2: Indhold af kvælstof og fosfor i husdyrgødning Bilag 2, tabel 3: Husdyrgødning, korrektion af kvælstof- og fosforindhold Bilag 2, tabel 4: Gram råprotein og fosfor pr. kg tørstof i afgrøder til kvæg Bilag 2, tabel 5: Protein- og fosforkoncentration i fodermidler til svin og fjerkræ Bilag 2, tabel 6: Standardforudsætninger for produktionen af husdyrgødning Bilag 3 Krav til prøvetagning i forbindelse med analyse af kvælstof og fosfor i afgasset biomasse 1) Prøver af afgasset biomasse skal analyseres minimum 12 gange i planperioden.
Minimum 1 repræsentativ prøve skal analyseres hver måned i den planperiode, hvor den afgassede biomasse afsættes.
2) Inden prøvetagning skal den afgassede biomasse være fuldstændig omrørt, således at prøven udtages fra en masse med et homogent indhold.
Prøven skal udtages umiddelbart efter omrøring.
 3) Før udtagning af hver delprøve tappes mindst 10 l afgasset biomasse for at sikre, at prøven ikke består af gammel afgasset biomasse.
 4) Der skal månedligt udtages en prøve på 2 l, der består af 4 delprøver på hver 0,5 l, som udtages med mindst 5 dages mellemrum indenfor den pågældende måned.
5) Den repræsentative prøve skal udtages manuelt på én af følgende måder fra a. rør, der leder afgasset biomasse fra biogasreaktor til efterlager på biogasanlægget, eller b. rør fra reaktor eller efterlager til gyllevogn/gylletrailer/lastbil/slamsuger, eller c. direkte i gyllevogn/gylletrailer/lastbil/slamsuger.
6) Delprøverne skal umiddelbart efter prøvetagning opbevares i fryser, indtil der er samlet 2 l.
Herefter skal der sendes én homogen prøve på minimum 1 l til analyse.
 7) Der skal udarbejdes egenkontrol af prøvetagningen, der indebærer en beskrivelse af procedure og dato for prøvetagningen, opbevaring samt dato for forsendelse til laboratorie.
1) Bekendtgørelsen indeholder bestemmelser, der gennemfører dele af Rådets direktiv 91/676/EØF af 12. december 1991 om beskyttelse af vand mod forurening forårsaget af nitrater, der stammer fra landbruget, EF-Tidende 1991, nr.
L 375, side 1, som ændret senest ved Europa-Parlamentets og Rådets forordning (EF) nr. 2008/1137/EF af 22. oktober 2008 om tilpasning til Rådets afgørelse 1999/468/EF af visse retsakter, der er omfattet af proceduren i traktatens artikel 251, for så vidt angår forskriftsproceduren med kontrol, EU-Tidende 2008, nr.
L 311, side 1.
