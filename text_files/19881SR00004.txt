Nr BR 4 Beretning om valg af fremtidige samarbejdslande i relation til den danske  

 ulandsbistand   

 Nr 4 1988-89, 1. samling Afgivet af Udenrigsudvalget Afgivet: 19890523 Danida udsendte i juni 1988 »Strategisk planlægning.  

 Handlingsplan«, der indeholdt Danidas forslag til handlingsplan for Danmarks samarbejde med udviklingslandene.
 Af udenrigsministerens redegørelse af 17. november 1988 for Danidas  

 handlingsplan fremgik det, at ministeren fandt det mest hensigtsmæssigt, at  

 de videre drøftelser om det konkrete landevalg snarest muligt blev påbegyndt  

 i Folketingets Udenrigsudvalg, og ved forhandlingen om udenrigsministerens  

 redegørelse den 24. november 1988 var der bred tilslutning til dette  

 synspunkt.
 Udenrigsudvalget har herefter i forbindelse med landedrøftelserne holdt et  

 møde i Danida den 11. januar 1989, hvor medarbejdere fra Danida som  

 udgangspunkt for en drøftelse holdt oplæg om følgende emner:
- den danske ressourcebases relevans for udvalgte sektorer, belyst ved  

 landeeksempler, - det indiske subkontinent, - Sydøstasien, - lande i Østafrika, - lande i det sydlige Afrika, - lande i Nordøst- og Vestafrika, - den mellemamerikanske region, - danske virksomheders potentialer og relevans i forhold til mulige  

 samarbejdslande.
Udenrigsudvalget har endvidere holdt et møde om valg af fremtidige  

 samarbejdslande den 21. februar 1989. I dette møde deltog som oplægsholdere  

 professor, dr. scient., formand for Mellemfolkeligt Samvirke John  

 Martinussen, direktør, formand for Industrirådet Otto Christensen, forkvinde  

 for Kvindernes Ulandsudvalg (KULU) Else Marie Buck, centerleder ved Det  

 Danske Center for Menneskerettigheder Lars Adam Rehof, professor Thorkil  

 Kristensen og redaktør Jørgen E.
Petersen.
Som mødedeltagere med mulighed for at stille spørgsmål og deltage i  

 diskussionen deltog ud over udvalget Steffen Rasmussen (WUS), Sven Riskær  

 (IFU), Hans Otto Sano (CUF), Per Bo (Fagbevægelsens Ulandssekretariat),  

 Flemming Kramp (Dansk Missionsråd), Niels Severin Munk (Dansk Røde Kors),  

 Vagn Jensen (Det Danske Handelskammer), Peter Bjerregaard (Danmarks  

 Rederiforening), Birte Johansen (Dansk Arbejdsgiverforening), Birgitte  

 Frandsen (Landbrugsrådet), H.
Hasle Nielsen (Danske Andelsselskaber), Knud  

 Erik Svendsen (CUF), Steen Folke, Poul Buch-Hansen (Carl Bro International  

 A/S), Cherif el Ayouty (I.
Kruger International Contracting A/S), Torsten  

 Granov, Lise Østergaard, Jannice Førde (KULU), Jens Kvorning (Håndværksrådet)  

 og Inge Marie Nielsen (Folkekirkens Nødhjælp).
 Udvalget har endvidere i forbindelse med landedrøftelserne modtaget  

 skriftlig og/eller mundtlig henvendelse fra følgende:
Arkitekt-Ingeniør Rådet, Borgmesteren i Aalborg, Kaj Kjær, Buch-Hansen, Poul Center for Udviklingsforskning, Cherif el Ayouty, Copenhagen Royal Nepalese Consulate General, Dansk Missionsråd, Dansk-Nepalesisk Selskab, Dansk Rodzoneteknik, Danske Andelsselskaber, Det Danske Center for Menneskerettigheder, Det Grønne Kontaktudvalg, Fagbevægelsens U-landssekretariat, Folke, Steen, Geografisk Centralinstitut, Københavns Universitet, Granov, Torsten, cand. mag., Handelskammeret, Håndværksrådet, IFU, Landbrugsraadet, Mellemfolkeligt Samvirke, Nicaragua Komiteen, Overø, Knud, cand. pharm.
H.D., Pedersen, Edvard Wulff, sognepræst, Roskilde, Regnskovsgruppen Nepenthes, Schmidt, Peter, København NV, World University Service, WUS, og WWF, Verdensnaturfonden.
 Herudover har udvalget i forbindelse med landedrøftelserne gennemgået  

 følgende landebeskrivelser, der er indeholdt i delrapporterne til Danidas  

 handlingsplan:
- Bangladesh, - Indien, - Kenya, - Tanzania, - SADCC - Mozambique og Zimbabwe, - Sahel - Sudan, - Øvrige lande (Uganda, Kina og Nicaragua).
 I forlængelse heraf har udvalget desuden gennemgået landeanalyser for  

 følgende 24 lande:
- Burkina Faso, - Mali, - Niger, - Mauretanien, - Gambia, - Senegal, - Togo, - Ghana, - Angola, - Namibia, - Zambia, - Malawi, - Egypten, - Ethiopien, - Somalia, - Sri Lanka, - Pakistan, - Bhutan, - Nepal, - Burma, - Thailand, - Filippinerne, - Indonesien, - Costa Rica.
 Udvalget har i forbindelse med sit arbejde stillet en lang række spørgsmål  

 til udenrigsministeren, som denne har besvaret dels skriftligt, dels i  

 samråd.
 Herefter udtaler et flertal (Socialdemokratiets, Det Konservative  

 Folkepartis, Venstres, Det Radikale Venstres og Kristeligt Folkepartis  

 medlemmer af udvalget):
 På baggrund af den fattigdomsorientering, som er et fundamentalt princip i  

 dansk bistandspolitik, skal valg af samarbejdslande koncentreres om lande med  

 et BNI pr. indbygger under p.t. 1290 US dollars svarende til 2/3 af  

 Verdensbankens grænse for lån med længste løbetid.
 I løbet af en fem-årsperiode reduceres antallet af modtagerlande gradvis  

 til 20-25 lande.
 Folketinget vil blive orienteret om denne proces i forbindelse med den  

 årlige fremlæggelse af Danidas rullende 5-årsplan for Danmarks statslige  

 bistand til udviklingslandene.
 Inden for denne ramme bør det konkrete valg baseres på følgende kriterier  

 under fastholdelse af det overordnede mål for denne del af dansk  

 udenrigspolitik - fremme af de sociale, humanitære og demokratiske idealer:
 1. Landets økonomiske og sociale udviklingsstade samt udviklingsmæssige  

 behov og egne udviklingsplaner.
 2. Tilgangen af bistand fra andre bilaterale og multilaterale donorer samt  

 landets evne til at anvende og drage nytte af bistanden.
 3. Muligheden for gennem en dialog med det pågældende land at fremme en  

 bæredygtig udvikling, dvs. en udvikling, som også på langt sigt vil være  

 økonomisk og økologisk forsvarlig, og som sigter mod at skabe varige  

 forbedringer for de fattigste befolkningsgrupper.
 4. Muligheden for i samarbejde med landet at fremme udviklingen af og  

 respekten for menneskerettigheder i overensstemmelse med internationalt  

 vedtagne menneskeretsstandarder, herunder konventionerne om  

 organisationsfrihed og forhandlingsret.
 5. Muligheden for i samarbejde med landet at sikre kvindeaspekterne en  

 central og fuldt integreret placering i udviklingsprocessen.
 6. Danidas hidtidige erfaringer fra det bilaterale udviklingssamarbejde.
 7. Såfremt ovennævnte punkter kan anses for tilgodeset, bør endelig  

 mulighederne for at fremme dansk erhvervslivs deltagelse i  

 udviklingssamarbejdet - og dermed dansk beskæftigelse - indgå i  

 overvejelserne om det konkrete landevalg under forudsætning af, at danske  

 leverancer og serviceydelser er konkurrencedygtige med hensyn til tilpasset  

 teknologi, pris og kvalitet.
Ved valget af samarbejdslande skal der tages særligt hensyn til den  

 alvorlige situation for landene i Afrika syd for Sahara, men i øvrigt  

 tilstræbes en rimelig fordeling af bistandsmidler mellem afrikanske og  

 asiatiske lande.
Der sikres en dansk bistandsindsats i Centralamerika, og det  

 vil være ønskeligt, at mindst et sydamerikansk land inddrages i samarbejdet.
 Hvor der er tale om meget små lande eller lande med en meget lille  

 befolkning, skal det indgå i overvejelserne, om det vil være muligt at  

 etablere et længerevarende substantielt samarbejde af betydeligt omfang for  

 at sikre en hensigtsmæssig og rationel udnyttelse af Danidas administrative  

 ressourcer.
Hvor der er tale om meget store lande, vil en vis geografisk koncentration  

 af den danske bistandsindsats være nødvendig for at sikre sammenhæng i denne  

 og en hensigtsmæssig og rationel udnyttelse af Danidas administrative  

 ressourcer.
Den geografiske koncentration bør ske således, at den især kommer  

 de fattigste befolkningsgrupper til gode.
 Uanset ovenstående skal Danida i en kortere overgangsperiode kunne yde  

 igangsætnings- eller genopbygningsbistand til et land, der har opnået  

 uafhængighed eller har været hærget af krig, borgerkrig, naturkatastrofer og  

 lignende.
Det bør til stadighed påses, at ovennævnte kriterier fortsat har gyldighed  

 i samarbejdet med de enkelte lande.
Er dette ikke længere tilfældet, bør en  

 afvikling af samarbejdet normalt indledes for derved at give mulighed for at  

 indlede samarbejde med nye lande.
 Et mindretal (Socialistisk Folkepartis medlemmer af udvalget)  

 udtaler:
Socialistisk Folkeparti har med interesse fulgt debatten om Danidas  

 handlingsplan.
Debatten har efter vores opfattelse været nyttig og  

 inspirerende.
Under arbejdet i Folketingets Udenrigsudvalg med  

 landespørgsmålet har udvalget modtaget skriftlige henvendelser, foretræde fra  

 vigtige ulandsorganisationer og enkeltpersoner med bistandsefaringer, og  

 mange nyttige informationer er skaffet fra Danida i form af skriftligt  

 materiale samt haft et heldagsmøde med Udenrigsudvalget.
Udvalget har desuden  

 afholdt en heldagskonference med en række ulandsinteresserede organisationer  

 og forskere m.v.
 Ud fra dette omfattende materiale har Socialistisk Folkeparti draget  

 følgende konklusioner med hensyn til det kommende landevalg:
De egentlige bistandsoverførsler (»ulandshjælp«) er kun en  

 beskeden del af et omfattende net af økonomiske forbindelser mellem den rige  

 og den fattige del af verden.
Vi kan tilslutte os det grundsynspunkt, der  

 udtrykkes i bl.a. henvendelserne fra Center for Udviklingsforskning (optrykt  

 som bilag til beretningen) og Fagbevægelsens Ulandssekretariat, at valget af  

 samarbejdslande bør ske ud fra en forståelse af, at den er en del af et  

 omfattende mønster af bistandsoverførsler og andre finansielle overførsler  

 fra mange lande til mange modtagerlande.
I den forbindelse bør en vurdering  

 af modtagerlandets bistandsbehov og mulighed for at modtage bistand fra andre  

 lande og internationale organisationer spille en rolle for vores eget valg af  

 modtagerlande.
Det bør fremhæves, at 1980'erne har været præget af nedgang i de  

 finansielle overførsler set i forhold til udviklingen i ulandenes  

 nationalprodukt.
Det er sket i en periode, hvor det finansielle behov har  

 været meget stort, bl.a. på grund af den ulige handel og den voksende  

 gældsbyrde.
De kommercielle kapitaltilførsler er generelt faldet drastisk og  

 er blevet dyrere for udviklingslandene.
Internationale analyser viser, at Afrika syd for Sahara har særlig  

 store akutte udviklingsproblemer.
Befolkningstilvæksten er meget høj, de  

 finansielle tilførsler stagnerer eller falder, og miljøproblemerne vokser  

 faretruende.
Områdets behov for finansiering for blot at reetablere  

 importsituationen i 1981 er ikke dækket, og væksten i produktionen er mindre  

 end befolkningstilvæksten.
Der er samlet set sket forskydninger i den geografiske fordeling af den  

 offentlige bistand, som uddyber de regionale forskelle.
Som det oplyses i  

 henvendelsen fra Center for Udviklingsforskning, er den udbetalte bistand i  

 perioden 1984-87 til Afrika syd for Sahara (i løbende USD) stagneret, til  

 Sydasien er den vokset med 1/4, og til det fjerne Østasien er den vokset med  

 30 pct. (til Kina, Indonesien, Filippinerne næsten fordoblet).
Efter Socialistisk Folkepartis opfattelse bør de her nævnte tendenser  

 tages i betragtning i forbindelse med landevalget.
Som vi læser Danidas  

 handlingsplan, er der en iøjnefaldende tendens til, at hensynet til danske  

 leverancer skal bestemme landevalget, herunder ønsket om at komme ind på nye  

 markeder.
Den opgave bør løses af de økonomiske ministerier.
Bliver hensynet  

 til kommercielle danske eksportinteresser afgørende, betyder det, at andre  

 lande med større bistandsbehov og med bedre muligheder for at opfylde  

 målsætningrne for dansk bistand vælges fra.
Allerede den eksisterende binding  

 af dansk bistand til danske leverancer har resulteret i problematiske  

 projekter.
For Socialistisk Folkeparti er det altafgørende, at dansk ulandsbistand  

 går til de lande og til de befolkningsgrupper, som har det største  

 bistandsbehov.
Dette indgår også som et hovedprincip i Danidas forslag  

 til handlingsplan.
Fattigdomsmålsætningen bør imidlertid også i  

 praksis være den bestemmende målsætning og endnu mere konsekvent, end  

 tilfældet er i dag.
I videst mulig udstrækning skal fattigdomskriteriet  

 forenes med målsætningen om at oprette miljøet og hjælpe ulandskvinderne.
Det  

 er efter Socialistisk Folkepartis opfattelse beklageligt, at Danidas  

 handlingsplan ikke i langt højere grad konkretiserer, hvordan Danidas kvinde-  

 og miljøhandlingsplaner konkret skal følges op.
Som anført bl.a. i henvendelsen fra Verdensnaturfonden (optrykt som bilag  

 til beretningen) bør Danidas miljøhandlingsplan omsættes konkret i form af  

 velforberedte projekter og udnyttelse af dansk og international  

 ressourcebase.
I mange ulande findes »græsrodsbevægelser«, det vil  

 sige non-governmental organizations, som arbejder for miljøet.
At støtte dem  

 vil kunne være en effektiv måde til at fremme et engagement i  

 miljøbeskyttelse og en folkelig debat i udviklingslandene selv.
I Danidas  

 miljøhandlingsplan understreges, at ulandene må opbygge en større ekspertise  

 i økologi, også inden for den centrale administration, for at kunne styre  

 landet frem mod en bæredygtig udvikling.
Denne omstilling bør gælde Danida  

 selv, sådan at Danida udbygger sin egen økologiske ekspertise.
 Som velargumenteret i oplæggene fra Else Marie Buck, KULU, og fra John  

 Martinussen, Mellemfolkeligt Samvirke, (begge optrykt som bilag til  

 beretningen) er bistand til kvinder et selvstændigt mål, men det er desuden  

 et vigtigt middel til realisering af fattigdomsmålsætningen, fordi  

 bistandsarbejdet med kvinder gennemgående giver bedre resultater og større  

 spredning.
Det er bl.a. fra Lars Adam Rehof, Det Danske Menneskerettighedscenter  

 (ligeledes optrykt som bilag til beretningen) blevet foreslået, at  

 menneskerettighedssituationen i modtagerlandene tillægges særlig vægt i  

 forbindelse med landevalget.
Som hovedregel må det imidlertid være rigtigst  

 at søge menneskerettighedssituationen forbedret gennem selve  

 tilrettelæggelsen af bistanden i de lande, der ud fra de overordnede  

 kriterier om fattigdomsbekæmpelse er valgt som modtagerlande.
Der bør ved  

 valget af modtagerlande lægges vægt på, om modtagerlandene fører en politik,  

 der muliggør, at bistanden kan nå ud til den fattige del af befolkningen.  

 Efter Socialistisk Folkepartis opfattelse kan menneskerettighedssituationen  

 udvikle sig sådan - jf. f.eks.
Uganda under Amin - at et land diskvalificerer  

 sig selv som bistandsmodtager, og at hjælpen på grund af korruption og  

 magtovergreb ikke kan nå ud til de fattigste.
I sig selv er det ikke et problem, at dele af dansk erhvervsliv drager  

 fordel af bistandssamarbejdet.
Det er vigtigt, at der udvikles en stærk dansk  

 ressourcebase for ulandsrelateret produktion.
Men det er efter Socialistisk  

 Folkepartis opfattelse beklageligt, at Danidas handlingsplan i anden runde af  

 den strategiske planlægning har taget så vidtgående hensyn til disse snævre  

 nationale interesser, som bl.a. kommer til udtryk i Industrirådets  

 holdninger.
Efter disse skal de kommercielle aspekter og leverancer til  

 mellemindkomstlandene komme i første række.
Udgangspunktet for danske  

 erhvervsleverancer bør dog være udvikling af produkter i form af en dansk  

 ressourcebase, der i praksis bidrager til, at vi lever op til målsætningen om  

 at nå ud til de fattigste befolkningsgrupper og bidrager til opretning af  

 miljøet.
Socialistisk Folkeparti kan tilslutte sig ønsket om, at bistanden  

 koncentreres om et færre antal lande, sådan at der oprettes flere  

 bistandsmissioner i modtagerlandene.
For dårligt kendskab til modtagerlandet,  

 for dårlige forundersøgelser og for dårlig løbende opfølgning er vigtige  

 årsager til, at megen bistand ikke har den ønskede effekt.
Socialistisk Folkeparti lægger stor vægt på at udnytte den ekspertise og  

 erfaring, som private ulandsorganisationer besidder, og anbefaler, at de  

 private ulandsorganisationers arbejde opprioriteres gennem tildeling af  

 yderligere ressourcer til indsats i lande, hvor fattigdomsproblemerne er  

 meget store, men hvor samarbejdet med ulandsregeringerne er vanskeligt.
Meget  

 taler for for Bangladesh at lade flere midler kanalisere gennem de private  

 organisationer og at reducere samarbejdet på statsligt plan.
Det vil efter Socialistisk Folkepartis opfattelse også være i  

 overensstemmelse med fattigdomsmålsætningen at yde en særlig indsats i  

 ulande, der er under genopbygning efter ødelæggende krig og/eller borgerkrig.  

 Det er ud fra dette kriterium, at Danmark i perioder har ydet særlig bistand  

 til lande som Zimbabwe, Vietnam og Nicaragua.
Siden er bistanden til Vietnam  

 ophørt med henvisning til besættelsen af Kampuchea, og gavebistanden til  

 Nicaragua ophørte for 5 år siden.
Det bør efter Socialistisk Folkepartis opfattelse være en vigtig  

 målsætning at styrke samhandelen ulandene imellem.
Denne målsætning er nævnt  

 bl.a. i et notat fra udenrigsministeren til Udenrigsudvalget (optrykt som  

 bilag til beretningen). Socialistisk Folkeparti ønsker, at bestræbelserne for  

 selektivt at afbinde bistanden, hvor et modtagerland har mulighed for at opnå  

 leverancer fra et andet udviklingsland, intensiveres.
Det er Socialistisk Folkepartis opfattelse, at Danida bør tilføres de  

 personaleressourcer, der er absolut nødvendige for at leve op til  

 målsætningerne.
Samarbejdet med de andre nordiske lande bør udvides og gerne  

 helt integreres for så vidt gælder f.eks. støtte til SADCC og til  

 Nicaragua/Mellemamerika.
Spørgsmålet er nu, i hvilken grad regeringens fremskrivninger af  

 ulandsbistanden lever op til de her nævnte målsætninger og principper.
I  

 notatet til Folketingets Udenrigsudvalg, jf. ovenfor, svarer  

 udenrigsministeren på henvendelser til udvalget fra en lang række  

 ulandsorganisationer, forskningsinstitutter m.m.
Heri siges, at det fortsat  

 er regeringens mål, at antallet af samarbejdslande skal være 20-24.  

 Yderligere landekoncentration tages først op til overvejelse på et senere  

 tidspunkt, når der er indhøstet erfaringer om den grad af koncentration, der  

 nu sigtes imod.
Det siges desuden, at af hensyn til kontinuiteten må  

 omlægningen af bistandssamarbejdet til programsamarbejdet med et begrænset  

 antal lande nødvendigvis ske gradvis over en årrække.
Side 4 siges det,  

 »at selv om det kan være rigtigt, at mange gode grunde taler for i  

 særlig grad at tilgodese en række mindre lande, taler samtidig andre hensyn  

 for i hvert fald indtil videre at fortsætte det bistandsarbejde, som  

 utvivlsomt kommer store, fattige befolkningsgrupper til gode, også i de store  

 samarbejdslande«.
I sandhed en uklar argumentation.
Efter Socialistisk Folkepartis opfattelse er der mange gode argumenter i  

 de fleste henvendelser til udvalget, der har argumenteret for at begrænse  

 bistanden til de meget befolkningsrige og - for Kina og Indien - også på  

 mange måder ressourcestærke lande.
Tendensen til kommercialisering af  

 ulandsbistanden til Indien bekræftes i bladet »Eksport« af 10. maj  

 1989 under rubrikken »DANIDA informerer«, hvor det siges, at Danida  

 under årets dansk-indiske bistandsforhandlinger fremhævede, at en kraftige  

 stigning i bistanden til Indien bør medføre flere indiske ordrer til danske  

 firmaer.
Returordrerne til Danmark svarer i øjeblikket til 50 pct. af  

 bistanden.
I samme svar til udvalget siges, at ønsket om oprettelse af et særligt  

 forum med deltagelse af erhvervslivet, arbejdsmarkedets parter og Danida  

 havde et bredt flertal bag sig i Folketinget under den sidste større  

 ulandsdebat.
Socialistisk Folkeparti er ikke en del af dette »brede  

 flertal«.
Socialistisk Folkeparti foretrækker fortsat en uvildig  

 evaluering af kvaliteten af de danske erhvervsleverancer med henblik på  

 udarbejdelse af konkrete forslag til at forbedre kvaliteten af danske  

 erhvervsleverancer, sådan at de bedre end hidtil bidrager til  

 fattigdomsbekæmpelse og til fremme af en bæredygtig udvikling.
I denne  

 evaluering kan indgå Danidas egne evalueringsrapporter.
Vi frygter, at det  

 brede forum for debat om erhvervslivets rolle bliver en  

 »snakkeklub« - en »syltekrukke«, hvor gamle velkendte  

 holdninger fremføres.
 I notatet til Udenrigsudvalget opstiller udenrigsministeren en  

 »fattigdomsprofil før og efter handlingsplanen« med tal for de  

 enkelte modtagerlande i 1992, det vil sige over de første år efter vedtagelse  

 af handlingsplanen.
Her anføres, at »fattigdomsprofilen«, forstået som BNI pr.  

 indbygger, stort set fastholdes.
Det vægtede BNI per capita vil dog vokse fra  

 331 til 350 dollars.
Inddrages de før omtalte relevante kriterier såsom anden  

 bistand fra andre lande og internationale organisationer, ressourcebase i  

 form af industri og uddannede samt særlige forhold som krig/borgerkrig,  

 tegner der sig et andet billede.
Socialistisk Folkeparti ser i tallene en  

 farlig politisk og kommercielt bestemt fravigelse fra fattigdomskriteriet og  

 opfordrer udenrigsministeren til at ændre planerne efter følgende:
- De afrikanske lande syd for Sahara skal som minimum modtage samme  

 procentvise andel af ulandsbistanden som i dag.
I landefordelingen frem til  

 1992 skal Angola, Botswana, Swaziland og Zambia »udfases«, og  

 bistanden til Tanzania stagnere.
Socialistisk Folkeparti hilser genoptagelsen  

 af bistanden til Uganda velkommen.
 Bistanden til SADCC bør forøges væsentligt.
- Ud fra ovennævnte kriterier - hensynet til fattigsdomskriteriet og anden  

 hjælp - bør følgende lande udfases/slettes: Egypten, Burma, Filippinerne,  

 Indonesien, Thailand og Costa Rica.
Bistanden til Indien og Kina bør mærkbart  

 reduceres.
Med de lande skal tilstræbes et større handelsmæssigt samarbejde  

 og forsknings- og kultursamarbejde.
 - Nicaragua bør være et hovedmodtagerland for dansk bistand.  

 Bistandserfaringerne her er gode, og landet er hårdt ramt af udefra påført  

 aggression (»contraerne«).
 Der bør desuden reserveres midler til bistand til:
 - Namibia, dersom FN-planen om uafhængighed og fri og retfærdige valg  

 opfyldes.
 - Afghanistan, dersom der findes en politisk løsning, der bringer krigen  

 til ophør.
 - Vietnam, efter tilbagetrækningen fra Kampuchea.
Efter Socialistisk Folkepartis opfattelse skal - som anført - bistanden  

 til SADCC forøges ligesom bistanden via apartheidbevillingen.
Der bør kunne  

 ydes støtte til non-government miljøgrupper i udviklingslandene.
Det er Socialistisk Folkepartis opfattelse, at der lægges op til en farlig  

 drejning af dansk ulandspolitik bort fra fattigdomsmålsætningen.
Socialistisk  

 Folkeparti er uenig i de politiske prioriteringer, der ligger i  

 handlingsplanen og i udenrigsministerens svar til udvalget.
 Derfor bør Udenrigsudvalget for hvert nyt foreslået samarbejdsland fra  

 Danida og for igangsættelse af samarbejdet have en indgående argumentation  

 for, hvordan samarbejdet vil kunne leve op til krav om fattigdomsorientering,  

 miljøhensyn og kvindehensyn.
Socialistisk Folkeparti er villig til at reducere antallet af  

 modtagerlande.
Det vil sige yderligere reducere antallet af »sikre«  

 modtagerlande ud over de lande, der allerede er nævnt som lande, der bør  

 »udfases«, dersom det ønskes, at antallet af modtagerlande bør ned  

 til 10-15 i stedet for 20-24.
Efter Socialistisk Folkepartis opfattelse bør bistanden via FN-systemet  

 fastholdes, men vi ser gerne, at der sker en omfordeling, sådan at de  

 FN-organisationer, der bedst lever op til fattigdoms-, miljø- og  

 kvindemålsætningerne får større støtte på bekostning af andre mere  

 ineffektive FN-organisationer.
Således bør støtten til FN's Sahel-projekter  

 forøges.
 Socialistisk Folkeparti vil fortsat arbejde for gennemførelse af de her  

 nævnte foreslåede mærkbare ændringer i forhold til Danida-handlingsplanen og  

 udenrigsministerens svar til udvalget.
 Et andet mindretal (Fremskridtspartiets medlem af udvalget)  

 udtaler:
På mødet den 21. februar 1989 om fremtidige samarbejdslande blev en række  

 delrapporter til Danidas handlingsplan gennemgået.
På basis af en række af  

 indlæg på dette møde konstateredes, at en stor del af ulandshjælpen var  

 forfejlet, og at mange projekter var mislykkedes.
Flertallet vil gradvis over en femårs periode reducere antallet af  

 modtagerlande til 20-25 lande.
Heroverfor står Fremskridtspartiet, der vil  

 standse igangsætning af nye projekter og tilstræbe hurtigst mulig afvikling  

 af igangværende projekter.
 Fremskridtspartiet kan derfor ikke indgå i diskussion om, efter hvilke  

 kriterier ulandshjælp skal ydes.
 Fremskridtspartiet ser med stigende bekymring på, at fattigdomskriteriet  

 ændres til andre motiver, såsom miljø- og kvindepolitik eller kulturpolitik.
 Fremskridtspartiet vil anbefale, at ulandsbistand lægges over på  

 frivillige organisationer, der udelukkende arbejder på private, frivillige  

 bidrag.
 Når al ulandshjælp herefter bliver frivillig, skal Folketinget ikke mere  

 blande sig i, hvorledes pengene anvendes.
 Et tredje mindretal (Centrum-Demokraternes medlem af udvalget)  

 udtaler:
Centrum-Demokraterne ønker at fastholde, at det egentlige landevalg i  

 forbindelse med dansk bistandspolitik bør ske efter en landediskussion i  

 Folketingets Udenrigsudvalg.
Vi finder, at det omfattende forarbejde i form  

 af rapporter, delegationer, konferencer og lignende bør føre til, at udvalget  

 tager det politiske ansvar for landevalget.
Det skal ikke overlades til  

 Danida at foretage den endelige beslutning.
Samtidig bør udvalget fastlægge  

 retningslinierne for oprettelse af lande/regionalkontorer samt principperne  

 for udvælgelsen af projekter i den fremtidige hjælp.
Danida får nu afgørende  

 indflydelse på den bilaterale hjælp, idet statslånsprojekterne i princippet  

 blev forhandlet med den enkelte danske virksomhed.
Udenrigsudvalget bør efter  

 Centrum-Demokraternes opfattelse sikre, at der sker et rimeligt samspil  

 mellem Danida og erhvervslivet.
Danida skal f.eks. efter  

 Centrum-Demokraternes opfattelse ikke gennemføre en større og større del af  

 den danske ulandsbistand som egne projekter.
Der er efter  

 Centrum-Demokraternes opfattelse ikke en modsætning mellem erhvervsinteresser  

 og bistand.
Erhvervslivet er interesseret i gode projekter og har i mange  

 tilfælde års erfaring i ulande og mere ekspertise end Danida.
Ved at opstille  

 klare krav til projekterne vil man sikre, at erhvervslivet får de bedste  

 muligheder for at deltage i bistandspolitikken.
Danmark bør i stadig højere grad samarbejde med andre EF-lande om  

 bistanden.
I vurderingen af oprettelse af kontorer bør det undersøges, om der  

 ikke gennem EF kan ske koordination i de enkelte bistandslande.
I øvrigt har  

 Danida jo selv påvist, at Danmark bør bruge EF-systemet, og at vi har gode  

 muligheder for at påvirke udviklingspolitikken i EF-samarbejdet.
Centrum-Demokraterne ønsker fortsat den danske bistandspolitik  

 fattigdomsorienteret.
Man bør koncentrere sig om lande med et BNI pr.  

 indbygger på under p.t. 1290 US dollars.
Dog bør dette beløb, når der er tale  

 om lande med mindre befolkninger (f.eks. under 10 mio.) kunne overskrides.
 Antallet af lande bør i løbet af en femårig periode reduceres til 20-25.  

 Inden for denne ramme bør landevalget, der foretages af Udenrigsudvalget, ske  

 på følgende kriterier under fastholdelse af de overordnede mål for denne del  

 af dansk udenrigspolitik:
1. Landets økonomiske og sociale udviklingsstade samt udviklingsmæssige  

 behov og egne udviklingsplaner.
Der lægges særlig vægt på landets vilje og  

 evne til at fremme udviklingen for de fattigste samt på, at der i lande med  

 store indkomstforskelle er vilje til at føre en politik i retning af større  

 social retfærdighed.
2. Tilgangen af bistand fra andre bilaterale og multilaterale donorer samt  

 landets assimileringsevne.
Det er vigtigt, at Danmark ikke belaster lande med  

 mange bistandsorganisationer yderligere, samt eventuelt reducerer  

 engagementet i lande, hvor mange donorer er repræsenteret.
En indsats gennem  

 EF-systemet kan i disse tilfælde forøges.
 3. Muligheden for i samarbejde med landet at fremme udviklingen på en  

 økonomisk og økologisk bæredygtig måde.
4. Muligheden for at fremme udviklingen af og respekten for  

 menneskerettigheder i overensstemmelse med internationalt vedtagne  

 menneskeretstandarder.
Der bør for alle projekter ske en særskilt vurdering  

 af projektets indflydelse på menneskerettighederne.
Vurderingen skal klart  

 fremgå af projektbeskrivelsen.
5. Muligheden for i samarbejde med landet at sikre kvindeaspekterne en  

 central placering i udviklingsprocessen.
Der bør også her ske en vurdering af  

 projekternes indflydelse på kvindernes situation.
 6. Danidas hidtidige erfaringer fra det bilaterale udviklingssamarbejde  

 samt erfaringer fra private virksomheder samt internationale organisationers  

 (EF's og FN's) repræsentationer.
7. I overvejelserne om konkret landevalg bør mulighederne for fremme af  

 dansk erhvervslivs deltagelse i udviklingsarbejdet inddrages, såfremt  

 ovenstående punkter tilgodeses.
Samarbejdet mellem Danida og erhvervslivet  

 bør fremmes, således at ovennævnte krav indgår i udarbejdelsen af projekter,  

 og således at dansk erhvervsliv får en fortrinsstilling, hvor det er  

 konkurrencedygtigt på det internationale marked for så vidt angår leverancer,  

 serviceydelser, pris, kvalitet og teknologi i overensstemmelse med det  

 enkelte lands behov.
Ved valget af samarbejdslande skal der tages hensyn til den alvorlige  

 situation for landene syd for Sahara, men i øvrigt tilstræbes en rimelig  

 fordeling af bistandsmidler mellem afrikanske og asiatiske lande.
Der bør  

 ligeledes ske en fordeling mellem engelsk-, fransk- og spansktalende lande.  

 Ligeledes en fordeling mellem øst- og vest/centralafrikanske lande.
Det  

 findes ønskeligt at mindst eet sydamerikansk land inddrages i samarbejdet.
 Hvor det drejer sig om meget små lande bør det overvejes, om der kan  

 oprettes regionale kontorer, der dækker flere lande, så Danidas  

 administrative ressourcer udnyttes på en hensigtsmæssig og rationel måde.
 Hvor der er tale om meget store lande må man være indstillet på en vis  

 geografisk koncentration af den danske bistandsindsats.
I fremtiden bør man fra dansk side gå kraftigere ind i påvirkningen af  

 EF's bistandspolitik, således at man herigennem øger overensstemmelsen mellem  

 danske kriterier og EF's.
Ved udvælgelse af lande bør også mulighederne for  

 samarbejde på det kulturelle område indgå.
Efter Udenrigsudvalgets landevalg bør det overvejes at nedsætte et udvalg,  

 der løbende holder Udenrigsudvalget orienteret om udviklingen i de enkelte  

 samarbejdslande.
Der udarbejdes en årlig rapport, der specielt bør  

 koncentrere sig om de fattiges og kvindernes vilkår samt ændringer i  

 menneskerettighedssituationen.
Udenrigsudvalget bør på baggrund af  

 rapporterne drøfte eventuelle samarbejdslande.
Udvalget indhenter sine  

 oplysninger fra internationalt anerkendte organisationer som f.eks.
Amnesty  

 International samt danske bistandsmissioner, kvindeorganisationer,  

 EF-missioner, FN osv.
 P. u. v.
Fischer formand Bilag I Nogle af oplæggene ved Udenrigsudvalgets møde den 21. februar 1989 MELLEMFOLKELIGT SAMVIRKE Danish Association for International Co-operation København, den 21. februar 1989 Folketingets Udenrigsudvalg Mellemfolkeligt Samvirkes oplæg til drøftelse af principperne for valg af  

 nye samarbejdslande i u-landsbistanden (ved Udenrigsudvalgets møde 21.  

 februar 1989) Ved John Martinussen, professor, formand for MS Udenrigsudvalget har bedt  

 Mellemfolkeligt Samvirke (MS) om at bidrage til belysning af principperne for  

 valg af samarbejdslande.
 Det gør jeg gerne på organisationens vegne - og siger samtidig tak for  

 denne mulighed for at indgå i en dialog.
De følgende overvejelser har i går været forlagt en halv snes private  

 danske bistandsorganisationer på et møde.
Der var under mødet bred  

 tilslutning til synspunkterne.
Men det skal for god ordens skyld  

 understreges, at den nøjere udformning af synspunkterne er MS'.
Mellemfolkeligt Samvirkes egne principper Udenrigsudvalget har anmodet om at få et indtryk af MS' egne principper  

 for landevalg.
 Jeg skal derfor til indledning gøre kortfattet rede for disse principper.  

 Derefter vil jeg drøfte, hvorledes tilsvarende overvejelser kan overføres på  

 den officielle bistandspolitik.
MS har igennem frivilligprogrammet et samarbejde med lande i Afrika, 2 i  

 Latinamerika og 1 i Asien.
Desuden har vi et samarbejde med afghanske  

 flygtninge og flygtninge fra Sydafrika og Namibia.
Gennem det internationale udvekslingsprogram har MS et samarbejde med et  

 noget større antal lande.
Her skal dog alene frivilligprogrammet berøres.
Det  

 er det mest relevante for emnet.
 I valg af samarbejdslande har MS taget udgangspunkt i frivilligprogrammets  

 dobbelte målsætning, der er:
a) at yde en konkret bistandsindsats til gavn for fattige og svage  

 samfundsgrupper, og b) at udføre oplysningsarbejde i Danmark.
 Lad mig tage det sidste først.
 Ud fra oplysningsformålet har MS lagt vægt på en vis spredning på  

 kontinenter, forskellige kulturkredse og forskellige samfundssystemer.
 Det skal dog understreges, at vi har ønsket at fastholde det samlede antal  

 samarbejdslande på et beskedent antal for at sikre kvaliteten i programmet.  

 Overvejelserne har været stort set de samme som dem, DANIDA har fremført til  

 støtte for landekoncentrationen.
Når der er lagt vægt på den omtalte spredning, er det fordi vi ser det som  

 en opgave i sig selv at sikre en strøm af informationer til den danske  

 befolkning gennem de frivillige.
Der er ikke tvivl om, at de frivillige  

 fungerer som en central kilde til viderebringelse af det selvoplevede møde  

 med fremmede kulturer og samfundsforhold.
Overvejelser af denne art kan ikke have helt samme vægt i den officielle  

 bistandspolitik.
Derfor skal jeg heller ikke komme nærmere ind på denne side  

 af sagen, men i stedet vende mig til de bistandspolitiske overvejelser i lidt  

 snævrere forstand.
 Her har MS i de senere år lagt vægt på en sammenvejning af 3  

 overordnede kriterier:
 1. Behov for den type støtte, der kan gives gennem frivilligprogrammet.
Det har ført til en klar førsteprioritet til de fattigste lande, om end vi  

 også har fundet det rigtigt i visse tilfælde at yde en særlig indsats i  

 såkaldte fattigdomslommer i knapt så fattige lande.
MS har ydermere skelet  

 til særlige behov blandt flygtninge og i lande under genopbygning efter krig  

 eller borgerkrig.
 2. Mulighederne for at arbejde effektivt til fremme af den form for  

 udvikling, vi støtter.
I de senere år har MS søgt at præcisere den støtteværdige udvikling under  

 overskriften folkestyret udvikling.
Det har vi søgt at placere op på  

 en anden dimension end de to fremherskende udviklingsstrategier, henholdsvis  

 den markeds- og statsstyrede udvikling.
 Det centrale i den folkestyrede udviklings strategi er at støtte fattige  

 og svage samfundsgrupper, så de ved egen kraft kan sikre sig den form for  

 udvikling, de selv foretrækker.
 MS har en hel check-liste over forhold, som skal vurderes nøjere før et  

 samarbejde udbygges med et nyt land.
 Noget af det, der tillægges særlig betydning, er mulighederne for et tæt  

 samarbejde med lokale NGO'er og andre folkelige grupperinger.
 MS ser videre på, om et samarbejde med myndighederne giver mulighed for  

 støtte til de primære målgrupper.
Særligt ser vi på, om det er muligt at komme i et samarbejde til støtte  

 for kvinder.
Det er et mål i sig selv.
Men vi opfatter det desuden som  

 et vigtigt middel, fordi vi har erfaret, at bistandssamarbejde med kvinder  

 gennemgående giver bedre resultater og større spredning i mange sammenhænge.
 Det skal endelig nævnes, at også miljø- og menneskerettigheder i stigende  

 grad er ved at komme ind i overvejelserne.
3. Engagement og interesse i den danske befolkning Dette tredje kriterium er i en vis forstand den måde, MS som privat  

 organisation søger at tage hensyn til den danske ressourcebase.
I og med at  

 MS er en demokratisk opbygget folkelig organisation, kan man også sige, at  

 det er helt naturligt, at det folkelige engagement får indflydelse på  

 landevalget - om end det selvsagt må ske inden for de rammer, der udstikkes  

 af de to første hovedprincipper.
Meget mere kunne siges om MS' egen politik.
Men for at knytte mere direkte  

 an til Udenrigsudvalgets arbejde vil jeg dog nu gå over til at se nærmere på,  

 hvordan tilsvarende overvejelser kan anvendes i forhold til officiel  

 bistandspolitik.
DANIDA's overordnede principper De nævnte overvejelser ligger ikke fjernt fra DANIDA, hvis vi alene taler  

 om de overordnede principper.
 I handlingsplanen og de bagvedliggende delrapporter tales der faktisk helt  

 tilsvarende om:
A.
Bistand efter behov.
B.
Bistand efter effekt, hvor det afgørende er sandsynligheden for at  

 sikre effektiv anvendelse af bistanden i overensstemmelse med dansk  

 bistandspolitik.
Og C.
Bistand i overensstemmelse med den danske ressourcebase og  

 danske forudsætninger i øvrigt.
Her er spørgsmålene: Hvad kan vi tilbyde?  

 Hvor er der mest behov herfor? Og hvor virker bistandsindsatsen bedst og mest  

 effektivt? Det er gode overvejelser, som MS kan støtte.
Problemerne opstår, når de  

 overordnede principper tillempes i praksis.
Det gælder også den måde,  

 principperne er tillempet på i den endelige handlingsplan.
Landevalg og erhvervsinteresser Her kommer nemlig et fjerde tungtvejende princip ind.
Det drejer sig om  

hensynet til bestemte danske erhvervsinteresser.
 Det er jeg nødt til at kommentere lidt nærmere.
 Handlingsplanens liste over foreslåede samarbejdslande adskiller sig på  

 påfaldende måde fra forslagene i delrapport 8. I delrapporten nævnes følgende  

 lande, som nu er udeladt i handlingsplanen:
 Bolivia, Guinea Bissau, Etiopien, Lesotho, Mali, Mauretanien og Sierra  

 Leone.
 Disse 7 lande er erstattet af:
 Thailand, Egypten, Ghana, Filippinerne, Indonesien, Somalia, Togo og Costa  

 Rica.
Det er påfaldende, at 5 af de nye forslag i handlingsplanen hører til  

 mellemindkomstlandene, mens kun eet af de lande, der er udeladt, hører til  

 denne kategori.
Det er i denne forbindelse ikke så afgørende, at kun Thailand  

 og Egypten er med i kortlistningen af samarbejdslande, mens de øvrige  

 optræder under mulige samarbejdspartnere.
 Det samlede indtryk af handlingsplanens liste er en tydelig afsvækkelse af  

 princippet om at satse på de fattigste udviklingslande.
Jeg skal gerne erkende, at gennemsnitsindkomsten pr. indbygger ikke i alle  

 tilfælde giver et rimeligt billede af bistandsbehovene.
Men billedet ændres  

 ikke, selv om der her benyttes andre indikatorer.
Derfor må det konstateres, at handlingsplanen afspejler en forbavsende  

 imødekommenhed over for traditionelle danske erhvervsinteresser.
Disse  

 traditionelle erhvervsinteresser, repræsenteret især ved Industrirådet, har  

 netop ofte formuleret et ønske om udvidet samarbejde med mellemindkomstlande,  

 hvor prspektiverne for afledt kommercielt samarbejde er nærliggende.
 Nu er det ikke i sig selv et problem, at dele af dansk erhvervsliv drager  

 fordel af bistandssamarbejdet.
 Men MS finder, at prioriteringerne i landevalget skal være i orden.
Målet for bistandsindsatsen er ikke at fremme kommerciel eksport.
Det er  

 heller ikke at give dansk industri PR eller at fungere som  

 »referenceværdi« for danske leverancer og tjenesteydelser.
 Det er virkningerne af bistandsarbejdet, som de berørte parter i dansk  

 erhvervsliv bør glæde sig over.
Men det er lidt uanstændigt at vende tingene på hovedet og ligefrem kræve,  

 at den danske bistandsindsats, herunder landevalget, indrettes efter danske  

 afsætningsinteresser.
Og det er beklageligt, at DANIDA i anden runde af den  

 strategiske planlægning har taget så vidtgående hensyn til disse snævre  

 nationale interesser.
 Det ses i øvrigt ikke kun i forbindelse med landevalget, men også på en  

 række andre områder, som dog ikke skal tages op her.
Jeg vil gerne understrege, at disse kritiske bemærkninger ikke skal tolkes  

 derhen, at MS tager afstand fra inddragelsen af dansk erhvervsliv som en  

 central partner i bistandsarbejdet.
Det ville være naivt.
Det ville også  

 forhindre en ordentlig udnyttelse af de komparative fordele, som dele af  

 dansk erhvervsliv er i besiddelse af - også set fra u-landenes synspunkt.
 Erhvervslivet er på principielt samme måde som de private organisationer  

 og forskningen en del af af den nationale ressourcebase, som må inddrages i  

 overvejelserne om, hvad vi fra dansk side kan tilbyde.
Men prioriteringen skal være i orden.
Det er de fattige u-landes særlige  

 udviklingsproblemer og bistandsbehov, der kommer først.
Danske interesser må  

 klart underordnes dette hovedprincip.
Det betyder, at listen over fremtidige  

 samarbejdslande kommer til at se anderledes ud, end man i øjeblikket ønsker  

 fra specielt den større industris side.
Men det betyder ikke, at  

 erhvervslivet som helhed får ringere vilkår som partner i det internationale  

 udviklingssamarbejde - kun at andre dele måske skal mere ind i billedet, og  

 at det skal foregå på lidt andre præmisser.
 Når listen over fremtidige samarbejdslande udarbejdes ud fra u-landenes  

 særlige udviklingsproblemer og bistandsbehov som det første og væsentligste  

 kriterium, er der for MS ikke nogen tvivl om, at lande som Costa Rica,  

 Thailand og Egypten bør glide ud, mens eksempelvis Zambia, Afghanistan og  

 Nicaragua må komme med.
Hvad angår det samlede antal lande, støtter MS DANIDA's argumentation om  

 en koncentration på langt færre lande end i dag.
Det er bydende nødvendigt at  

 koncentrere indsatsen på et overskueligt antal lande, hvis bistandsarbejdet  

 skal opnå rimelig kvalitet og lødighed.
Desværre drager DANIDA i handlingsplanen ikke helt konklusionen på den  

 ellers overbevisende argumentation.
Det endelige forslag om 20-24  

 samarbejdslande foruden tre regioner indebærer kun en beskeden  

 landekoncentration - slet ikke nok til virkeligt at skabe betingelserne for  

 en bedre indsats.
Det er naturligvis vanskeligt at sige, hvor langt man skal  

 ned i antal, men MS vurderer, at der højst bør være tale om cirka 15  

 samarbejdslande.
I denne sammenhæng skal det indskydes, at det - uanset det antal man når  

 frem til - er særdeles uheldigt, at regeringen ikke ønsker at tilføre DANIDA  

 flere medarbejdere.
Det er vanskeligt at forestille sig, hvordan den  

 nuværende medarbejderstab skulle være i stand til at leve op til de mange  

 krav om kvalitetsforbedringer samtidigt med, at omfanget af bistandsindsatsen  

 udvides markant.
Det skal understreges, at MS ikke finder det acceptabelt at bremse  

 stigningstakten i bistanden med henvisning til manglende personaleressourcer  

 i DANIDA.
Princippet bør være, at medarbejderstaben udvides i rimelig takt  

 med aktivitetsudvidelserne, omend måske nok korrigeret for en lande- og  

 sektorkoncentration, såfremt sådanne faktisk gennemføres.
Set i forhold til erhvervslivets ønsker, specielt Industrirådets, har MS  

 lidt svært ved at se det overbevisende i argumentationen, selv på  

 eksportørernes egne præmisser.
Argumentationen går blandt andet på, at  

 bistanden skal fungere som en slags salgsudstilling for dansk erhvervsliv og  

 derfor spredes ud over et stort antal lande.
Men der tages i denne  

 betragtning slet ikke højde for, at en sådan spredning alt andet lige øger  

 faren for fejlslag og under alle omstændigheder stiller sig i vejen for en  

 kvalitetsforbedring af indsatsen.
Det gælder jo for de private virksomheders  

 indsats i u-landene på samme måde som for DANIDA, at den kun kan forbedres,  

 hvis der oparbejdes et ordentligt lokalkendskab, og hvis der etableres mere  

 varige samarbejdsrelationer.
 Derfor skylder erhvervsrepræsentanterne os en mere lødig argumentation  

 imod landekoncentrationen.
Landevalget og samarbejdet med private bistandsorganisationer Det betones i handlingsplanen, at landekoncentrationen i det officielle  

 bistandssamarbejde ikke bør få konsekvenser for den projektbistand, der  

 kanaliseres gennem de private bistandsorganisationer. »Her bør« -  

 som det hedder (s. 6) - »organisationernes særlige forudsætninger og  

 lokale kontakter og ikke DANIDA's eget landevalg være udslaggivende ved  

 projektvalget.« Tilsvarende overvejelser gøres gældende for frivilligprogrammet under MS.
 Disse synspunkter kan vi kun være enige i.
Derfor så vi også meget gerne, at det overordnede princip for samarbejde  

 mellem DANIDA og de private bistandsorganisationer blev fulgt i praksis.
Det  

 ville blandt andet indebære, at organisationernes prioriteringer og konkrete  

 ansøgninger blev vurderet på kvalitet, lødighed og i overensstemmelse med  

 grundlæggende bistandsprincipper - og ikke ud fra uvedkommende politiske  

 overvejelser.
Det ville f.eks. betyde, at MS for længst havde fået tilsagn om  

 bevillinger til det foreslåede frivilligprogram i Nicaragua.
Det er ikke et  

 tilsagn, som efter det nævnte princip skulle afvente DANIDA's landevalg.
Og  

 det er vel at mærke heller ikke et tilsagn, der er tilbageholdt med  

 henvisning til mangler i kvalitet eller på anden måde.
Når denne sag nævnes her, er det ikke udtryk for promovering af  

 særinteresser.
Den tages frem som et eksempel på, at de gode principper for  

 samarbejdet med de private bistandsorganisationer ikke i alle tilfælde er  

 blevet fulgt.
Afsluttende opfordring Jeg skal slutte af med at udtrykke håbet om, at Udenrigsudvalget gennem  

 sit videre arbejde vil være med til at knæsætte principperne for  

 fattigdomsorienteret bistand - på modtagernes præmisser.
Jeg håber også, at  

 udvalget - i forlængelse af det netop sagte - vil være med til i det  

 politiske system at udbrede respekten for de private bistandsorganisationers  

 autonomi, når disse organisationer i øvrigt udfører velkvalificeret arbejde.
John Martinussen 21. februar 1989 15. februar 1989 Indlæg til Folketingets Udenrigsudvalg tirsdag den 21. februar 1989 Otto Christensen Vedrørende drøftelse om valg af fremtidige samarbejdslande i relation til  

 udviklingsbistand 1. Jeg vil gerne takke udvalget for at have inviteret  

 Industrirådet til at komme med et oplæg om industriens syn på DANIDAs plan om  

 at koncentrere u-landsbistanden til et mindre antal lande.
 Jeg skal straks pointere, at indlægget ikke er drøftet med de øvrige  

 erhvervsorganisationer, hvorfor det alene giver udtryk for Industrirådets  

 medlemmers synspunkter.
2. Principielt kan Industrirådet støtte DANIDAs bestræbelser på at øge  

 effektiviteten af bistanden og administrationen af denne.
Vi er derfor enige  

 i en lang række af de andre foreslåede ændringer i DANIDAs handlingsplan.
 Af samme grund har Industrirådet forståelse for, at DANIDA ønsker at  

 koncentrere den økonomiske bistand til udviklingslandene på færre  

 modtagerlande.
Reduktionen fra 66 til 20-25 modtagerlande er imidlertid så drastisk, at  

 en lang række af de tiltag, som dansk industri har foretaget inden for den  

 seneste årrække, vil være forspildt, dersom forslaget gennemføres.
Vi må  

 heller ikke være blinde for, at når industrivirksomhederne i  

 Udenrigsministeriets rundspørge udtrykte forståelse for landebegrænsningen,  

 skete det ofte ud fra den forudsætning, at virksomhedens eget  

 markedsudvalg blev nogenlunde dækket.
Men tilsammen dækker virksomhederne jo  

 en mængde forskellige lande! De danske virksomheder har anvendt megen tid og mange ressourcer på at  

 oparbejde den fornødne viden om hvert enkelt af de nuværende modtagerlande.  

 Denne viden har givet virksomhederne mulighed for at komme i betragtning, når  

 det i modtagerlandet skal besluttes, hvor ordrer skal placeres.
Industrien kan acceptere og leve med en vis landekoncentration, men  

 ikke så pludseligt som foreslået i DANIDAs handlingsplan.
Industrien ønsker,  

 at koncentrationen af modtagerlande skal ske over en længere årrække.  

 Derudover ønsker Industrirådet en vis fleksibilitet, hvad angår præferencen  

 af de enkelte lande.
Der kan hurtigt opstå behov for at optage nye lande i  

 kredsen af modtagerlande.
 Det vil derfor efter Industrirådets opfattelse ikke være muligt at  

 fremlægge en liste gældende for en 10-årig periode over, hvilke specifikke  

 lande DANIDA bør støtte.
Koncentrationen af lande indebærer ikke blot en begrænsning for de  

 verdensomspændende virksomheder, men også for de mindre virksomheder, som  

 hver især kun dækker få u-landsmarkeder.
Disse virksomheder opererer  

 tilsammen i et stort antal modtagerlande.
 En yderligere ulempe ved landekoncentrationen er, at den eksport, der  

 normalt følger i kølvandet på bistandsprojekter, også vil blive begrænset til  

 færre lande.
 Det er Industrirådets klare opfattelse, at en pludselig og markant  

 begrænsning af modtagerlande vil kuldkaste værdien af det store arbejde en  

 lang række virksomheder har udført i u-landene.
3.På nuværende tidspunkt engagerer Danmark sig i en bred vifte af  

 projekter, hvilket stiller meget store krav til styring og speciel ekspertise  

 i DANIDA.
Et alternativ til den foreslåede begrænsning af antal modtagerlande  

 kunne derfor være, at Danmark begrænser sin støtte til et begrænset antal  

 sektorer, hvor Danmark står stærkt, og tilbyder denne støtte til så godt som  

 alle udviklingslande.
Kvaliteten af den danske bistand og chancen for succes vil da blive  

 højere.
Det vil være nødvendigt at sikre, at nye industriområder vil kunne  

 komme i betragtning ved at udvise en vis fleksibilitet.
Det vil dog nok være problematisk pludselig at ændre holdning så drastisk,  

 at de nuværende præferencelande ikke mere får så koncentreret støtte af  

 DANIDA som nu.
Industrirådets konklusion er derfor, at industrien kan  

 acceptere en vis, begrænset koncentration, men denne må ske forsigtigt over  

 en årrække, og der må være muligheder for fleksibilitet.
 I forbindelse med en landekoncentration er det væsentligt, at princippet  

 om at tilbyde produkter og projekter inden for områder, hvor dansk  

 erhvervsliv har særlige forudsætninger, bibeholdes og intensiveres.
De industrialiserede landes bidrag til udviklingslandenes udvikling består  

 realøkonomisk i leverancer af anlæg og kapitaludstyr, management og  

 videnoverførsel.
Efter Industrirådets opfattelse kan dansk erhvervsliv spille  

 en væsentlig rolle i denne sammenhæng.
Med rod i vor egen historiske  

 udvikling og geografiske beliggenhed har dansk erhvervsliv opnået  

 internationalt anerkendte styrkepositioner.
Der er noget, vi er gode til.  

 (F.eks. agroindustri, cementfabrikation, vandforsyning og vandrensning,  

 specialskibe, hospitalsindretning, vedvarende energi, fishfarming og  

 fiskeriteknologi, fly-vedligeholdelse).
 Administrationen af den danske u-landspolitik (og eksportfinansiering) bør  

 lægges til rette således, at udviklingslandene bliver opmærksomme på det  

 bidrag, dansk erhvervsliv har at yde til deres udvikling.
4. Lad mig herefter tage et emne op, som ligger os stærkt på sinde.
Det er  

 væsentligt, at der snarest etableres et nærmere samarbejde mellem IFU og  

 DANIDA.
IFU har gennem mange år indhøstet en meget stor erfaring i at  

 etablere joint ventures mellem danske virksomheder og investorer i u-landene.
 IFU kræver, at de projekter, som de går ind i, kan overleve rent  

 kommercielt - et princip, som alle de internationale bistandsorganisationer  

 efterhånden har erkendt både er sundt og har en rigtig udviklingseffekt.
 I næsten alle u-lande bliver den erhvervsmæssige udvikling bremset på  

 grund af manglende valuta til indkøb af udstyr, reservedele og råvarer, og  

 det enkelte projekt har som regel heller ikke råd til at købe sig til en  

 forsvarlig ledelse.
 Da IFU kun kan gå ind i projekter, hvor der er en dansk partner, begrænses  

 antallet af projekter til de projekter, som selv kan skabe den nødvendige  

 valuta, eller til de projekter, som er placeret i et af de få u-lande, hvor  

 fremmed valuta ikke er noget problem.
Et samarbejde mellem IFU og DANIDA vil give hele u-landsindsatsen en  

 dimension, som der er perspektiv i.
Kobles u-lande, som har naturlige  

 erhvervsmæssige forudsætninger, sammen med dansk erhvervslivs ekspertise, kan  

 der opnås resultater, som man ikke tidligere har set.
Fordelen ved, at danske firmaer går ind i de omtalte lande og laver joint  

 ventures med lokale investorer, er, at de danske virksomheder investerer i  

 projekterne og påtager sig et driftsmæssigt ansvar og sikrer, at projektet er  

 kommercielt rentabelt.
Dette vil alt andet lige også skabe et større  

 incitament for de danske virksomheder til, at projekterne bliver gennemført  

 efter planen.
DANIDA sikrer, at den nødvendige valuta er til stede til køb af  

 management-ekspertise, råvarer, reservedele etc.
DANIDA sikrer ligeledes, at  

 den nødvendige erhvervsmæssige infrastruktur er til stede, inden den  

 egentlige virksomhedsetablering går i gang.
 Et sådant samarbejde vil resultere i, at de dyrt betalte erfaringer, som  

 findes både hos IFU og DANIDA, kommer u-landene og dansk erhvervsliv til  

 gode.
 5. Lad mig til slut sige et par ord om den såkaldte fleksfond.  

 Industrirådets accept af de foreslåede ændringer i u-landsbistandens  

 administration er i høj grad betinget af, at forslaget om en fleksordning af  

 en antagelig størrelse gennemføres.
Denne fond skal kunne anvendes til aktiviteter både i kredsen af  

 samarbejdslande og uden for, bl.a. til vedligeholdelse af allerede  

 gennemførte danske projekter.
Det er vigtigt, at denne pulje kan anvendes til  

 at udarbejde pre-feasibility-studier.
Fonden skal bl.a. sikre, at ældre danske projekter i lande, der udelukkes,  

 ikke bliver nødlidende.
Dette vil specielt med den påtænkte  

 landekoncentration stille store krav til fonden.
Herudover skal fleksfonden  

 kunne anvendes ved udarbejdelse af pre-feasibility-studier og i forbindelse  

 med samfinansiering med udviklingsbankerne.
Det skal ske på en sådan måde, at  

 det forøger danske virksomheders muligheder for i international konkurrence  

 at vinde de projektleverancer, som finansieres af udviklingsbankerne.
 6. Lad mig resumere mit indlæg således:
 - Vi ønsker en blidere landekoncentration.
 - Vi ser en sektorkoncentration om dansk ekspertise som en alternativ  

 mulighed.
- Vi ønsker en styrkelse af samarbejdet DANIDA-IFU og - Vi anser en antagelig fleksfond som en meget væsentlig del af helheden.
KVINDERNES U-LANDSUDVALG Oplæg på Udenrigsudvalgets møde den 21. februar 1989 om valg af fremtidige  

 samarbejdslande i relation til udviklingsbistand v/Else Marie Buck Udenrigsudvalget har bedt Kvindernes U-landsudvalg om at  

 belyse emnet valg/afgrænsning af samarbejdslande med særlig vægt på  

 kvindeaspektet ud fra egne erfaringer.
Kvindernes U-landsudvalg er først og fremmest en oplysningsorganisation.  

 Vores erfaringer med og viden om udviklingsbistand og kvinder ligger i - at vi har fulgt udviklingen i den bistandspolitiske debat og har været  

 med til at præge den i kvindesaglig retning, f.eks. ved at deltage aktivt i  

 handlingsplansarbejdet vedrørende udviklingsbistand til kvinder, - at vi har kommunikeret med en række mindre kvindeorganisationer om  

 økonomisk støtte til mindre projekter, og i øvrigt har opbygget et netværk af  

 kontakter med kvindeorganisationer og kvindecentre i flere tredje verdens  

 lande, samt med internationale netværk, som har til formål at forbedre  

 kvinders situation generelt og specifikt.
Endelig har vi konkret erfaring med projektsamarbejde fra et  

 radioundervisningsprojekt i Peru - et samarbejde med kvindecenteret Manuela  

 Ramos.
Dette samarbejde har ført til udarbejdelse af en større ansøgning om  

 et landsdækkende projekt i Peru og Chile om støtte til kvindeorganisationer,  

 der udsender deres programmer over lokalradio.
Desuden har vi planer om at gå  

 ind i et bistandssamarbejde med en større kvindeorganisation i Filippinerne  

 om opbygning af et aktivitetshus i et slumområde i Manila.
 Formålet med at gå ind i disse former for projektsamarbejde er at støtte  

 kvinders egne organiseringer og mobilisering - at støtte de handlemuligheder,  

 der er for den fattigere del af befolkningen - ved at støtte projekter som  

 har et udviklingsperspektiv og en spredningseffekt.
K.U.L.U.'s principper for projektbistandssamarbejde er - at projektet er formuleret/defineret af kvinderne selv - at de selv kan styre projektet.
 I spørgsmålet om landevalg/afgrænsning af modtagerlande lægger Kvindernes  

 U-landsudvalg vægt på, at dansk udviklingsbistand kan leve op til  

 målsætningen om »at tilsikre kvindeaspekterne en central og fuldt  

 integreret placering i udviklingsprocesserne«, (Handlingsplanen, s. 3) -  

 en målsætning som de private organisationer og erhvervslivet også bør leve op  

 til i bistandssamarbejde.
 Heri ligger, at udviklingsbistanden skal tage udgangspunkt i kvinders  

 faktiske situation og rolle, og i at kvinder er en menneskelig ressource som  

 har en central rolle i produktionen og i familien.
 Kvinder, og især de fattigere kvinder, står f.eks. i de fleste afrikanske  

 lande og i flere af de asiatiske lande for en stor del af  

 fødevareproduktionen i landbruget og for opbevarelse af afgrøder.
Kvinder som jordbrugere og som energiforbrugere har en central rolle i  

 spørgsmål om miljøhensyn.
På den ene side har kvinder ofte erfaring med og  

 viden om økologiske systemer, som kan være brugbar i en mere  

 miljøhensyntagende landbrugsudvikling - en viden som der bør gøres mere for  

 at opsøge og udnytte i udviklingssamarbejdet.
På den anden side er kvinder  

 ofte tvunget ud i en situation, hvor de overforbruger af ressourcer som jord  

 og træer.
Konkrete eksempler fra blandt andet Indien og Kenya, hvor  

 kvindeorganiseringer arbejder på at bevare træer, viser en aktiv interesse i  

 at bevare disse ressourcer, som er deres eksistensgrundlag - interesser som  

 kan være i strid med mere kommercielle interesser.
 Desuden har kvinder ofte en interesse i vandforsyning og i at  

 vandforsyningssteder bliver vedligeholdt, og kvinder spiller en central rolle  

 i varetagelse af familiens sundhed.
 Endelig er det vigtigt at undersøge kvinders handlekraft og rolle i lokal  

 mobilisering/organisering som et særligt aspekt af et udviklingssamarbejde,  

 der satser på en folkelig deltagelse.
 Ved landevalg/afgrænsning af modtagerlande bør der derfor tages hensyn til  

 om der er mulighed for at samarbejde inden for sektorer, hvor kvinder har en  

 central rolle, og om der er mobiliserings- og organiseringsmuligheder,  

 hvilket vi ser som centralt i et langsigtet, kvalitativt og effektivt  

 udviklingssamarbejde.
Spørgsmålet er, hvilken vurdering af kvinders muligheder for at deltage i  

 et udviklingssamarbejde, der ligger til grund for landevalgene.
Har viden om  

 kvinders situation haft nogen indflydelse på valg af lande? I nogle af  

 landeanalyserne, som har været en del af baggrundsmaterialet for landevalgene  

 har kvindeaspekterne/-perspektiverne stort set været fraværende.
F.eks. burde  

 forhold som - kvinders sociale og økonomiske stilling, - kvindeaspekterne i miljøforhold, - kvinders adgang til de produktive ressourcer, - kvinders rettigheder og graden af organisationsfrihed være en del af  

 landeanalyserne.
Eet af kriterierne for landevalg burde være, at modtagerlandet har en  

 erklæret positiv kvindepolitik, f.eks. har stemt for »De Fremadrettede  

 Strategier frem til År 2000«, som blev vedtaget med concensus på FN's  

 internationale kvindekonference i 1985, og som også Danidas  

 »Handlingsplan for udviklingsbistand til kvinder« bygger på, har  

 oprettet kvindekontorer eller -ministerier, eller har udarbejdet  

 udviklingsstrategier og/eller taget særlige initiativer til forbedring af  

 kvinders situation.
Selv om en erklæret positiv kvindepolitik ikke har  

 udmøntet sig i konkrete tiltag, er det et vigtigt udgangspunkt for et  

 bistandssamarbejde.
Fattigdomsorienteringen i dansk bistand er fastholdt som kriterie for  

 landevalg.
Dette er også et kvindehensyn, da kvinder generelt er  

 ressourcefattige og tilhører de fattigste grupper af befolkningen.
Selv om  

 kvinder globalt udfører over halvdelen af det samlede antal arbejdstimer,  

 modtager de kun 1/10 af verdens samlede indkomst og ejer kun 1/100 af verdens  

 samlede ejendom.
For kvinder i de fattigste lande er forskellen endnu større,  

 og kvinders ejendomsforhold er langt mere usikre end mænds, fordi de  

 retsmæssigt er ringere stillet.
 Derfor bør BNI ikke i sig selv bruges som kriterie for landevalg, men bør  

 suppleres med forhold som adgang til og fordeling af ressourcer og udbygning  

 af infrastruktur som vigtige parametre for fattigdom, blandt andet udfra et  

 kvindehensyn.
Ved landevalgene er der taget hensyn til dansk erhvervsliv og dermed dansk  

 beskæftigelse.
Men en overdragelse af en del af bistandssamarbejdet til  

 erhvervslivet med henblik på en kommercielt finansieret eksport, rejser en  

 række spørgsmål til erhvervslivet:
Hvilke retningslinier har erhvervslivet opstillet for at sikre  

 kvindeaspekterne i denne form for bistandssamarbejde? Har det været overvejet, hvordan en dansk eksport kan opfylde  

 fattigdomskriteriet og hensynet til kvindeaspekterne heri? Hvordan vil  

 erhvervslivet undgå at blive konkurrent til en lokal produktion? Vil erhvervslivet være i stand til at indrette en dansk produktion til  

 samarbejdslandenes behov, f.eks. til en tilpasset teknologi og lokale  

 produktionsforhold? Erhvervslivets udviklingssamarbejde bør sigte direkte mod en forbedring af  

 den økonomiske og sociale situation for den fattigere del af befolkningen,  

 herunder at sikre lokal beskæftigelse.
Kvindernes U-landsudvalg kan tilslutte sig en afgrænsning af modtagerlande  

 udfra et hensyn til opbygning af et mere solidt landekendskab for at kunne gå  

 ind i bistandssamarbejdet på en mere effektiv og kvalitativ måde.
Med vægt på  

 kvindeaspekterne er det nødvendigt at opbygge en større og mere nuanceret  

 viden om forhold som bestemmer kvinders deltagelse i de enkelte lande, f.eks.  

 om - kønsarbejdsdelingen og dens økonomiske, sociale og kulturelle  

 betydninger, - kønsdimensionen i adgang til de produktive ressourcer, f.eks. adgang til  

 jord og lønarbejde, - kvinders rettigheder (juridiske og de facto), - organisationsstrukturer, og - autoritære strukturer, f.eks. hvem der reelt tager beslutninger, og hvem  

 der er meningsdannere.
I første omgang vil det være et spørgsmål om at undersøge hvad der findes  

 af viden, og hvilken viden der konkret er brug for.
Men da  

 fattigdomsorienteret og kvindeorienteret udvikling er langsigtede processer,  

 vil der samtidigt være brug for en konstant revurdering af erfaringer og  

 viden for at sikre et kvalitativt og effektivt bistandssamarbejde.
Der er - med udgivelsen af Danidas handlingsplan for udviklingsbistand til  

 kvinder - udarbejdet retningslinier for, hvordan kvindeaspekterne kan  

 inddrages i bistandssamarbejdet.
Men der må også lægges vægt på at disse  

 retningslinier bliver indarbejdet i alle led i bistandssamarbejdet samt i  

 øvrige handlingsplaner.
Med en landeafgrænsning vil der nødvendigvis være et fravalg af lande og  

 områder, hvor det ville være relevant at fortsætte et bistandssamarbejde -  

 især med hensyn til miljø, kvinder og menneskerettigheder.
Samtidigt med at  

 Danida således koncentrerer bistandsindsatsen på færre lande, vil der være  

 brug for at styrke samarbejdet med de private organisationer.
Ligeledes bør der samarbejdes med andre officielle bistandsorganisationer  

 om en fordeling af samarbejdslande for at undgå en større koncentration af  

 bistandsorganisationer i samme land.
Endelig bør det medtages, at det ikke  

 kun er Danmark der skal foretage et landevalg.
Modtagerlandene skal også  

 vælge Danmark og dermed dansk bistandspolitik.
Derfor må der lægges vægt på  

 en dialog med samarbejdslandet om principperne for og konsekvenserne af et  

 udviklingssamarbejde med Danmark.
DET DANSKE CENTER FOR MENNESKERETTIGHEDER Udenrigsudvalgets høring tirsdag den 21. februar 1989 om fremtidigt valg  

 af samarbejdslande inden for Danmarks bilaterale udviklingsbistand indlæg på vegne af Det Danske Center for Menneskerettigheder Indhold: 1.  

 Det bilaterale landevalg; 2. Forslag til kursjusteringer; 3.  

 Retten til at være menneske; 4. Nogle antagelser om ulandsbistand og  

 menneskerettigheder, 4.1. Menneskeretsbeskyttelsen og dansk  

 udviklingsbistand har fælles mål, 4.2. Værdigrundlaget for dansk  

 udviklingsbistand, 4.3. De nordiske lande har særlige forudsætninger,  

4.4. Bistand er en form for aktiv medvirken - hvad vil vi med den?  

4.5. Internationale menneskeretsstandarder som værdigrundlag;  

5. Menneskeretsbeskyttelsen er en nødvendig forudsætning for en  

 vedvarende udvikling (»sustainable development«); 6.  

 Kriterier for landevalg - konkret vurdering, 6.1. Vurdering af  

 udviklingen i menneskeretsbeskyttelsen, 6.2. Er regeringen en reel  

 samarbejdspartner? 6.3. Tag regeringen på ordet, 6.4. Skal det  

 være statslig og/eller privat bistand - hvad har størst effekt hvor?  

6.5. Kan man skære et land over een kam? 7. Konsekvenser for  

 dansk bilateral bistand, 7.1. Vi må danne os et indtryk af det enkelte  

 land, 7.2. Omprioritering af bistand som signal, 7.3.  

 Igangsættelse af sociale processer, 7.4. Hvordan måles effektivitet og  

 effekt? 7.5. Hvornår bliver man som donor medskyldig i  

 menneskeretskrænkelser? 8. Konsekvenser for bistandsplanlægning og  

 projektgennemførelse, 8.1. Handlingsplaner for menneskeretshensynet,  

8.2. Løbende oversigt over og dokumentation af udviklingen på  

 menneskeretsområdet, 8.3. Tilvejebringelse af ekspertise på  

 menneskeretsområdet, 8.4. Menneskerettigheder som enkeltstående og  

 tværgående hensyn i evaluering og projektplanlægning, 8.5.  

 Nødvendigheden af integration og koordination; 9. Vi befinder os i en  

 eksperimenteringsfase, 9.1. Forslaget om en særlig menneskeretsfond og  

 et rådgivende udvalg.
DET DANSKE CENTER FOR MENNESKERETTIGHEDER Udenrigsudvalgets høring tirsdag den 21. februar 1989 om fremtidigt valg  

 af samarbejdslande inden for Danmarks bilaterale udviklingsbistand af Lars Adam Rehof - indlæg på vegne af Det Danske Center for Menneskerettigheder 1. Det bilaterale landevalg Centret er blevet bedt om navnlig at berøre landevalg, dvs. statens  

 (Danidas) bilaterale landevalg.
Dermed omfatter emnet ikke de private  

 bistandsorganisationers landevalg og ej heller strategien i det multilaterale  

 samarbejde.
Der vil dog i det følgende også blive knyttet nogle få  

 bemærkninger til disse andre aspekter.
Centret har ikke set det som sin opgave i denne sammenhæng at fremkomme  

 med anbefalinger af konkrete lande som mulige samarbejdspartnere.
Derimod  

 forsøges opstillet nogle kriterier og vejledende synspunkter, som kan have  

 betydning for Folketingets diskussion af landevalgsproblematikken.
2. Forslag til kursjusteringer Siden debatten om udviklingsbistand og menneskerettigheder begyndte i  

 Danmark i sommeren 1987 og videreførtes under den bistandspolitiske debat i  

 november 1988, er der fremkommet en række ideer og forslag fra forskellig  

 side.
Centret har på Folketingets foranledning beskæftiget sig indgående med  

 problemstillingen.
Der er ikke fra nogen side stillet forslag om, at dansk  

 u-landsbistand og politik bør ændres fundamentalt.
Der er derimod tale om  

 nogle forslag til kursjusteringer og eventuelt nogle nye tankemodeller.
Når man kaster et blik på udviklingsbistanden ud fra en  

 menneskeretssynsvinkel, må man konstatere, at den bistand, vi har ydet, og de  

 bistandsformer, vi kender, i et ikke ringe omfang har haft gavnlige  

 virkninger for beskyttelsen af de menneskeretsstandarder, der kan  

 sammenfattes under betegelsen økonomiske og sociale rettigheder.
Der har  

 navnlig været tale om støtte til projekter, som bidrager til en realisering  

 af retten til mad, husly, uddannelse og lægehjælp.
Man har dog stort set  

 aldrig støttet disse projekter ud fra eller som led i en overordnet  

 menneskeretsstrategi for det enkelte samarbejdsland.
En række økonomiske og sociale rettigheder har i det samlede billede haft  

 en mindre fremtrædende plads.
Her kan navnlig tænkes på projekter, som  

 støtter organisering af arbejdstagere (organisationsretten) på trods af, at  

 den ofte anses for at være en af de i praksis vigtigste øknomiske og sociale  

 rettigheder.
3. Retten til at være mennske - hvad er det? Hvis man vælger at kategorisere bistanden ud fra en menneskretssynsvinkel,  

 så kan man eventuelt opdele den i tre forskellige typer.
På engelsk har man  

 undertiden talt om - »subsistence rights«, som man kunne kalde  

leveminimums-rettigheder, - »integrity rights«, det vil sige beskyttelse af den personlige  

 fysiske og psykiske integritet, altså integritetsrettigheder (beskyttelse mod  

 fysisk overlast m.v.), og så det man kunne kalde - »participatory rights«, som er retten til at optræde som en  

 aktiv samfundsborger, at deltage i samfundet og at give sin mening til  

 kende som enkeltperson, som vælger og som medlem af en gruppe, forening eller  

 parti.
 Man kan formentlig konstatere, at dansk bilateral bistand har gjort - og  

 fortsat bør gøre - meget for den første type rettigheder,  

 leveminimumsrettighederne, og mindre for de sidste to typer rettigheder.
Der breder sig i disse år en erkendelse af, at bistandsindsatsen  

 formentlig vil blive mere effektiv, hvis man samtidig iværksætter  

 aktiviteter, der har gavnlige virkninger for alle tre typer rettigheder.  

 Summen af denne indsats vil være større end elementerne.
Der resterer derfor  

 en stor opgave i at kombinere varetagelsen af disse rettigheder i en samlet  

 strategi for vores samarbejdslande, jf. nedenfor under afsnit 5. og 8.5.
4. Nogle antagelser om ulandsbistand og menneskerettigheder Dansk udviklingsbistand synes i praksis at have været præget af nogle  

antagelser om sammenhængen mellem forskellige menneskeretlige  

 standarder, som, hvis de fortsat spiller en rolle, bør revideres.
Man kan  

 nævne følgende indhold:
I.
Den første antagelse: »hvis vi søger at støtte økonomiske  

 og sociale rettigheder, vil dette automatisk føre til en bedre beskyttelse af  

 civile og politiske rettigheder«.
Dette er formentlig ikke tilfældet.
Hvis man ser på Sydkorea eller  

 Østeuropa, vil man se klare eksempler på, at der ikke er en sådan umiddelbar  

 sammenhæng.
 Rettighederne påvirker og styrker derimod hinanden gensidigt.
Undertiden kan man få en svag fornemmelse af, at der ligger en ubehagelig  

 undertone i opfattelsen af, at varetagelsen af civile og politiske  

 rettigheder kan »vente til senere«.
Denne opfattelse synes at  

 indebære, at civile og politiske rettigheder er et overskudsfænomen, som  

 f.eks. borgerne i Afrika endnu »ikke har brug for«.
Der må tages  

 afstand fra en sådan holdning.
 Man må med andre ord støtte alle typer rettigheder samtidig.
II.
Den anden antagelse: »civile og politiske rettigheder  

 koster ikke noget.
De kommer af sig selv og kræver ingen investeringer«.
Denne opfattelse svarer ikke til virkeligheden.
Opfyldelse af civile og  

 politiske rettigheder er ikke blot et spørgsmål om at bede staten om at  

 ophøre med at iværksætte krænkelser af retten til livet, retten til  

 forsamlings- og ytringsfrihed, ophøre med brug af tortur m.v.
Det er også et  

 spørgsmål om ressourcer og uddannelse.
Som eksempel kan nævnes, at ordentlige  

 advokater, som kan virke frit og som folk har råd til, kræver uddannelse og  

 ressourcer, en god og human politistyrke koster penge, et retfærdigt  

 retsapparat kræver uddannelse af dommere og en ordentlig lovgivning.
 Man må med andre ord se i øjnene, at et velfungerende og retfærdigt  

 retsapparat er en langsigtet investering, som i ressourcemæssigt omfang kan  

 sammenlignes med omkostningerne ved at etablere et sundhedsvæsen.
III.
Den tredje antagelse: »retlige institutioner spiller  

 ingen væsentlig rolle for håndhævelsen og gennemførelsen af  

 menneskeretsstandarder«.
Denne holdning støder man af og til på.
Den er  

 bemærkelsesværdig, fordi vi jo selv lægger ganske megen vægt på vore egne  

 domstole, vore egne ombudsmænd.
Hvorfor skulle det forholde sig væsentligt  

 anderledes andre steder? IV.
Den fjerde antagelse: »interesse for og støtte til  

 realisering af civile og politiske rettigheder er en større indblanding end  

 støtte til projekter af økonomisk karakter«.
Antagelsen indebærer formentlig ikke, at økonomisk bistand ikke er  

 en kraftig påvirkning af et fattigt udviklingsland - for det er det  

 naturligvis.
Ofte vil påvirkningen være mere gennemgribende end ved andre  

 former for bistand.
Det, antagelsen med en vis ret kan siges at påpege, er, at regeringerne i  

 nogle af vores samarbejdslande ikke har noget imod, at der spredt i enklaver  

 leveres en skole eller en fabrik, fordi det betyder ingenting for den  

 overordnede magtfordeling i landet.
Hvis vi derimod begynder at interessere  

 os for jordreformer og bekæmpelse af diskrimination af fattige i et land,  

 hvor regeringen reelt opretholder en feudal tilstand, vil man kunne opleve en  

 reaktion i nogle tilfælde.
Betyder det, at vi fortsat kun skal blive ved med det første (en fabrik  

 her og der, en skole her og der), eller betyder det tværtimod at vi også skal  

 sætte mere ind på det sidste? Skal det afholde os fra at begynde en dialog om  

 de vanskelige emner? Hvad hænger bedst sammen med vores overordnede  

 målsætninger? 4.1. Menneskeretsbeskyttelsen og dansk udviklingsbistand har fælles mål Det kan konstateres, at menneskerettigheder og dansk udviklingsbistand i  

 vidt omfang har samme erklærede mål.
Begge kan siges at støtte en  

fattigdomsmålsætning.
Begge kan siges at have til formål at sikre, at  

 borgerne får medindflydelse på udviklingen i eget land gennem ret til  

 medvirken i de politiske processer i landet.
 Begge kan siges at have til formål af aktivere lokalbefolkningen  

 som samarbejdspartnere, og begge kan siges at have til formål at hindre  

 diskrimination på grundlag af køn, race, hudfarve m.v. og hjælpe  

 økonomisk, politisk og kulturelt diskriminerede grupper.
4.2. Værdigrundlaget for dansk udviklingsbistand Indtil for nogle år siden herskede der en opfattelse af, at u-landsbistand - ikke måtte være en form for indblanding eller aktiv medvirken, - kunne være neutral.
 Man har ment at kunne levere projekter uden at beskæftige sig med den  

 holdning, som - hvad enten man vil eller ej - ligger bag enhver aktivitet.  

 Først opfattede man bistanden som et samarbejdsforhold af teknisk karakter,  

 dernæst som en hjælp til at pågældende stater selv kunne finde ud af, hvad de  

 ville.
 Det forekommer i dag de fleste utilstrækkeligt, fordi man så bort fra, at  

 hvis bistanden skal virke, skal den også påvirke politiske processer, og  

 fordi man glemte, at (ikke-folkevalgte) regeringer ikke altid har samme  

 interesser som deres befolkningsflertal.
Der er derfor behov for, at vi gør vore hensigter gennemsigtige og  

 lægger dem frem til en åben debat.
Således at vi ved, hvad vi gør og kan  

 berettige det, og således at vore samarbejdslande kan gå i en åben dialog  

 med os om vort eget værdigrundlag og vi med dem.
Vi tvinges da til at tage stilling til vores eget værdigrundlag,  

 fordi det er det, der i sidste instans bestemmer, hvad vi gør.
Vores  

 værdigrundlag og målsætninger, som vi ikke altid selv kan opfylde i fuldt  

 omfang, er vel bl.a.
- demokrati som styreform og i øvrigt - en høj prioritering af menneskerettighederne, således som de er  

 udformet og vedtaget af staterne.
 Skal vi være kede af disse målsætninger? De er i høj grad årsagen til, at  

 de nordiske lande spiller en større politisk rolle internationalt, end deres  

 størrelse måske »berettiger« til.
Taget på ordet indebærer disse målsætninger, at det ultimative mål  

 i u-landsbistanden for bl.a. bekæmpelse af - diskrimination af kvinder er: formel og reel ligestilling af  

 kønnene og overholdelse af internationale menneskeretsstandarder, - diskrimination af fattige er: omfordeling af de samfundsmæssige  

 ressourcer, - diskrimination af arbejdstagere er: ret til organistionsfrihed og  

 overholdelse af etablerede ILO-standarder.
På meget langt sigt er målet for dansk bistandspolitik vel at støtte en  

demokratiseringsproces, som vil muliggøre en pluralistisk  

 beslutningsproces, hvor forskellige synspunkter kan komme til orde.
Der  

 er ikke nødvendigvis tale om demokrati i den nordiske form.
Men det må være  

 en styreform, som er karakteriseret ved i hvert fald følgende  

minimumskrav:
- at borgerne har mulighed for at komme til orde og frit give deres mening  

 til kende, - at der ikke fra regeringens side ses passivt på diskrimination af  

 borgere på grundlag af køn, race, hudfarve, religiøs og politisk  

 overbevisning m.v., - at der eksisterer en beskyttelse af minoriteter, og - at regeringen med jævne mellemrum skal sikre, at den er i  

 overensstemmelse med flertallet af befolkningen ved afholdelse af frie, lige  

 og hemmelige valg.
 Disse betingelser er næppe tilstrækkelige, men de er nødvendige  

 forudsætninger for en pluralistisk-demokratisk beslutningsproces på grundlag  

 af gældende menneskeretsstandarder.
4.3. De nordiske lande har særlige forudsætninger Dertil kommer, at vi er en nation, som nyder en udbredt troværdighed,  

 fordi vi - er et lille land, (der ikke truer nogen), - er et land uden en alt for belastende kolonial fortid, og fordi vi - i vidt omfang selv søger at realisere de idealer, som vi gerne vil have  

 andre til at stræbe mod.
Vi har derfor nogle særlige muligheder netop når det gælder  

 menneskerettigheder og udviklingsbistand.
Vi bør bruge disse muligheder.
4.4. Bistand er en form for aktiv medvirken - hvad vil vi med den? I dag erkender mange, at enhver bistandsindsats er en aktiv medvirken i et  

 givet lands socio-økonomiske processer, hvad enten der er tale om  

 incitamenter til fremme af bestemte produktioner, fremme af bestemte  

 beslutningsprocesser eller kulturelle udtryksformer og særpræg.
Den er  

 imidlertid legitim, fordi - den søger et samarbejde med regeringen i de pågældende lande til gavn  

 for de underprivilegerede i pågældende land og/eller fordi - vi varetager beskyttelse af underprivilegerede grupper og  

 enkeltpersoner, som udsættes for overgreb.
Varetagelse af internationale  

 menneskeretsstandarder er legitim, selv om det undertiden må ske på tværs af  

 regeringer, som fører en overlagt menneskeretskrænkende politik.
4.5. Internationale menneskeretsstandarder som værdigrundlag Det brugbare ved menneskerettighederne er, at de er det eneste  

 internationale bud på en nogenlunde objektiveret standard, som er fælles for  

 landene, det være sig såvel donor- som modtagerlande.
Der er fortsat en lang række uløste problemer i fortolkningen af  

 menneskerettighederne, især de økonomiske og sociale rettigheder, og i et  

 vist (men mindre) omfang de civile og politiske rettigheder.
Vi har heller  

 ikke løst alle disse problemer i vore egne lande.
Det er imidlertid det  

 eneste fælles fundament, vi har.
Der findes ikke andre standarder, heller  

 ikke økonomiske standarder eller indikatorer, som på samme måde nyder  

 tilsvarende global grad af accept.
 Det er altså en international referenceramme, vi har til rådighed.  

 Den byder sig til som et naturligt grundlag - også for udviklingsbistanden.
 Menneskerettighederne er udtryk for et ønske om, at samarbejdsforholdet  

 bygger på ligeværdighed og jævnbyrdighed.
Menneskerettighederne kan også have en betydning for den folkelige  

 opbakning f.eks. i Danmark.
Man kan være af den opfattelse, at det er af  

 stor betydning, at den danske befolkning føler og oplever, at vores  

 u-landsbistand bruges til også at afhjælpe menneskeretskrænkelser.
5. Menneskeretsbeskyttelsen er en nødvendig forudsætning for en vedvarende  

 udvikling (»sustainable development«) Bistandspolitikken selv, dens egne effektivitetsmålsætninger, opstiller  

 som det officielle mål for dansk udviklingsbistand, - at den skal befordre det, der i den internationale bistandsterminologi  

 kaldes »sustainable development«, selvopretholdende eller  

 vedvarende udviklingsprocesser.
Man kan spørge, hvordan sikrer man sådanne  

 vedvarende udviklingsprocesser? Det synes efterhånden klart, at det får man ikke, medmindre der samtidig  

 satses på en lang række forskellige menneskerettigheder.
Dels skal man søge  

 at uddanne folk, sørge for at de ikke dør af sult osv., men også sørge for,  

 at de får lov til at organisere sig, sørge for at de kan give deres mening  

 til kende, sørge for at de i givet fald kan leve i samfund, hvor regeringen  

 er i overensstemmelse med et flertal af befolkningen og ikke krænker  

 mindretal.
Alt sammen med det formål at gøre det muligt for borgerne at  

 hjælpe sig selv.
Der gør sig en grundlæggende sammenhæng gældende her: man kan ikke satse  

 på den ene type rettigheder uden også at hjælpe den anden type rettigheder.  

 Den danske andelsbevægelse er i og for sig et meget godt eksempel på det.  

 Måske også hele fagbevægelsens udvikling i Danmark i forrige årundrede.
Hvis  

 man ikke også kan give sin mening til kende og ikke også kan slutte sig  

 sammen, så er det ikke tilstrækkeligt at have noget at spise og eventuelt  

 blive uddannet.
Og vice versa.
6. Kriterier for landevalg - konkret vurdering I det følgende skitseres nogle kriterier for landevalg opstillet ud fra en  

 menneskeretssynsvinkel.
En række af disse kriterier må afvejes imod hinanden,  

 og afvejningen må i vidt omfang bero på en konkret vurdering af situationen i  

 det enkelte land.
Det betyder, at nogle af disse kriterier kan føre til valg af eet land, og  

 andre kriterier kan føre til valg af et andet land.
Der er ikke tale om, at  

 disse kriterier giver en fuldt færdig opskrift på, hvilket land vi skal  

 vælge.
6.1. Vurdering af udviklingen i menneskeretsbeskyttelsen Som et første udgangspunkt kan man spørge: skal vi vælge lande, som søger  

 at realisere de gældende menneskeretsstandarder? Man kunne med rette sige, at hvis vi har samarbejdspartnere, som faktisk i  

 god tro søger at opfylde de standarder, de selv har skrevet under på, da bør  

 vi støtte dem yderligere og også i fremtiden vælge dem som vore  

 samarbejdslande.
Man kan også tage det stik modsatte udgangspunkt og sige: er der alvorlige  

 og systematisk forekommende menneskeretsproblemer i landet, da må det være  

 sådan, at vi ikke skal udelukke at give bistand til landet.
Man kunne måske  

 sige, at hvor nøden er størst, altså der hvor man finder de værste  

 menneskeretskrænkelser, der hvor vi finder de mest undertrykkende regeringer,  

 der er behovet for støtte størst.
Det kunne med andre ord bruges som  

 kriterium for at vælge de lande som samarbejdslande, hvor  

 menneskeretskrænkelserne er systematiske og officielt støttede.
Der er menneskeretsproblemer i de fleste af de lande, vi arbejder sammen  

 med, og det er vanskeligt at finde nogle u-lande, hvor der ikke er  

 menneskeretsproblemer i et eller andet omfang - ellers var de jo næppe  

 udviklingslande.
Mange regeringer er, hvad man kunne betegne som  

 »lunkne« i menneskeretsmæssig henseende.
De fører måske ikke en  

 bevidst menneskeretskrænkende politik, men tolererer i et eller andet omfang  

 krænkelser af forskellig karakter og gør måske ikke en særlig stor indsats  

 for at afhjælpe diskrimination.
Selv i Danmark er der som bekendt menneskeretsproblemer.
Så vi står ikke  

 med nogen klart udskilt gruppe.
Vi står nok med en gruppe lande, som er  

 præget af meget alvorlige menneskeretsproblemer, og så en anden større  

 gruppe: den »lunkne« gruppe.
Og muligvis for det tredje med en  

 lille gruppe, hvor menneskeretsbeskyttelsen er i en god udvikling.
Den praktiske konsekvens er formentlig, at vi skal vælge samarbejdslande  

 fra alle tre grupper.
Det betyder imidlertid ikke, at vi skal anlægge den  

 samme menneskeretsstrategi i alle disse lande, snarere tværtimod, jf.  

 nedenfor under afsnit 6.5., 7.1 og 8.5.
6.2. Er regeringen en reel samarbejdspartner? Et andet kriterium, der kan opstilles, er: ønsker regeringen i pågældende  

 samarbejdsland at gøre noget ved problemerne? Ønsker regeringen f.eks. at  

 opstille en handlingsplan for, hvad den vil gøre ved menneskeretsproblemerne  

 i det pågældende land, både de økonomiske, sociale, civile og politiske  

 rettigheder.
Har man f.eks. anmodet FN om bistand til at opstille den slags  

 planer? Det burde måske være et positivt kriterium for vort valg af  

 samarbejdslande.
Man kan også spørge, om regeringen er aktivt ansvarlig for de  

 menneskeretsproblemer, der er tilstede.
Er det sådan, som det f.eks. har  

 været tilfældet i Sudan eller Ethiopien, at regeringen fører en bevidst  

 udsultningspolitik i dele af landet, og derved gør sig skyldig i folkedrab,  

 eller er det sådan, at regeringen i virkeligheden ikke kan siges at bære  

 ansvaret for de menneskeretskrænkelser, der finder sted i landet? Er det  

 sådan, at udefra kommende kræfter skaber menneskeretsproblemerne i landet?  

 Det er vel også et relevant kriterium at inddrage.
Man kan spørge om menneskerettighedsgrupper kan fungere frit i landet.
Er  

 det sådan, at man frit kan organisere sig? Frit fremsætte sin mening og frit  

 varetage beskyttelsen af menneskerettighederne i landet, både for så vidt  

 angår nationale og udefrakommende NGO'er? Man kan inddrage som kriterium, om staten har undertegnet eller tager  

 skridt til at undertegne de væsentligste aftaler om menneskerettigheder.  

 Endelig kunne man spørge, om Danmark har særlige forudsætninger for at hjælpe  

 med de menneskeretsproblemer, der er konstateret i det pågældende land.
Har  

 vi en særlig ekspertise på området? 6.3. Tag regeringen på ordet Mange af de u-lande, vi arbejder sammen med, har forfatninger, som på  

 papiret garanterer deres borgere respekt for centrale menneskeretsstandarder.  

 Det skorter imidlertid ofte på den praktiske efterlevelse.
Man kunne derfor som kriterium pege på følgende: Er regeringen villig til  

 at acceptere, at vi støtter programmer, der søger at realisere borgernes  

 forfatningsmæssige rettigheder i henhold til landets egen selvvalgte  

 forfatning eller ej? 6.4. Skal det være statslig og/eller privat bistand - hvad har størst  

 effekt hvor? Man vil nok komme til at konstatere, at i nogle lande vil det navnlig være  

 Danida, der ville kunne opnå resultater.
Det er især de lande, hvor  

 regeringerne erkender, at der er menneskeretsproblemer, og ønsker at gøre  

 noget ved dem.
Der ville det være naturligt, at Danida går ind.
Dernæst er der en række lande, hvor regeringen ikke på nogen måde vil  

 anerkende, der er menneskeretsproblemer, hvor Danida derfor vil have sværere  

 ved at arbejde.
Man kunne derfor sige, at her kunne NGO'erne yde en særlig  

 indsats, fordi de ikke har de samme problemer som Danida.
6.5. Kan man skære et land over een kam? Man skal - som en vanskeliggørende faktor - gøre sig klart, at landene er  

 meget forskellige.
Det er forskellige menneskeretsproblemer, der gør sig  

 gældende i de forskellige lande, selv om de skal bedømmes på grundlag af  

 samme standarder.
Der er også forskellige muligheder for at gøre noget  

 ved menneskerettighedsproblemerne i de forskellige lande.
 Det kræver en individuel vurdering af hvert enkelt land for at finde ud  

 af, hvilke menneskerettigheder vi kan gøre noget for i dette land, og hvilke  

 menneskerettigheder der er særligt truede i det enkelte land.
Det kan også tænkes, at menneskeretstilstanden generelt set er udmærket,  

 men bestemte etniske grupper forfølges.
Det bliver formentlig et  

 stigende problem.
I Europa kender vi jo mindretalsproblemer.
Vi vil uden  

 tvivl komme til at kende til endnu flere i fremtiden i forbindelse med  

 CSCE-processen i Europa.
Det kan således tænkes, at man må gå ind og hjælpe selektivt og støtte  

 bestemte etniske grupper.
Man kan endvidere også tænke sig, at der  

 iværksættes særlige menneskeretsprogrammer for en geografisk region -  

 altså en samling af lande, hvor de samme typer af menneskeretsproblemer gør  

 sig gældende.
F.eks. i de ofte forekommende situationer, hvor en etnisk  

 minoritet eller i øvrigt forfulgt gruppe er spredt over to eller flere  

 tilgrænsende lande.
7. Konsekvenser for dansk bilateral bistand I det følgende beskrives nogle mulige konsekvenser af de ovennævnte  

 kriterier.
Den første konsekvens er formentlig en koncentration på færre  

 lande end vi i dag giver bistand, eller ihvertfald en koncentration på  

 færre lande end der er lagt op til i den maksimale model i Danidas  

 handlingsplan (op til 24 lande). Det er ud fra den elementære betragtning, at  

 hvis man skal gøre noget ved menneskerettighederne, så skal man gøre det på  

 mange niveauer.
Det kræver god planlægning, herunder en langsigtet strategi  

 og stabil tilførsel af ressourcer, jf. nedenfor under afsnit 8.1. og 8.5.
Man skal støtte mange forskellige typer menneskerettigheder på een gang.  

 Man skal støtte realisering af de økonomiske-sociale rettigheder, samt de  

 civile og politiske rettigheder, og det kræver ganske enkelt ressourcer.
Vi  

 har næppe personelle og andre ressourcer til at hjælpe så mange lande, som  

 der er lagt op til i den maksimale model.
Det tager tid at opbygge en viden  

 på området, jf. nedenfor under afsnit 8.3 og 9.
 Hvis den pågældende modtagerregering ikke anerkender, at der er alvorlige  

 menneskeretsproblemer, og vi er af den opfattelse, at det er der, vil en  

anden konsekvens kunne være, at opprioritere NGO-bistanden til  

 det pågældende land og nedprioritere den officielle del af bistanden.
7.1. Vi må danne os et indtryk af de enkelte lande gennem fælles  

 opstilling af målsætninger for det enkelte land - en dynamisk synsvinkel Man må også prøve at gøre sig klart om den overordnede udvikling i det  

 land, man ønsker at støtte, går i den rigtige retning.
Det er ikke  

 noget vi hidtil har gjort meget ud af.
Vi har sjældent haft nogen klar  

 opfattelse af, i hvilken retning de lande, vi støtter, bør gå.
Derfor har vi  

 tilsvarende dårlige muligheder for at bedømme om udviklingen er god eller  

 dårlig, så snart vi bevæger os væk fra en evaluering af det enkelte isolerede  

 projekt.
Vi bør med andre ord danne os et billede af det enkelte land, og så  

 må vi omprioritere, hvis vi ikke mener, at udviklingen går i den rigtige  

 retning.
Det kræver betydelige ressourcer at skabe grundlaget for en overordnet  

 målsætning for vore samarbejdslande.
Og det kræver en vanskelig men nødvendig  

 dialog med regeringerne i samarbejdslandene og med uofficielle grupperinger i  

 disse lande.
 Det synes indlysende rigtigt at indlede et samarbejde med de øvrige  

 nordiske lande samt muligvis Holland og Canada om løbende tilvejebringelse af  

 det nødvendige dokumentationsgrundlag, jf. nedenfor under afsnit 8.2.
7.2. Omprioritering af bistand som signal Det mindst produktive man kan gøre i de lande, der er præget af  

 menneskeretsproblemer, er ikke at reagere.
Der er her ikke tale om at trække  

 sig ud, men derimod om at reagere med den bistand, man giver i landet.
 Da verdensmesterskaberne i fodbold for nogle år siden foregik i en  

 sydamerikansk diktaturstat, var noget af det mest deprimerende for de  

 mennesker, der blev torteret uden for stadion, at omverdenen overhovedet ikke  

 reagerede - 500 millioner blev uanfægtet ved med at sidde og se fodbold.
Det gælder altså om at sende et signal til den regering, i hvis land man  

 er, om at man ikke synes om den overordende udvikling.
Signalet kan bedst  

 sendes ved at ændre prioriteringen i og kanaliseringen af den bistand, man  

 giver til landet.
7.3. Igangsættelse af sociale processer Den bistand, der bl.a. vil være interessant ud fra en  

 menneskeretssynsvinkel er - med et engelsk udtryk - såkaldt  

»institution building« (som måske kan oversættes med  

 »bistand til samfundsorganisering«). Det vil sige, at der er tale  

 om igangsættelse og styrkelse af sociale processer, som ikke nødvendigvis  

 giver sig udtryk i tilvejebringelse af bygninger og produktion af varer.
 Det betyder imidlertid ikke, at denne form for bistand er mindre væsentlig  

 eller mindre langsigtet.
7.4. Hvordan måles effektivitet og effekt? En sådan »institution building« lader sig ikke måle med de samme  

 kriterier eller med de samme produktivitetskategorier, som kan opstilles for  

 andre typer bistand.
Man må også se i øjnene, at tidshorisonten for denne  

 type bistand kan være særdeles lang, når man ser bort fra hjælp til  

 enkeltpersoner, f.eks. behandling af torturofre.
 Det kan også komme på tale at fravige f.eks. en pr. capitaindkomstgrænse i  

 visse situationer, hvor der er meget alvorlige menneskeretsproblemer, og hvor  

 der er en god udsigt til, at hjælp vil være af en afgørende betydning.
Her kan man navnlig tænke på støtte til nyetablerede demokratier,  

 eller det man i engelsk terminologi kalder »budding democracies«.  

 Man kan tænke på hjælp til styrkelse af demokratiske kræfter i  

 diktaturstater.
Her kan især Latinamerika komme på tale.
7.5. Hvornår bliver man som donor medskyldig i menneskeretskrænkelser? Spørgsmålet om, hvorvidt man skal trække sig ud af et  

 samarbejdsland som følge af udviklingen i menneskeretssituationen, optræder  

 af og til i den offentlige debat.
Generelt er det ikke interessant at  

 diskutere, om man skal trække sig ud, idet det kun vil være i  

 undtagelsessituationer, det kommer på tale.
Der kan dog peges på i alt fald  

 to situationer, hvor man kan komme til at overveje det.
 Nemlig den situation, hvor bistanden ikke når frem til de målgrupper, man  

 har valgt at støtte, og regeringen bevidst og systematisk hindrer bistanden i  

 at nå frem.
Og den situation, hvor Danmark kan blive anset for at være medansvarlig  

 eller medskyldig i den dårlige udvikling i menneskeretstilstanden i landet.  

 Der går formentlig en grænse, hvor vi om ikke andet af hensyn til omverdenen  

 og os selv må trække os ud.
Og det undertiden uanset om vi selv måtte mene,  

 at vi kunne gøre noget fornuftigt ved at forblive.
Der vil altid være andre  

 lande, der har behov for bistand.
Andre situationer kan tænkes.
I de fleste situationer vil det som ovenfor  

 nævnt nok imidlertid være mere virkningsfuldt at omlægge bistanden i de  

 pågældende lande.
8. Konsekvenser for bistandsplanlægning og projektgennemførelse Der kan peges på en række mulige konsekvenser for bistandsplanlægningen,  

 som Folketinget kunne inddrage i sine overvejelser.
8.1. Handlingsplaner for menneskeretshensynet Vi mangler en generel handlingsplan for styrkelse af  

 menneskerettighederne i den danske bistandsindsats.
Vi mangler  

 handlingsplaner for styrkelse af menneskerettighederne i hver enkelt  

 af vore samarbejdslande.
 Danida kunne i den forbindelse søge at udvikle et katalog over positive  

 incitamenter (projektforslag), som vore samarbejdslande kunne modtage  

 støtte til, hvis de ønsker at benytte de fremsatte projektforslag.
8.2. Løbende oversigt over og dokumentation af udviklingen på  

 menneskeretsområdet Danida kunne opstille modeller for en løbende evaluering af  

 menneskeretssituationen over tid.
Der tænkes her på den dynamiske  

 opfattelse af menneskerettighederne.
Der tænkes derimod ikke på en  

 opstilling af en eller anden skala, hvor det ene land er klassificeret som  

 dårligere end det andet.
En sådan skala er i virkeligheden ligegyldig, når  

 det drejer sig om den praktiske gennemførelse af bistanden.
Det drejer sig  

 derimod om et forsøg på at danne sig et indtryk af nogle indikatorer i det  

 enkelte land for udviklingen af menneskeretsbeskyttelsen over tid, jf.  

 ovenfor under afsnit 7.1.
Danida kunne søge at skaffe sig et bedre og mere systematisk  

 informationsgrundlag.
En række af de rapporter, der er udarbejdet i  

 forbindelse med den strategiske planlægning er næppe fuldt tilfredsstillende  

 - nogle indeholder vurderinger, som er præget af manglende viden - og det  

 viser formentlig, at der er et problem med dokumentationen.
8.3. Tilvejebringelse af ekspertise på menneskeretsområdet Der findes ikke i Danida en enhed, som beskæftiger sig systematisk med  

 menneskerettigheder og omsætningen af de gældende standarder til strategier  

 for det praktiske bistandsarbejde.
 Der findes ikke nogen kursusvirksomhed, som uddanner medarbejderne i de  

 gældende menneskeretsstandarder.
En egentlig forankring af beskæftigelsen med menneskerettighederne i  

 Danida synes nødvendig, idet omfanget af de internationale regelsæt og  

 standarder på området nu er så omfattende og i så hastig udvikling, at  

 det nødvendiggør en systematisk indsats.
Hvis Danmark i øvrigt ønsker at  

 præge de kommende års udvikling på området, vil dette i sig selv stille krav  

 om en tilsvarende opprioritering.
 Der bør derfor ske en opprioritering af denne funktion i Danida, og/eller  

 der må på anden vis trækkes på udefrakommende ekspertise.
8.4. Menneskerettigheder som enkeltstående og tværgående hensyn i  

 evaluering og projektplanlægning Der bør i Danida tilvejebringes en systematisk evaluering af  

 relevante projekter på grundlag af menneskeretskriterier.
Der bør udarbejdes  

 check-lists som omfatter typisk forekommende menneskeretsproblemer.
Den  

 placering, som miljø- og kvindehensynet (der til dels er et  

 menneskeretsaspekt, nemlig diskrimination på grundlag af køn) har fået, kan  

 tjene til forbillede i denne sammenhæng.
 Ingen dansk-finansierede projekter bør modvirke menneskeretshensyn.  

 Danskfinansierede projekter bør, hvor det er relevant, fremme  

 menneskeretshensyn.
Det eksempel, som undertiden fremhæves, er Verdensbankens støtte til  

 bygning af en dæmning, som krævede oversvømmelse af et område, hvor der  

 levede en etnisk gruppe.
Den etniske gruppe havde derefter ikke noget  

 naturligt livsgrundlag.
Man havde ikke foretaget nogen evaluering af de  

 skadevirkninger for menneskerettighederne, som projektet indebar.
 Hvis man taler om konsekvenser for Danidas projektplanlægning, kan man  

 pege på, at Danida kunne udarbejde integrerede menneskeretsprojekter især på  

 det civile og politiske område, samt projekter som støtter de dele af  

 økonomiske og sociale rettigheder, der endnu ikke har været inddraget i dansk  

 udviklingsbistand i videre omfang.
8.5. Nødvendigheden af integration og koordination Mange menneskeretsprojekter har størst effekt, hvis de gennemføres som led  

 i et samlet integreret program for det enkelte land.
Man kan som  

 eksempel nævne projekter inden for retssektoren, hvor man søger at hjælpe  

 både på regeringsniveau (bistand til formulering af lovgivning og  

 gennemførelse af internationale forpligtelser), på lokalt embedsmandsniveau,  

 i domstolene, hos advokaterne, ved støtte til oprettelse af  

 menneskeretskommissioner og ombudsmandsinstitutioner, i de lokale  

 retshjælpsgrupper, ved tilførsel af ressourcer til retshjælpsprogrammer, ved  

 undervisning af fattige i deres rettigheder m.v. på een gang.
Et sådant integreret program stiller store krav til koordination på mange  

 niveauer.
Da der ofte vil være tale om et samvirke mellem officiel bistand og  

 NGO-bistand, vil det fordre et udstrakt samarbejde mellem Danida og de  

 private (danske og andre) bistandsorganisationer.
 Også i lande, hvor visse typer menneskeretsbistand som følge af  

 situationen i landet kun kan kanaliseres via private bistandsorganisationer,  

 er der behov for koordination med Danida, således at den statslige bistand  

 ikke modvirker intentionerne bag den private bistand, og således at Danida  

 kan træde hjælpende ind, såfremt medarbejdere i de private organisationer  

 udsættes for overgreb.
 Det forhold, at de nationale NGO'er i vore samarbejdslande kan blive  

 forfulgt i det øjeblik, de får ressourcer, og dermed får en højere profil i  

 det enkelte land, vil også kræve koordination med anden bistand.
De nationale NGO'er skal have tid til at vende sig til øgede  

 ressourcestrømme.
De kan have samme problemer som modtagerregeringerne: de  

 kan selv være korrupte, eller de har ikke mulighed for ar administrere  

 pengene.
Vi må derfor vælge de nationale NGO'er med omhu og give dem tid og  

 støtte til at omstille sig.
De krav, der gælder for aflæggelse af regnskab, må for nogle få  

 menneskeretsprojekters vedkommende i et vist omfang modificeres.
Det vil ikke  

 altid være muligt at følge pengene til den endelige modtager.
Her er vi ovre  

 i de problemer, vi kender fra apartheidbevillingen, ganske enkelt fordi  

 modtageren kan være i personlig fare.
9. Vi befinder os i en eksperimenteringsfase Vi står i øjeblikket i en eksperimeteringsfase, hvor nye stier skal  

 betrædes.
Vi har ringe erfaring på dise områder - især hvad angår de civile,  

 politiske og kulturelle rettigheder.
Der er behov for at igangsætte nogle  

 pilotprojekter, som kan danne grundlag for en mere systematisk  

 politikformulering.
I den pilotfase, vi befinder os, bør vi søge at identificere et eller  

 flere samrbejdslande, hvor regeringen er indstillet på at samarbejde med  

 Danida, og hvor forholdene må vurderes som stabile.
Der kan da igangsættes et  

 integreret program, hvor der gives støtte på samme tid til officielle og  

 uofficielle menneskeretsaktiviteter.
 Også stater, som beder om bistand til udarbejdelse af forfatninger,  

 retsplejereformer og opbygning af et retsapparat, bør gives prioritet.
9.1. Forslaget om en særlig menneskeretsfond og et rådgivende udvalg Som nævnt kan de private danske bistandsorganisationer arbejde på flere  

 niveauer end Danida og undertiden i andre lande end Danida.
Det er derfor  

 foreslået, at oprette en særlig menneskeretsfond, f.eks. med en  

 forsøgsperiode på 3 til 5 år, som kan støtte aktiviteter, der ikke i  

 øjeblikket kan støttes efter Danidas generelle kriterier.
Fonden kan også  

 muliggøre eksperimentering med nye projekttyper.
Det er ligeledes foreslået at oprette et rådgivende udvalg, som kan  

 fremkomme med forslag til anvendelse af midlerne i en sådan fond.
Det  

 rådgivende udvalg kunne i øvrigt bidrage til udvikling af  

 menneskerettighedsbegrebet på u-landsområdet og udarbejde forslag til en  

 handlingsplan for menneskerettighedsområdet.
Bilag II Nogle af henvendelserne til Udenrigsudvalget vedrørende den fremtidige  

 ulandsbistand WUS World University Service København, den 10. januar 1989 Til Pressen Dansk bistand til Nicaragua eller Costa Rica? WUS peger på Nicaraguas bistandsbehov med udgivelsen af pjecen  

 »Bistand til Nicaragua og Costa Rica - et debatindlæg«.
Folketingets Udenrigsudvalg behandler i øjeblikket spørgsmålet om, hvilke  

 20 lande - ud af 26 foreslåede, der fremover skal være Danida's  

 samarbejdslande.
Dermed vil de 20 lande være med i fordelingen af næsten 40  

 milliarder kroner over en 5-årig periode.
Efterårets debat om Danida's handlingsplan viste, at der er stor interesse  

 blandt de private u-landsorganisationer for, hvilke principper der i  

 fremtiden skal være bærende.
Der var betydelig skepsis blandt  

 u-landsorganistionerne om Danida's vilje til at fastholde  

fattigdomskriteriet som det afgørende princip for tildeling af  

 bistand.
 Forslaget om Costa Rica som muligt samarbejdsland i Mellemamerika har  

 medvirket til at så tvivl om fattigdomskriteriet i dansk bistandspolitik.
Danidas Handlingsplan opererer kun med to mulige samarbejdslande i  

 Mellemamerika - Costa Rica og Nicaragua.
Men Danida fremlægger ikke noget  

 materiale, der belyser, hvorfor Costa Rica er blevet foreslået.
 WUS har - som en af de få danske u-landsorganisationer med  

 bistandserfaringer i Mellemamerika - derfor udarbejdet vedlagte analyse af  

 bistandsbehovene i de to lande.
Med venlig hilsen Ann-Marie Steensgaard WUS World University Service Foretræde for Folketingets Udenrigsudvalg Tirsdag den 14. marts 1989 Indledning og afgrænsning Tyngden af WUS's programmer ligger i det Sydlige Afrika og Latinamerika.
I  

 forbindelse med foretrædet for Udenrigsudvalget om Danidas handlingsplan,  

 ønsker WUS at præcisere, at vores synspunkter afgrænses til disse regioner,  

 hvor vi har lokalt kendskab og konkrete erfaringer med bistandsprojekter.
Hovedmål WUS er enig i de hovedmålsætninger, der er formuleret i Danidas  

 handlingsplan:
- at skabe varig forbedring af de økonomiske og sociale vilkår for verdens  

 fattigste befolkningsgrupper, - at sikre kvindeaspekterne en central og fuldt integreret placering i  

 udviklingsprocessen, - at fremme respekten for menneskerettigheder, - at stræbe efter en udvikling, der på langt sigt er økonomisk og  

 økologisk bæredygtig.
På grundlag af Danidas handlingsplan og den offentlige debat er WUS  

 fortsat bekymret for, om der i praksis vil ske et skred bort fra  

 fattigdomsorienteringen.
Såvel landevalg som sektor- og projektvalg er af  

 afgørende betydning herfor.
Reelt beskriver planen ikke, hvordan målsætningen  

 om at nå de fattigste befolkningsgrupper føres ud i livet. - Det vil derfor  

 være naturligt, at Udenrigsudvalget anmoder Danida om en egentlig  

 handlingsplan for fattigdomsorienteringen, i lighed med tidligere udarbejdede  

 handlingsplaner for kvinder og for miljø.
Principper for landevalg - WUS er enig i Danidas ønske om at koncentrere u-landsbistanden på et  

 færre antal samarbejdslande. - Vi foreslår, som et langsigtet mål at  

 koncentrere bistanden til ca. 15 lande, med bistandsmissioner i hvert land,  

 samt til regionale programmer i SADDC, SAHEL og Mellemamerika.
 - Udenrigsudvalget bør pege på de fattigste lande som modtagere af dansk  

 u-landsbistand. - Danmark yder udviklingsbistand i solidaritet - ikke i  

 forretningsmæssigt øjemed, som professor Thorkil Kristensen glimrende  

 pointerede ved høringen i Udenrigsudvalget den 21. februar 1989. I den  

 forbindelse er der i internationale bistandskredse en voksende erkendelse af,  

 at det afrikanske kontinent er i den vanskeligste situation af alle. 60 pct.  

 af Danmarks bilaterale u-landsbistand bør derfor gå til Afrika.
- Kvindeaspektet, miljø- og menneskerettigheder bør inddrages i  

 landevalget på den måde, at man realistisk kan forvente, at Danmark gennem  

 sin udviklingsbistand bidrager til en positiv udvikling inden for de tre  

 vigtige mål.
Alt andet lige peger dette på at vælge:
 1) Små og ikke alt for befolkningsrige samarbejdslande. (Evt. geografisk  

 afgrænsede regioner i få større lande).
 2) Lande, der ikke i forvejen modtager bistand fra langt større donorer  

 end Danmark. (Costa Rica modtager f.eks. over 90 pct. af sin bilaterale  

 bistand fra USA. - Her vil en dansk holdning til kvinder, miljø og  

 menneskerettigheder selvsagt have mindre chance for at slå igennem).
WUS foreslår, at Udenrigsudvalget tager udgangspunkt i Danidas liste med  

 15 »sikre« samarbejdslande: Indien, Bangladesh, Kina, Sri Lanka,  

 Thailand, Egypten, Sudan, Kenya, Tanzania, Mozambique, Zimbabwe, Uganda,  

 Burkina Faso, Niger og Ghana - og på den baggrund - Tilvælger: Namibia, Zambia, Nicaragua og Ethiopien.
 Fravælger: Et tilsvarende antal med vægt på at beholde de små lande med  

 laveste bruttonationalprodukt på listen.
Erhvervslivet og dansk u-landsbistand Blot 10-15 store danske virksomheder har gennem årene implementeret en  

 væsentlig del af dansk u-landsbistand. - Desværre uden den helt store succes.  

 - En evaluering af den bundne gavebistand (se artiklen: »Et skuffende  

 billede« af Niels Dabelstein, souschef i Danidas evalueringskontor, i  

 sidste nummer af »Udvikling«), taler sit tydelige sprog!  

 Projekterne er karakteriseret af for høj teknologi, er for dyre og ikke  

 altid, hvad modtagerne har brug for.
 Virksomhederne har i alt for ringe grad udviklet produkter og programmer  

 med udgangspunkt i u-landenes særlige behov - og har heller ikke vundet  

 positioner, hvor dansk erhvervsliv kan konkurrere på pris og kvalitet på det  

 voksende u-landsmarked.
 - WUS støtter derfor kraftigt Danidas ønske om en bedre anvendelse af  

 ressourcerne i det danske erhvervsliv.
 - WUS foreslår Udenrigsudvalget at anmode Danida om en analyse af  

 ressourcerne i det danske erhvervsliv, således at der i højere grad end  

 tidligere kan tages udgangspunkt i u-landenes behov, samtidigt med at danske  

 varer og tjenesteydelser, der reelt kan konkurrere på pris og kvalitet,  

 vælges.
WUS - Solidaritet og bistand - Marts 1989 GEOGRAFISK CENTRALINSTITUT, KØBENHAVNS UNIVERSITET 2. februar 1989 Folketingets Udenrigsudvalg Christiansborg Vi tillader os at rette henvendelse til udvalget i  

 anledning af behandlingen af den strategiske handlingsplan for  

 udviklingsbistanden, som blev debatteret i Folketinget den 24. november 1988.  

 Vi er en forskergruppe, som gennem de sidste 4 år har arbejdet med et  

 forskningsprojekt om samarbejde og samhandel mellem u-landene indbyrdes,  

 såkaldt Syd-Syd samarbejde.
Projektet har i flere omgange modtaget støtte fra  

 Forskningsrådet for Udviklingsforskning.
Den del af projektet, som i særlig  

 grad er relevant for behandlingen af Danida's handlingsplan, er kortfattet  

 omtalt i vedlagte kronik (Politiken, 27. juli 1988). En grundigere  

 redegørelse findes i tidsskriftet »Den Ny Verden« nr. 2, 1988, s.  

 33-60 (kan tilsendes efter ønske). De engelsksprogede forskningsrapporter,  

 som detaljeret redegør for projektets resultater, er under offentliggørelse.
Som omtalt i kronikken har Danmark i 1974 - tillige med en halv snes andre  

 OECD-lande - tilsluttet sig et »Memorandum of Understanding on Untying  

 of Bilateral Development Loans in Favour of Procurement in Developing  

 Countries« (aftale om afbinding af bilaterale udviklingslån til fordel  

 for leverancer fra udviklingslande). Hensigten med denne aftale om delvis,  

 selektiv afbinding er at give u-lande mulighed for at foretage leverancer af  

 udstyr og andre produkter som alternativ til leverancer fra donorlandet.
I de  

 forløbne 15 har Danmark imidlertid intet gjort for at leve op til denne  

 aftale.
Der er kun ganske få, bagatelagtige eksempler på, at bunden dansk  

 bistand er blevet anvendt på den foreskrevne måde til finansiering af  

 leverancer fra et u-land til et andet.
Det synes vi er ganske pinligt, og vi  

 vil opfordre Udenrigsudvalget til at sørge for, at sådanne Syd-Syd leverancer  

 i fremtiden får en chance (med dansk finansiering).
Under folketingsdebatten den 24. november erklærede Kristeligt Folkepartis  

 ordfører utvetydigt, at sådanne leverancer bør have forrang for danske i  

 tilfælde, hvor det er muligt og hensigtsmæssigt.
Endvidere fremgår det af  

 SF's beslutningsforslag nr.
B 23, at der »i højere grad skal tages  

 hensyn til samhandelen og økonomisk samarbejde u-landene imellem«.
Men  

 vi både tror og håber, at flere andre partier går ind for, at Danmark bør  

 leve op til de forpligtelser, vi har indgået i OECD.
Der er en række eksempler på, at midler fra den ubundne del af den  

 bilaterale danske bistand (projektbistand) er blevet brugt til finansiering  

 af leverancer fra et u-land til et andet.
I Danida er man altså opmærksom på  

 denne mulighed, men har alligevel ikke levet op til forpligtelserne for så  

 vidt angår den bundne del af bistanden.
Nu foreslås det som bekendt, at  

 bindingen skal foretages på en ny måde, således at »det tilstræbes, at  

 ca. 50 pct. af den bilaterale bistand anvendes til indkøb i Danmark«  

 (handlingsplanen, s. 15). Ifølge udenrigsministeren er denne ændring  

 »ren beregningsteknik uden politiske implikationer« (redegørelse af  

 17. november 1988, s. 9). Hermed ophæves med andre ord det skarpe skel mellem  

 bunden og ubunden bistand, men bindingsgraden opretholdes.
Hvis Danmark skal leve op til sine (OECD-)forpligtelser i fremtiden, så  

 forudsætter det, så vidt vi kan se, at den citerede passus fra  

 udenrigsministerens redegørelse udvides/modificeres, således at der kommer  

 til at stå noget i retning af følgende: »Det tilstræbes, at ca. 50  

 pct. af den bilaterale bistand anvendes til indkøb i Danmark; heri kan dog  

 medregnes bistand i form af leverancer fra udviklingslande«.
Vi skal  

 opfordre Udenrigsudvalget til at sørge for, at dette kommer til at indgå i de  

 fremtidige retningslinjer for udviklingsbistanden.
Vor undersøgelse har vist, at donorlandenes binding af bistand til indkøb  

 i deres eget land er en af de væsentligste hindringer for øget samarbejde og  

 samhandel mellem u-landene indbyrdes.
Nogle af de industrielt mest udviklede  

 u-lande, f.eks.
Brasilien, Indien og Syd Korea, er faktisk i stand til at  

 levere en del udstyr (bl.a. maskiner), som er velegnet i andre u-lande og  

 oftest langt billigere end tilsvarende udstyr fra i-landene.
Men den  

 konkurrencefordel, som u-landene har, undergraves af den bundne bistand fra  

 i-landene, der således i høj grad virker konkurrenceforvridende.
U-landene  

 har ingen jordisk chance for at konkurrere med de yderst favorable  

 finansieringsvilkår i-landene tilbyder, spændende fra særdeles fordelagtige  

 lån til rene gaver.
Set fra u-landene ville det bedste naturligvis være en  

 total afbinding.
Men en selektiv afbinding til fordel for leverancer fra  

 udviklingslande vil i det mindste betyde, at u-landene i nogle tilfælde får  

 en chance for at deltage i leverancerne.
Vor undersøgelse har imidlertid også vist, at leverancer fra et u-land til  

 et andet langt fra er uden problemer.
En indgående analyse af Indiens eksport  

 af produktionsmidler (maskiner m.v.) til Tanzania dokumenterede, at der var  

 store problemer med at få den indiske teknologi til at fungere under  

 tanzanianske forhold.
Dette gjaldt især i forbindelse med store  

 projekter/virksomheder.
Det bør så tilføjes, at der også har været store  

 problemer med at få teknologi fra i-lande til at fungere (inkl. fra Danmark,  

 jf. f.eks. cementfabrikken i Mbeya). Men vi fandt også eksempler på, at  

 tilpasset indisk teknologi i lille målestok gjorde god fyldest i Tanzania  

 (bl.a. værktøjsmaskiner og maskinvæve). Der er utvivlsomt et potentiel i  

 adskillige u-lande for leverancer af tilpasset, billig teknologi til andre  

 u-lande.
Dette bør afgjort kunne støttes af dansk bistand.
I sådanne tilfælde  

 gør bistanden jo dobbelt nytte, samtidig med at modtageren får en teknologi,  

 som Danmark sjældent vil være i stand til at levere.
Men også i tilfælde,  

 hvor danske virksomheder kan levere tilsvarende - men næsten altid dyrere -  

 produkter, bør u-landene have en chance for at blive leverandører.
Det er klart, at det vil koste dansk erhvervsliv nogle ordrer, hvis  

 Danmark begynder at leve op til OECD-aftalen fra 1974. Der er dog næppe  

 chance/risiko for, at det bliver mere end en meget lille del (få procent) af  

 bistanden, som vil gå til finansiering af leverancer fra udviklingslande.
Vor  

 undersøgelse af Indiens eksport af maskiner til Tanzania har vist, at Indien  

 - og givetvis også andre u-lande - har svært ved at levere kapitaludstyr af  

 samme kvalitet som produkter fra i-landene.
Generelt foretrækker  

 tanzanianerne da også udstyr fra vor del af verden.
Men i de tilfælde, hvor  

 u-landene faktisk kan levere produkter, som er bedre tilpasset behovene  

 og/eller billigere, bør der i det mindste være mulighed for det (med dansk  

 bistandsfinansiering). Virkeliggørelse af den selektive afbinding, som  

 Danmark i princippet har tilsluttet sig, vil bidrage hertil.
 Vi skal anmode om foretræde for Udenrigsudvalget for at uddybe de her  

 fremførte synspunkter.
Venlig hilsen Thyge Enevoldsen, adjunkt lic. scient, Helle Fischer, cand. scient.,Niels  

 Fold, cand. scient., Steen Folke, lektor mag. scient.
KRONIKEN I POLITIKEN Onsdag den 27. juli 1988 Ulandshjælp som hæmmer af Steen Folke Sammen med tre kolleger fra Københavns Universitets Geografiske Institut  

 har kronikøren med støtte fra Forskningsrådet for Udviklingsforskning i tre  

 år arbejdet på et projekt om problemer og perspektiver i et intensiveret  

 samarbejde mellem ulandene.
Han har fundet eksempler på, at den bundne danske  

 bistand virker bremsende på et sådant samarbejde Musoma er en lille provinsby  

 i Tanzania ved Victoriasøens bred.
Jeg kom dertil med landrover fra Arusha,  

 et døgns køretur tværs over Serengetisletten med overnatning på randen af  

 Ngorongorokrateret.
En fantastisk oplevelse.
Tusindvis af zebraer og gnuer,  

 mindre flokke af giraffer, elefanter, flodheste og næsehorn.
Besøg hos en  

 Masaifamilie, hvor de fem koner boede i hver sin lille hytte.
Rigtig  

 eksotisk.
Karen Blixens Afrika.
Men mit besøg i Musoma handlede om noget helt andet og langt mindre  

 eksotisk, om bestræbelserne på at skabe et andet Afrika, et andet Tanzania.  

 Jeg skulle besøge to små virksomheder, et maskinværksted og en lille  

 tekstilfabrik, som havde det tilfælles, at de var udstyret med indisk  

 maskineri og etableret med teknisk bistand fra Indien.
Tidligere havde jeg  

 besøgt de virksomheder i Indien, som havde leveret maskinerne og ydet teknisk  

 rådgivning.
Det drejer sig om det statsejede gigantforetagende Hindustan  

 Machine Tools, der har leveret otte komplette maskinværksteder til  

 forskellige provinsbyer i Tanzania, ydet teknisk rådgivning og trænet  

 tanzanianske arbejdere og teknikere både i Indien og i Tanzania.
Maskinvævene  

 i den lille tekstilfabrik - og i tre tilsvarende andre steder i Tanzania - er  

 leveret af en lille privatejet indisk virksomhed, Mysore Machinery  

 Manufacturers, men bakket op teknisk og finansielt af den statslige National  

 Small Industries Corporation.
Der er med andre ord tale om eksempler på såkaldt Syd-Syd-samarbejde og  

 samhandel, altså samarbejde og handel mellem ulandene indbyrdes.
I en  

 situation, hvor Nord-Syd-dialogen er gået i stå, og hvor i-landene gennem  

 protektionistiske foranstaltninger hæmmer u-landenes eksport, er en række  

 u-lande begyndt at undersøge mulighederne for gennem et intensiveret  

 Syd-Syd-samarbejde at bidrage til løsningen af nogle af de presserende  

 problemer.
En af de fremtrædende talsmænd herfor er Tanzanias forhenværende  

 præsident, Julius Nyerere, som på de alliancefri landes topmøde i Harare i  

 1986 blev valgt til formand for en »South Commission«.
Nyerere har  

 peget på, at et Syd-Syd-samarbejde kan være med til at reducere Syds  

 afhængighed af Nord og gøre u-landene mere selvberoende (»self  

 reliant«).
Sammen med tre kolleger ved Københavns Universitets Geografiske Institut  

 har jeg de sidste tre år med støtte fra Forskningsrådet for  

 Udviklingsforskning arbejdet på et forskningsprojekt om problemer og  

 perspektiver i et intensiveret Syd-Syd-samarbejde.
Vi har koncentreret os om  

 Syd-Syd-handelen med industrivarer, dels fordi denne handel er særlig  

 interessant i et udviklingsperspektiv, dels fordi den repræsenterer et brud  

 med den klassiske arbejdsdeling, som i kolonitiden gav i-landene monopol på  

 at eksportere industrivarer.
Der er altså tale om en ny tendens i den  

 internationale arbejdsdeling.
I forbindelse med projektet har vi gennemført  

 en række detailstudier, et af dem omhandler Indiens eksport af  

 produktionsmidler (altså maskiner m.v.) til Tanzania.
Hermed vender vi tilbage til Musoma ved Victoriasøens bred og de to små  

 virksomheder, jeg besøgte som led i den større undersøgelse.
Maskinværkstedet  

 ejes af den statslige Small Industries Development Organization og har en  

 snes ansatte.
Det er lokaliseret i en lille industripark med plads til en  

 halv snes småvirksomheder.
Desværre er de fleste bygninger tomme - der er kun  

 få fungerende virksomheder.
Ideen var ellers, at maskinværkstedet skulle yde  

 service til de øvrige virksomheder.
I stedet arbejder værkstedet for andre  

 kunder i byen og omegnen og laver småproduktion af møbler, trillebøre og  

 andre letsælgelige færdigvarer.
Det er udstyret med en snes indiske maskiner,  

 drejebænke, fræsemaskiner, boremaskiner etc.
Der er tale om, hvad der må  

 betegnes som tilpasset teknologi, relativt simple maskiner, lette at betjene,  

 vedligeholde og reparere - og billige først og fremmest.
Værkføreren kunne  

 godt tænke sig mere avancerede maskiner - de indiske maskiner er ikke særlig  

 præcise, og de er besværlige at omstille fra et job til et andet.
Men mere  

 avancerede maskiner, f.eks. fra Europa, vil være langt dyrere og formentlig  

 sværere at reparere.
I en begrænset forstand må man sige, at der har været  

 tale om en vellykket Syd-Syd-overførsel af teknologi.
At maskinværkstedet så  

 langtfra er kommet til at fungere som beregnet, er en anden sag, som skyldes  

 problemer i Tanzanias økonomi og planlægning.
Den lille tekstilfabrik med ca. 30 ansatte ejes af Mara Cooperative Union.  

 Heller ikke den er blevet ganske, hvad den skulle være.
Egentlig skulle den  

 have fremstillet sengetæpper, men maskineriet, der dirigerer mønstrene, er  

 aldrig kommet til at fungere.
I stedet producerer fabrikken gråt klæde til  

 sengelinned.
Produktionen foregår på 16 simple indiske maskinvæve, der er  

 lette at betjene, vedligeholde og reparere, og som koster mindre end 10.000  

 kr. pr. stk.
Også her er det rimeligt at tale om en form for tilpasset  

 teknologi.
Produktionen er arbejdsintensiv og skaber både beskæftigelse og  

 indkomst, og det kooperative foretagende henter et lille overskud hjem på  

 driften.
I beskeden målestok er det igen rimeligt at tale om en vellykket  

 Syd-Syd-overførsel af teknologi.
Også her findes alternativer i form af mere  

 avanceret maskineri, f.eks. er en tilsvarende virksomhed i Tanga udstyret med  

 hurtigere, men også mere komplicerede og langt mere kostbare japanske  

 maskinvæve.
Maskinværkstedet og tekstilfabrikken i Musoma er eksempler på, at det kan  

 lade sig gøre for et u-land at overføre teknologi til et andet.
Langtfra uden  

 problemer - også flere end de her nævnte - men dog på en sådan måde, at det  

 fungerer.
Det er i sig selv vigtigt, for indtil for nylig har overførsel af  

 teknologi til u-landene stort set været monopoliseret af i-landene.
Mere end  

 90 pct. af Tanzanias import af produktionsmidler og teknologi i videre  

 forstand kommer da også stadigvæk fra Nord.
Som helhed har denne  

 teknologiimport ikke været vellykket.
En stor del af teknologien har været  

 alt for avanceret til at passe ind i de tanzanianske forhold, og mange  

 projekter har været så store og komplicerede, at der ikke har været de  

 nødvendige finansielle, tekniske og menneskelige ressourcer til at håndtere  

 dem i Tanzania.
Tanzania er fuldt af »hvide elefanter«, store projekter som  

 enten aldrig er kommet til at fungere, eller som er blevet drønende  

 underskudsforretninger.
Danmark har bl.a. bidraget med en stor cementfabrik i  

 Mbeya, som må siges at være fejlplaceret.
I Musoma ligger der en kæmpemæssig  

 tekstilfabrik med flere tusind arbejdere i umiddelbar nærhed af den lille  

 kooperative fabrik.
Den er udstyret med meget avanceret og kostbart fransk  

 maskineri, men har i årevis kørt på meget lavt blus og givet dundrende  

 underskud.
Det skal tilføjes, at også Indien har bidraget til flokken af  

 hvide elefanter.
Det største indiske projekt har således været opførelsen af  

 Tanzanias største sukkerfabrik nær Bukoba, en fabrik som har været plaget af  

 tekniske problemer og lav kapacitetsudnyttelse og givet stort underskud.
Der, hvor Indien især kan gøre sig gældende, er ved overførsel af  

 tilpasset teknologi i relativt lille målestok, og her kan det vel at mærke  

 ske på en måde, som passer godt ind i Tanzanias udviklingsbestræbelser.
Der  

 er imidlertid en vigtig faktor, som hæmmer den form for Syd-Syd-samarbejde,  

 nemlig u-landshjælp fra Nord, bundet til indkøb i donorlandet.
De indiske leverancer til maskinværkstedet og tekstilfabrikken i Musoma  

 var bakket op af et indisk statslån med en tiårs afdragsperiode og en  

 rentefod på 8 pct.
Det er favorabelt i sammenligning med kommercielle  

 markedsvilkår.
Men det kan slet ikke konkurrere med de vilkår for leverancer,  

 som tilbydes af bistandsorganisationer i Nord.
Således har Danmark i årevis  

 ydet bundne rentefri statslån med en løbetid på 50 år og en afdragsfri  

 periode på ti år.
Og nu er det foreslået at gå helt over til bunden  

 gavebistand.
Danida skrev herom i den foreløbige udgave af sin nye  

 handlingsplan: »Ydelse af udviklingsbistand på selv bløde lånevilkår har  

 endvidere haft som konsekvens, at danske firmaer ofte har haft vanskeligt ved  

 at konkurrere med udenlandske firmaer, som kan tilbyde projektleverancer på  

 rene gavevilkår«.
En række af de virksomhedsrepræsentanter, jeg interviewede i Indien,  

 udtrykte stor bitterhed over den konkurrencefordrejende virkning, som den  

 bundne bistand fra Nord har.
Da Sverige i de senere år har været særlig aktiv  

 i Tanzanias industrisektor, blev kritikken især rettet mod SIDA, Danidas  

 svenske modstykke.
Men i princippet rammer den Danida hårdere, idet den  

 danske bistand er mere bundet end den svenske.
For et land som Tanzania er der tale om et nøgleproblem.
Igennem en  

 årrække har spørgsmålet om finansiering været altafgørende for den import af  

 teknologi, der er foregået.
Tanzania har simpelt hen taget, hvad man kunne få  

 på de mest favorable vilkår.
Det har været ret katastrofalt for opbygningen  

 af den tanzanianske industri.
Alt for meget af den importerede teknologi har  

 vist sig at være dårligt tilpasset eller direkte uanvendelig i den  

 tanzanianske sammenhæng.
Hertil kommer, at det er et kæmpeproblem, at  

 teknologien stammer fra alverdens donorlande og ikke er standardiseret.  

 Manglende kompatibilitet og problemer med reservedele sætter tanzanianerne  

 grå hår i hovedet.
Det eneste rigtige ville naturligvis være en generel afbinding af  

 bistanden.
Det ville betyde, at det u-land, der modtager bistanden, selv  

 kunne bestemme, hvilke produkter der skulle købes hvor.
Det ville give  

 mulighed for at købe både bedre og billigere produkter.
Ubunden bistand er  

 langt mere værd for u-landene end bunden bistand.
OECDs bistandskomite, DAC,  

 har da også i årevis presset på for at få medlemslandene til at afbinde deres  

 bistand.
Men selv om der er lyspunkter, er det mest blevet til pæne  

 hensigtserklæringer.
OECD udsendte i november 1985 en oversigt, der viste, at blandt de  

 nordiske lande var Danmark det land, der i højest grad bandt sin bilaterale  

 bistand.
I Danidas nyligt udsendte handlingsplan er der ikke lagt op til en  

 reduktion af bindingsgraden, tværtimod, og det er yderst beklageligt.  

 Hovedargumentet mod en generel afbinding er, at så vil de andre OECD-landes  

 erhvervsliv, og især de største, blot løbe med de lukrative ordrer.
Men så  

 kunne man i det mindste foretage en selektiv afbinding, således at dansk  

 bistand kunne anvendes til at finansiere udstyrsleverancer fra et u-land til  

 et andet i de tilfælde, hvor dette var mere fordelagtigt for det importerende  

 u-land.
På den måde kunne u-landshjælpen komme til at fremme  

 Syd-Syd-samarbejdet i modsætning til i dag, hvor den direkte hæmmer det.
Interessant nok har Danmark tillige med en halv snes andre OECD-lande i  

 1974 tilsluttet sig et »Memorandum of Understanding on Untying of  

 Bilateral Development Loans in Favour of Procurement in Developing  

 Countries« (»aftale om afbinding af bilaterale udviklingslån til  

 fordel for leverancer fra udviklingslande«). Hensigten med denne aftale  

 om en delvis afbinding er netop at give u-lande mulighed for at foretage  

 udstyrsleverancer som alternativ til leverancer fra donorlandet.
I nogle  

 tilfælde kan der spares betydelige midler herved, og bistanden bliver således  

 mere værd for modtageren, samtidig med at den gavner det u-land, der får  

 leverancen.
Men Danmark har i de forløbne år reelt intet gjort for at leve op til  

 denne aftale.
Der er kun ganske få og bagatelagtige eksempler på, at bunden  

 dansk bistand er blevet anvendt på den foreskrevne måde til finansiering af  

 udstyrsleverancer fra et u-land til et andet.
Og Danidas nye forslag til  

 handlingsplan, som givetvis vil lægge rammerne om den danske u-landshjælp i  

 en årrække, indeholder ikke et ord herom.
Det er ærlig talt pinligt.
Det er klart, at det kan koste dansk erhvervsliv nogle ordrer, hvis  

 Danmark begynder at leve op til den aftale, man indgik i 1974. Men dels vil  

 det som anført gavne u-landene dobbelt, dels vil det i praksis nok kun være  

 en mindre del af bistanden, der vil blive anvendt på denne måde.
Vor  

 undersøgelse af Indiens eksport af maskiner til Tanzania har vist, at Indien  

 - og givetvis også andre u-lande - har svært ved at levere kapitaludstyr af  

 samme kvalitet som produkter fra i-landene.
Generelt foretrækker  

 tanzanianerne da også udstyr fra vor del af verden.
Men på nogle punkter er  

 indiske virksomheder faktisk konkurrencedygtige både på kvalitet og især på  

 pris.
Det gælder som omtalt for forskellige former for tilpasset teknologi  

 til projekter i mindre målestok.
I sådanne tilfælde bør Tanzania kunne vælge  

 denne teknologi, som både er billigere end den danske og bedre tilpasset  

 tanzanianske samfundsforhold.
 Det er på høje tid, Danmark ophører med direkte at hæmme den form for  

 u-landssamarbejde.
STEEN FOLKE Litt.: Steen Folke, Thyge Enevoldsen, Helle Fischer, Niels Fold:  

 »India's export of capital goods to Tanzania in a development  

 context« (South South trade and development, Vol. 4) Københavns  

 Universitets Geografiske Institut, juli 1988.
Til Folketingets Udenrigsudvalg 16. februar 1989 Dansk udviklingsbistand: Valg af fremtidige samarbejdslande Notat af Knud Erik Svendsen 1. Dansk Bistand styres af politisk fastlagte  

 målsætninger og et ligeledes politisk bestemt hensyn til leverancer fra det  

 danske erhvervsliv.
Dette er det ene sæt af udgangspunkter for valg af  

 samarbejdslande.
 2. Dansk bistand ydes i en international sammenhæng som en del af et  

 mønster af bistandsoverførsler og andre finansielle overførsler fra mange  

 lande til mange modtagerlande.
 Valg af samarbejdslande bør ske ud fra en forståelse af dette mønster og  

 dets ændring, ligesom valget bør forholde sig til den beskrivelse af  

 internationale udviklingsudfordringer eller højt prioriterede behov, som er  

 fremme i de internationale bistandsovervejelser.
 Denne internationale sammenhæng er det andet sæt af udgangspunkter.
 3. Valget af samarbejdslande sker med en vis usikkerhed og med en  

 begrænset viden om en række lande og vilkårene for at etablere samarbejdet.  

 Samarbejdet bør derfor have mulighed for at udvikle sig over nogle år for at  

 skabe erfaringer, inden det formaliseres.
4. Hvis vi først ser på den internationale sammenhæng, er der mange  

 slående træk at tage højde for. 80erne har været præget af nedgang i  

 finansielle overførsler set i forhold til u-landenes bruttonationalprodukt.  

 Der er i mange lande et fald i levestandard og i investeringer i såvel udstyr  

 som mennesker.
Det finansielle behov er stort og præget af, at kommercielle  

 kapitaltilførsler generelt er faldet drastisk og blevet relativt dyrere.  

 Nogle lande er helt henvist til bistandsoverførsler.
Afrika syd for Sahara er blevet identificeret som et meget vigtigt  

 udviklingsproblem.
Dets behov for finansiering for blot at retablere  

 importsituationen i 1981 er ikke dækket, og produktionsvæksten er mindre end  

 befolkningstilvæksten.
Det er også konstateret, at de fleste fattige lever i lande, der ikke af  

 FN klassificeres som »mindstudviklede«.
Dette gælder for Indien,  

 Pakistan og Kina, der er lavindkomstlande.
Nogle lande, klassificeret som  

 lavere mellemindkomstlande, har også store fattige befolkningsgrupper, nemlig  

 Indonesien, Philippinerne, Nigeria og lande i Latinamerika.
Der er sket forskydninger i den geografiske fordeling af den samlede  

 offentlige bistand.
Fra 1984 til 1987 er den udbetalte bistand til Afrika syd  

 for Sahara i faste USD og priser stagneret.
I løbende USD og priser er den  

 vokset med 60 pct., til Sydasien er den vokset med 1/4 og til det fjerne  

 Østasien er den vokset med 30 pct. (Kina, Indonesien og Philippinerne næsten  

 fordoblet).
Den store forandring på giversiden er selvfølgelig Japan.
Der er tale om  

 mere end en fordobling fra 1980-81 til 1986-87, hvor Japans bistand var 8  

 gange Danmarks.
Japan vil blive den største donor i 1988 eller 1989 og vil  

 øge sin bistand yderligere i de kommende år med store beløb, hvortil kommer  

 anden japansk finansiering.
I 1986-87 stod Japan for næsten 1/3 af de  

 vestlige industrilandes finansielle nettooverførsler til u-lande og  

 multilaterale organisationer.
 De internationale signaler kan sammenfattes i følgende hovedpunkter:
 1. Afrika syd for Sahara er et særligt udviklingsproblem, afhængigt af  

 offentlig finansiering af aftalte genopretningsprogrammer med en stor  

 finansieringsmanko.
 2. Nogle, overvejende mindre, lavindkomstlande i Asien har også udækkede  

 behov.
 3. Japans store og voksende finansielle overførsler vil især rette sig mod  

 Sydøstasien.
5. Vender vi os mod de danske bistandsmålsætninger, er problemet  

 naturligvis, om valget af samarbejdslande med rimelig sandsynlighed kan  

 betyde en bistand, som sikrer en opfyldelse af målsætningerne.
Med andre ord  

 bør valget være bestemt af, at der tilstræbes effektivitet i bistanden, dvs.  

 et højt resultat i forhold til målsætningerne.
Denne effektivitet er afhængig af de direkte virkninger af danske  

 bistandsaktiviteter og af de indirekte effekter, dvs. den sammenhæng, som den  

 danske bistand indgår i.
Dette afhænger igen af muligheden for at  

 identificere egnede aktiviteter i dialog med modtagerlandet og at opnå en  

 samlet forståelse af landets udviklingspolitik.
Yderligere er det afgørende,  

 at landet har et finansieringsbehov, som ikke vil blive dækket fra anden  

 side.
Finansieringsbehovet vil påvirkes af landets økonomiske og sociale  

 udvikling i de sidste 10-15 år.
Nogle lande må f.eks løse meget presserende  

 krisebekæmpende opgaver, herunder bremsning af miljøødelæggelser, før de kan  

 begynde på at retablere levestandarden 10 eller 20 år tilbage.
Nogle lande  

 kan på grund af højere gennemsnitsindkomster bedre klare krisen end andre  

 uden stærk stigning i den absolutte fattigdom.
Nogle lande igen er inde i en  

 stabil udvikling med høj vækst (f.eks.
Thailand), mens andre er på kanten af  

 et miljømæssigt og socialt sammenbrud.
6. Det er en politisk afgørelse, hvor meget hensynet til leverancer fra  

 det danske erhvervsliv skal påvirke landevalget.
Problemet er ikke de  

 umiddelbare bistandsfinansierede leverancer, idet disse er politisk sikrede,  

 men de muligheder for at komme ind på nye markeder, som disse leverancer evt.  

 kan skabe.
Hvis dette hensyn spiller en afgørende rolle ved valg af enkelte  

 modtagerlande, vil det betyde, at andre lande med større behov og med  

 muligheder for, at der kan opnås større afkast med hensyn til de  

 bistandspolitiske målsætninger, vælges fra.
Den eksisterende binding til  

 danske leverancer har påvirket valget af bistandsaktiviteter resulterende i  

 problematiske projekter.
Den bør ikke påvirke landevalget og dermed  

 anvendelsen af de ubundne bistandsmidler.
7. En bedre og mere sikker opfyldelse af de bistandspolitiske målsætninger  

 forudsætter retningslinier for bistandspraksis.
I den nuværende situation  

 peger dette på behovet for en præcisering af fattigdomsorienteringen.
Dette  

 vil styrke samarbejdet med nye samarbejdslande.
8. Den praktiske konsekvens, herunder relationen til modtagerlandet, af et  

 sket landevalg bør diskuteres nærmere.
Som nævnt ovenfor taler meget for at  

 etablere en glidende overgang fra at give bistand til et bestemt land til at  

 give dette land betegnelsen samarbejdsland.
Det vigtigste argument er, at der  

 er brug for erfaringer med det praktiske samarbejde.
9. Uanset hvilke principper for valg af samarbejdslande, der måtte blive  

 formuleret, er der brug for en særlig kategori, hvor særlige forhold gør sig  

 gældende.
Det kan dreje sig om lande i vanskelige overgangssituationer eller  

 om klart udenrigspolitisk motiverede tilfælde.
Det bør præciseres, at også i  

 disse tilfælde bør der tilstræbes høj effektivitet med hensyn til de  

 bistandspolitiske målsætninger, hvilket forudsætter, at der erhverves en  

 viden om de pågældende landes udviklingspolitik.
Knud Erik Svendsen Note: De faktiske oplysninger er fra: Development Co-operation. 1988  

 Report of the Development Assistance Committee.
Paris: OECD, 1988.
WWF VERDENSNATURFONDEN Folketingets Udenrigsudvalg Christiansborg 1240 København K 30. marts 1989 Notat vedrørende Danida's handlingsplaner WWF Verdensnaturfonden er den  

 danske afdeling af den internationale miljøorganisation World Wide Fund for  

 Nature (tidligere World Wildlife Fund). WWF Verdensnaturfondens arbejde er  

 baseret på princippet om bæredygtig udnyttelse af de levende ressourcer, og  

 udfra dette princip har WWF i stigende grad arbejdet sammen med bilaterale og  

 multilaterale bistandsorganisationer.
 Også i Danmark er der et samarbejde mellem WWF Verdensnaturfonden og  

 Danida, og WWF Verdensnaturfonden har for nylig ansat en medarbejder specielt  

 til at varetage dette arbejde.
 Dette notat vil i kort form give Folketingets Udenrigsudvalg WWF  

 Verdensnaturfondens kommentarer, som udtrykt ved en delegations foretræde for  

 udvalget den 14. marts.
 1.Danida's miljøhandlingsplan er en meget seriøs reaktion på  

 Brundtlandkommissionens rapport med dens påvisning af nødvendigheden af  

 bæredygtig udvikling i u-lande såvel som i i-lande.
 Denne miljøstrategi repræsenterer på væsentlige punkter en ændring af  

 Danida's hele perspektiv, og vi hilser den velkommen.
2. I lyset af dette er det med beklagelse vi må konstatere at de tanker,  

 som er så klart udtrykt i Danida's miljøhandlingsplan, kun i ringe grad  

 reflekteres i Danida's strategiske handlingsplan.
Det kan måske delvis  

 forklares med at de to dokumenter er lavet parallelt, men det må vække  

 bekymring, fordi essensen i miljøhandlingsplanen er at alle Danida's  

 aktiviteter skal føre til en bæredygtig udnyttelse.
 Det betyder nødvendigvis, at miljøperspektivet bliver mere centralt end  

 udtrykt i den strategiske plan.
I den strategiske plan føler vi, at det afsvækkes så meget, at det næsten  

 bliver betydningsløst.
Der bruges således flere steder udtryk som at man skal  

 »tilstræbe«, når man taler om miljøhensyn i modsætning til  

 »tilsikre«, i relation f.eks. til menneskerettigheder.
En strategisk handlingsplan er naturligvis et dokument, som stadig må  

 revideres.
Vi håber, at næste revision vil integrere miljøhandlingsplanen.
 De problemer, Brundtlandkommissionen og Danida's miljøhandlingsplan  

 rejser, er så fundamentale for u-landenes fremtid, at man kunne ønske at  

 miljøhandlingsplanen blev den overordnede plan, og at Danida's strategiske  

 handlingsplan blev den operationelle del heraf.
3. Man kan måske kritisere, at hverken miljøhandlingsplanen, eller den  

 strategiske handlingsplan klart nok understreger, hvor alvorlige problemerne  

 er for en del u-lande.
Vi ser i dette år, hvorledes vandene skilles mellem de  

 u-lande, fortrinsvis i Asien, hvor udviklingen går fremad - nogle steder  

 langsomt - og de lande, fortrinsvis i Afrika, hvor udviklingen går tilbage,  

 hvor den enkelte borger bliver fattigere og fattigere.
Forskellen mellem  

 disse to grupper er nok så væsentlig som forskellen mellem i- og u-lande.
Der  

 er voksende forståelse for, at skal de dårligst stillede lande hjælpes, kan  

 det kun ske ved en yderst radikal udvikling, så de kommer ud af den onde  

 cirkel af stigende fattigdom, herunder stigende udlandsgæld, en stærkt  

 voksende befolkning og miljønedslidning.
Det er faktorer, der griber så nøje  

 ind i hinanden, at medmindre cirklen brydes radikalt, vil selv nok så megen  

 u-landshjælp ikke hjælpe meget.
Det led, som kan brydes, og som er blevet brudt i enkelte u-lande, er  

 befolkningstilvæksten.
Dæmpes den kraftigt, er der håb om, at den økonomiske  

 vækst omsættes i højere velstand.
 4. Af ovennævnte grund vil WWF Verdensnaturfonden foreslå, at Danida så  

 kraftigt som muligt støtter de demokratiske bevægelser, der findes i de  

 fleste eller alle u-lande, for familieplanlægning og en aktiv  

 befolkningspolitik og betragter familieplanlægning som en fundamental  

 nøglefaktor i disse landes udvikling.
5. I mange u-lande findes »græsrodsbevægelser«, non-governmental  

 organizations, som arbejder for miljøet.
At støtte dem er ofte en uhyre  

 effektiv måde til at fremme et engagement i miljøbeskyttelse og en folkelig  

 debat i u-landene.
Der kan være administrative vanskeligheder, navnlig hvis grupperne  

 opfattes som politisk oppositionelle . En del andre landes  

 bistandsorganisationer (f.eks.
Holland, Tyskland, England) er i stand til at  

 støtte NGOer, nogle af dem ved at kanalisere penge gennem organisationer som  

 WWF.
Også Danida bør alvorligt overveje denne mulighed.
6. Danida burde efter vor mening udnytte IUCN mere aktivt.
The  

 International Union for Conservation of Nature and Natural Resources har en  

 ekspertise, som Danida i høj grad kunne bruge.
Som eksempel kan nævnes den  

 nyligt afsluttede udarbejdelse af miljøhandlingsplaner for de enkelte lande.  

 Her kunne man nok med held have brugt IUCN's ekspertise til at lave  

 miljøprofiler om disse lande, snarere end at gøre det selv.
 7. Flere steder i Danida's miljøhandlingsplan understreges det, at  

 u-landene må opbygge større ekspertise i økologi, også i den centrale  

 administration, for at kunne styre landet frem mod en bæredygtig udvikling.
 Efter WWF's mening kræver denne omstilling også at Danida selv, inden for  

 sit eget administrative system, yderligere udbygger sin økologiske  

 ekspertise.
8. Med hensyn til landevalget har WWF ingen særlig kommentar.
Danida's  

 prioritetslande er i høj grad WWF's prioritetslande.
Med venlig hilsen WWF VERDENSNATURFONDEN Vibeke Skat-Rørdam generalsekretær Bilag III Udenrigsministerens kommentarer til en række af henvendelserne til  

 udvalget 7. april 1989 Materiale oversendt fra Udenrigsudvalget med anmodning om  

 udenrigsministerens kommentarer:
 Notat vedrørende materiale modtaget fra Udenrigsudvalget: Indledningsvis  

 bemærkes, at det meget omfattende og bredt dækkende materiale,  

 Udenrigsudvalget har modtaget fra en lang række organisationer og  

 enkeltpersoner, i vid udstrækning afspejler og opsummerer den debat, der gik  

 forud for Folketingets behandling den 24. november 1988 af  

 udenrigsministerens redegørelse for Danidas handlingsplan.
 Under folketingsdebatten var der bred enighed om de grundlæggende  

 bistandspolitiske principper, samt om at debatten nu burde koncentrere sig  

 om, hvordan bistandsarbejdet på dette grundlag vil kunne gennemføres så  

 effektivt som muligt.
De fleste kommentarer i det foreliggende materiale tager også udgangspunkt  

 heri og retter sig mod spørgsmål af direkte eller i hvert fald indirekte  

 relevans for valget af fremtidige samarbejdslande.
De følgende bemærkninger  

 knytter sig til disse aspekter uden i øvrigt at gå dybere ind på emner, som  

 ikke har relation til landevalgsproblematikken.
En række indlæg omfatter kommentarer til specifikke lande.
Adskillige af  

 disse kommentarer har karakter af uddybende oplysninger om de enkelte lande  

 og supplerer som sådan på udmærket vis det materiale, der tidligere er  

 oversendt til Udenrigsudvalget.
Der kan i denne forbindelse være grund til at erindre om, at en stor del  

 af dette materiale er udarbejdet af eksterne konsulenter og  

 analyseinstitutter, hvis vurderinger og konklusioner alene står for de  

 pågældende forfatteres eget ansvar.
Formålet har netop været at give  

 Udenrigsudvalget et så bredt, alsidigt og uhildet vurderingsgrundlag som  

 muligt.
 Som yderligere baggrundsorientering fremsendes samtidig hermed en oversigt  

 over landespecifikke analyser og emnebeskrivelser, udarbejdet af  

 Verdensbanken, UNDP og bistandsorganisationer eller forskningsinstitutter i  

 enkelte andre donorlande.
1. Hvor mange lande? Under folketingsdebatten var der bred tilslutning til handlingsplanens  

 forslag om at koncentrere det danske bistandssamarbejde om et færre antal  

 lande end hidtil.
 Der var generel enighed om, at man ikke kan gennemføre så ambitiøse  

 målsætninger, som er opstillet for dansk ulandsbistand, hvis man samtidig vil  

 sprede sig over hele den tredie verden.
Det er vigtigt at erindre, at baggrunden for ønsket om  

 landekoncentrationen er en erkendelse af, at man kun herigennem vil kunne  

 opretholde en meningsfuld dialog med modtagerlandene om den brede vifte af  

 politiske og udviklingsmæssige hensyn, som bør indgå i det konkrete  

 udviklingssamarbejde.
Dette vil være en forudsætning for at kunne  

 identificere, udvikle og gennemføre gode projekter.
 Der er mange grunde til, at princippet om en koncentration af  

 bistandssamarbejdet på færre lande ikke bør gennemføres helt konsekvent:
 Ved bistand gennem private organisationer bør organisationernes særlige  

 forudsætninger og lokale kontakter være de afgørende for, hvor  

 bistandsarbejdet gennemføres - og de falder ikke nødvendigvis sammen med  

 valget af samarbejdslande for den statslige bistandsindsats.
Visse bistandsformer kan i øvrigt meget vel udnyttes i et bredere  

 perspektiv som supplement til princippet om geografisk koncentration.
Hvis  

 man f.eks. af effektivitetshensyn, og fordi det nu engang er nødvendigt at  

 prioritere, vælger ikke at give statslig bistand til et land, selv om de  

 bistandspolitiske målsætninger udmærket ville kunne opfyldes, kan der være  

 god grund til at bistå landet f.eks. med multibi-bistand eller med bistand  

 gennem private organisationer.
Forudsætningen herfor vil dog være, at denne  

 form for bistand kan administreres på en måde, der kun belaster Danidas egne  

 ressourcer i relativt beskedent omfang.
 Ved valg af multibi-bistand som bistandsform vil det desuden være muligt  

 at købe sig til den nødvendige ekspertise for bistand inden for områder (både  

 geografisk og fagligt), hvor Danida ikke umiddelbart råder over tilstrækkelig  

 viden og erfaring.
 Endelig vil anvendelsen af bistandsformer, der ikke behøver at være  

 geografisk bundne, gøre det lettere at gennemføre den nødvendige udfasning af  

 bistanden til en række samarbejdslande.
 Følgende bistandsformer vil af disse grunde blive holdt uden for  

 landekoncentrationen:
 - Projektbistand gennem private danske organisationer.
 - Frivillig bistand.
 - Multibi-bistand.
 - Stipendiebistand (i et vist omfang).
Det er rigtigt, at landekoncentrationen ikke kan gennemføres fra den ene  

 dag til den anden.
Danmark er i dag engageret i et samarbejde med en række  

 lande, som det ville være både uansvarligt, og udfra en ressourcemæssig og  

 administrativ betragtning uhensigtsmæssigt at afbryde med kort varsel.
Derfor  

 må omlægningen af bistandssamarbejdet til et programsamarbejde med et  

 begrænset antal lande nødvendigvis ske gradvis over en årrække.
De undersøgelser, Danida har ladet foretage, synes at vise, at en  

 betydelig del af de danske virksomheder og erhvervsorganisationer ser  

 positivt på en vis geografisk koncentration af bistanden.
Det gælder i særlig  

 grad de mindre virksomheder og i et vist omfang entreprenørvirksomhederne.  

 Disse virksomheder ønsker at kunne koncentrere indsatsen om et mindre antal  

 lande og ser i denne forbindelse fordele ved et uddybet lande- og  

 personkendskab samt muligheder for at etablere lokale kontorer og skabe  

 større kontinuitet i salgsarbejdet.
Der er nu lagt op til en koncentration af bistanden på 20-24  

 samarbejdslande.
En yderligere landekoncentration, som der slås til lyd for i  

 visse indlæg, vil imidlertid meget vel kunne tages op til overvejelse på et  

 senere tidspunkt, når der er indhøstet erfaringer med den grad af  

 koncentration, der nu sigtes imod.
 Det må samtidig erkendes, at udviklingen i enkelte potentielle  

 samarbejdslande i den tredie verden vil kunne føre til, at der fra tid til  

 anden kan opstå behov for at optage nye lande i kredsen af samarbejdslande og  

 lade andre udgå.
2. Store eller små samarbejdslande Et af de temaer, som er rejst fra flere sider, er spørgsmålet om fortsat  

 bistand til meget store lande som f.eks.
Indien og Kina.
Argumenterne imod store lande har været, at de selv har tilstrækkelige  

 ressourcer til at sikre den nødvendige udvikling.
Det er endvidere anført, at  

 nogle af landene bruger betydelige ressourcer på våbenproduktion og har en  

 anseelig våbeneksport.
Endelig er der peget på, at visse lande yder en  

 bistand til tredielande af samme størrelsesorden som den bistand, de selv  

 modtager.
Omvendt er der i en række kommentarer fremført positive argumenter for at  

 give bistand til mindre lande.
Det er blevet anført, at der alt andet lige  

 bør foretrækkes samarbejdslande, hvor den danske bistand vil syne mest muligt  

 og veje relativt tungest og således give øgede muligheder for at stille krav  

 i forbindelse med bistandssamarbejdet.
 Tilsvarende synspunkter om indflydelsesmuligheder i henholdsvis små og  

 store lande har været fremført i forbindelse med overvejelser om  

 bistandspolitikkens udmøntning på menneskerettighedsområdet.
Endelig har også dele af erhvervslivet udtrykt præference for samarbejde  

 med mindre lande.
Nogle mener således, at de forholdsvis små danske  

 virksomheder vil have lettere ved at finde fodfæste på disse markeder, der er  

 mere overkommelige og udsat for en mindre hård international konkurrence.  

 Derimod har de større industrivirksomheder i højere grad lagt vægt på  

 kontinuiteten inden for allerede etablerede samarbejdsmønstre.
 Selv om det kan være rigtigt, at mange gode grunde taler for i særlig grad  

 at tilgodese en række mindre lande, taler samtidig andre hensyn for i hvert  

 fald indtil videre at fortsætte det bistandssamarbejde, som utvivlsomt kommer  

 store, fattige befolkningsgrupper til gode, også i de store samarbejdslande.
 Lovens formålsparagraf om økonomisk vækst, social fremgang og politisk  

 uafhængighed tager sigte på både små og store lande, hvor der er mulighed for  

 med en dansk bistandsindsats at sætte en påtrængende og samtidig bæredygtig  

 økonomisk udvikling i gang - en udvikling, som på længere sigt vil være en  

 betingelse for permanent at bedre de dårligst stilledes befolkningsgruppers  

 levevilkår.
3. Fattigdomskriteriet og modtagerlandets bistandsbehov Nogle kommentarer gentager en påstand om, at det forslag til landevalg,  

 som findes i Danidas handlingsplan, var udtryk for et skred væk fra den  

 hidtidige fattigdomsorientering som har karakteriseret dansk u-landsbistand.  

 Under folketingsdebatten den 24. november sidste år blev denne påstand  

 imidlertid klart tilbagevist af udenrigsministeren.
 Til yderligere illustration af hvordan det faktisk forholder sig, henvises  

 til vedlagte opgørelse, hvor de sidste års fattigdomsorientering af den  

 danske bistand er sammenlignet med den fattigdomsorientering, som  

 handlingsplanens forslag til landevalg ville medføre i år 1992. Som det  

 fremgår, ville graden af fattigdomsorientering med de i handlingsplanen  

 foreslåede lande være praktisk taget uændret i forhold til i dag.
 Bilaget indeholder herudover en opgørelse af fattigdomsorienteringen af  

 den danske bistand i forhold til andre lande, vi normalt sammenligner os med.  

 Denne sammenligning viser, at fire lande (Danmark, Norge, Sverige og Canada)  

 har en markant stærkere fattigdomsorientering end de øvrige lande.
Endelig har man peget på, at der ved landevalget bør tages særligt hensyn  

 til modtagerlandets bistandsbehov, herunder hvor stor en bistand landet  

 modtager fra andre donorer.
Dette har da også hidtil været et vigtigt hensyn,  

 som er indgået i vurderingen, når man konkret har skullet tage stilling til  

 bistand til et nyt samarbejdsland, og det bør også nu tillægges betydelig  

 vægt.
4. Muligheden for en effektiv bistandsindsats, der når målgruppen Det er et gennemgående træk ved flere af de fremsendte kommentarer, at de  

 tilslutter sig de overordnede målsætninger og principper for  

 udviklingssamarbejdet, men samtidig kritiserer bistandssamarbejdet for ikke i  

 den konkrete virkelighed at kunne leve op til disse principper.
Bl.a. hævdes  

 det, at bistanden ikke tilstrækkeligt effektivt når ud til målgrupperne.
Det er rigtigt, at kravene til Danida både kvalitativt og kvantitativt er  

 øget meget betydeligt gennem de senere år.
Det har nødvendigvis måttet give  

 vanskeligheder, når projekterne er spredt over et meget stort antal lande, og  

 Danida samtidig har måttet involvere sig langt stærkere i både  

 identifikation, forberedelse og overvågning af bistandsaktiviteterne.
 Der har endvidere i stigende grad været lagt vægt på at stille betingelser  

 i forbindelse med bistanden og søge at opnå en bredere dialog med  

 samarbejdslandene, så danske bistandspolitiske målsætninger i højere grad  

 kunne slå igennem.
 Hele den strategiske planlægning af Danidas aktiviteter, handlingsplanens  

 forslag om at koncentrere bistanden på færre samarbejdslande og beslutningen  

 om at decentralisere Danidas virksomhed tager netop sigte på at øge  

 effektiviteten i bistandssamarbejdet.
Den udbyggede viden og mere intensive dialog med modtagerlandene, som  

 landekoncentrationen vil muliggøre, vil bidrage til, at de enkelte projekter  

 i højere grad kan identificeres og tilpasses modtagerlandets forhold, så de  

 når målgrupperne.
Det gælder både større industriprojekter og projekter på  

 græsrodsniveau.
5. Flygtningeproblemer og lande plaget af krig Det er fremført, at lande, der enten har været eller fortsat er plaget af  

 krig, bør have særlig opmærksomhed når der skal udpeges fremtidige  

 samarbejdslande.
Det påpeges, at disse lande ofte er tynget ikke blot af  

 betydelige flygtningeproblemer og vanskeligheder ved permanent bosætning af  

 flygtninge, men også af særligt store problemer med fødevareproduktion og  

 -fordeling.
Der kan ikke være tvivl om, at sådanne lande har et ganske særligt behov  

 for bistand, til at løse den nød, der følger i krigens kølvand, til  

 genbosætning af de mange flygtninge, og til i en senere fase at genopbygge og  

 udvikle økonomien.
Det vil derfor være rigtigt fortsat at søge disse særlige  

 hensyn tilgodeset ved tilrettelæggelsen af den samlede danske u-landsbistand.
6. Dansk erhvervslivs rolle i bistandssamarbejdet De fremsendte kommentarer vedrørende samspillet mellem udviklingsbistanden  

 og dansk erhvervsliv peger i vidt forskellig retning.
På den ene side ønsker  

 en række erhvervsorganisationer betydeligt større råderum for dansk  

 erhvervsliv, mens på den anden side en række andre organisationer og  

 enkeltpersoner ønsker en skarp adskillelse mellem bistandspolitiske og  

 erhvervspolitiske hensyn, og dermed en stramning af rammerne for dansk  

 erhvervslivs deltagelse i bistandssamarbejdet.
Diskussionen herom har præget  

 debatten om Danidas handlingsplan, især i månederne umiddelbart forud for  

 folketingsdebatten i november 1988.
 Under folketingsdebatten var der imidlertid bred tilslutning til et  

 forslag om at etablere et særligt forum med deltagelse af erhvervslivet,  

 arbejdsmarkedets parter og Danida, med henblik på at drøfte, hvordan man  

 bedst kan anvende og udnytte danske ressourcer i u-landsbistanden.
Det første møde i dette nye kontaktudvalg om industriudvikling i u-landene  

 blev afholdt den 6. marts 1989. Fra fagbevægelsen deltager formændene for LO,  

 Dansk Metalarbejderforbund, FTF og Nærings- og  

 Nydelsesmiddelarbejderforbundet.
Endvidere deltager formændene for  

 Industrirådet, Landbrugsrådet, Handelskammeret og Håndværksrådet.
Endelig  

 indgår også formanden for Styrelsen for Internationalt Udviklingssamarbejde  

 og formanden for Rådet i kontaktudvalget.
 Udvalget har nedsat et antal arbejdsgrupper, som nu arbejder videre med en  

 række ideer og forslag om bl.a. miljø og energi, mindre danske virksomheders  

 deltagelse i u-landssamarbejdet, danske leverancer til internationale  

 organisationer, samt teknologioverførsel og -tilpasning.
7. Styrkelse af samhandelen u-landene imellem Der er fremført ønske om at der lægges øget vægt på at udnytte og forbedre  

 det regionale samarbejde mellem udviklingslandene, såkaldt syd-syd handel.
I  

 relation hertil peges der fra anden side på muligheden for også at inddrage  

 mellemindkomstlande i bistandssamarbejdet som lokomotiv for regional  

 samhandel og udvikling.
Denne syd-syd handel er allerede indarbejdet som en del af dansk  

 udviklingsbistand.
Der er således et voksende antal eksempler på, at der som  

 led i bistandssamarbejdet foretages indkøb i andre udviklingslande.
Alene til  

 de afrikanske lande er der i de senere år foretaget indkøb for 30-40  

 millioner kr., og alt tyder på, at en fortsat stigning vil være mulig.
 Blandt disse indkøb kan f.eks. nævnes: Sække fra Bangladesh til  

 kooperativer i Tanzania, såsæd fra Kenya og Malawi til Tanzanias  

 landbrugsministerium, såsæd og landbrugsudstyr fra Zimbabwe til  

 landbrugsprojekt i Mozambique, færdiggørelse i Zimbabwe af dansk leverede  

 jernbanevogne til Botswana samt mælkejunger fra Kenya til mejeriprojekt i  

 Uganda.
I forbindelse med den planlagte decentralisering af Danidas virksomhed er  

 det tanken, at der også skal ske en decentralisering af en række  

 indkøbsfunktioner.
I kombination med et udbygget lokalt og regionalt kendskab  

 vil en sådan decentralisering yderligere forøge mulighederne for at foretage  

 lokale indkøb, i det omfang varerne pris-, kvalitets- og funktionsmæssigt er  

 konkurrencedygtige.
 Der henvises endvidere til det uddybende svar på Udenrigsudvalgets  

 spørgsmål af 9. marts 1989 (u-landsbistand - bilag 64), hvori det blandt  

 andet anføres, at der i de kommende år utvivlsomt vil ske en forøgelse af  

 indkøbene under den bilaterale bistand, både i det u-land, hvor projekterne  

 gennemføres og i andre u-lande.
 Man bør også ved valget af samarbejdslande have disse muligheder for øje.
8. De private organisationers fremtidige rolle i bistandsarbejdet I udenrigsministerens redegørelse til Folketinget om Danidas handlingsplan  

 blev det anført, at regeringen lægger stor vægt på en udbygning af  

 samarbejdet med de private danske organisationer, og med henblik herpå har  

 stillet øgede midler til rådighed for dette arbejde.
Det blev ligeledes  

 tilkendegivet, at bistand ydet gennem private danske organisationer bør kunne  

 udfolde sig uafhængigt af landekoncentrationen.
Det øgede samarbejde med de private organisationer bør imidlertid ikke  

 svække de administrative, ressourcemæssige fordele, som vil kunne opnås ved  

 landekoncentrationen.
Forslaget om, at ansvaret for de private  

 organisationers projektgennemførelse bliver lagt over til organisationerne  

 selv, skal ses i dette lys.
 Som det også fremgår af de foreliggende kommentarer hertil, har de private  

 danske bistandsorganisationer generelt tilsluttet sig disse synspunkter.
9. Bistandens kvalitative aspekter Fra mange sider er der lagt betydelig vægt på, at de grundlæggende  

 kvalitative målsætninger for dansk u-landsbistand også bør slå igennem i  

 selve valget af samarbejdslande.
 Ud over fattigdomsorienteringen retter disse kommentarer sig især mod tre  

 sider af bistandssamarbejdet: Kvindeaspekterne, miljøområdet og fremme af  

 respekten for menneskerettigheder.
a.
Miljø- og kvindeaspekterne Det er et gennemgående træk, at kommentarerne om kvindeaspekter og  

 miljøhensyn i alt væsentligt tilslutter sig de specifikke handlingsplaner,  

 som allerede er udarbejdet for disse to områder.
Samtidig rejser flere  

 imidlertid spørgsmålet om forholdet mellem Danidas handlingsplan på den ene  

 side og disse specifikke handlingsplaner på den anden.
Det er i denne forbindelse vigtigt at understrege, at både miljø- og  

 kvindehandlingsplanerne er komplementære dele af den samlede strategi for  

 bistandssamarbejdet.
De udgør begge helt grundlæggende elementer i den  

 overordnede tilrettelæggelse og prioritering af bistanden.
Der er imidlertid  

 grænser for, hvor detaljeret og hvor indgående disse emner kan eller skal  

 behandles i den overordnede handlingsplan.
Denne detaljering findes netop i  

 de specifikke handlingsplaner for henholdsvis miljøhensyn og kvindeaspekter,  

 hvor der gives præcise anvisninger på, hvordan de overordnede hensyn kan  

 omsættes i mere konkrete projektstrategier inden for enkelte sektorer og i en  

 række konkrete lande eller regioner.
 Ved valget af fremtidige programsamarbejdslande må mulighederne for bedst  

 muligt at gennemføre disse helt centrale bistandsstrategier naturligvis indgå  

 med meget stor vægt.
b.
Menneskerettighedsaspekterne Spørgsmålet om menneskerettighedsaspektets integrering i bistandsarbejdet,  

 som første gang blev debatteret i Folketinget under den bistandspolitiske  

 debat i maj 1987, har allerede fået en markant placering i bistandsarbejdet.
Målet med at inddrage menneskerettighederne i det konkrete  

 bistandssamarbejde er ikke at søge konfrontationer, men gradvist at søge at  

 trække udviklingen i den rigtige retning og gavne de mennesker, der helt  

 konkret har vanskeligt ved at få opfyldt og respekteret deres økonomiske,  

 sociale, kulturelle og politiske rettigheder.
Det er dette, dansk  

 bistandssamarbejde skal sigte imod.
 Den brede politiske enighed herom, herunder om balancen mellem ideelle  

 målsætninger og realistiske muligheder for at nå de tilsigtede mål, blev  

 meget klart bekræftet under folketingsdebatten i november 1988.
 Det er denne linie, der bør lægges til grund, også i forbindelse med  

 overvejelserne om valg af fremtidige samarbejdslande.
Underbilag Notits Fattigdomsorienteringen af bistanden 1. En ændret fattigdomsorientering? Den gennemsnitlige årlige BNI p.c., vægtet i forhold til samarbejdets  

 omfang kan tages som et groft udtryk for fattigdomsorienteringen i vore  

 samarbejdslande.
Opgøres dette vægtede gennemsnit for henholdsvis de aktuelle  

 samarbejdslande og for handlingsplanens forslag til samarbejdslande i 1992,  

 vil »den gennemsnitlige fattigdomsprofil« blive ændret fra ca. 330  

 US dollars i dag til ca. 350 US dollars i 1992.
 Fattigdomsorienteringen vil altså forblive praktisk taget uændret.
2. I forhold til andre donorlande? Opgøres på samme måde den vægtede gennemsnitlige årlige BNI p.c. for de  

 vigtigste af de donorlande, vi normalt sammenligner os med, fremgår det - at Danmark, Norge, Sverige og Canada har en markant stærkere  

 fattigdomsorientering af den bilaterale bistand end de øvrige lande.
Blandt  

 disse 4 lande har Danmark for årene 1985-87 haft den mest udprægede  

 fattigdomsorientering af bistanden.
Sverige har som mål at øge  

 bistandssamarbejdet med mellemindkomstlande, og fattigdomsorienteringen er  

 svækket i den pågældende periode.
 - at Holland, Forbundsrepublikken Tyskland og især Frankrig yder en  

 meget betydelig del af bistanden til forholdsvis velstående lande (bl.a. til  

 tidligere kolonilande), og dermed har en meget ringe fattigdomsorientering af  

 udviklingsbistanden.
 Af bilag 3 fremgår, hvilke lande der er de vigtigste samarbejdslande for 8  

 vigtige donorlande.
DS.1. J.nr. 104.Dan.4/59 Fattigdomsprofilen før og efter handlingsplanen I vedlagte skemaer er der  

 beregnet vægtet gennemsnitlig BNI per capita (p.c.) som et groft udtryk for  

 fattigdomsorienteringen.
 1. Beregning af vægtet gennemsnit af BNI p.c. for Danmarks hidtidige  

 samarbejdslande, vægtet ud fra den samlede bilaterale bistand til disse lande  

 i perioden 1984-86, inkl.
 Denne gennemsnitlige BNI p.c. udgør 331 dollars.
 2. Beregning af vægtet gennemsnit af BNI p.c. for samtlige 26 lande, der i  

 handlingsplanen er anført som mulige samarbejdslande samt de forslåede tre  

 regionale bevillinger, vægtet ud fra en fordeling af bistanden i 1992,  

 baseret på de intentioner, der er indeholdt i handlingsplanen.
 Denne gennemsnitlige BNI p.c. udgør 350 dollars.
 Metode:
 Den vægtede gennemsnitlige BNI p.c. er beregnet som summen af produktet af  

 bistand og BNI p.c. i 1985 for alle de omhandlede lande, divideret med den  

 samlede bistand til landene.
 BNI p.c. er Verdensbankens opgivelser for 1985, undtagen for Uganda, hvor  

 der er anvendt tallene for 1984.
 Bistanden til landene er opgjort udfra Danidas regnskab i hovedposter,  

 1984 til 1986.
Den 15. august 1988, HGJ Vægtet gns.
BNI p.c. for danske samarbejdslande, bilateral bistand Fattigdomsprofil før og efter handlingsplanen Fattigdomsorientering af donorlandes bistand til de 15 største  

 samarbejdslande:
- vægtet efter donors landefordeling af den bilaterale bistand 1985-86 Kilder: - Landefordeling af donorers bistand:
OECD: Development Co-operation, 1987 Report - BNI p.c. for modtagerlande:
WB: World Development Report 1988, samt OECD: Development Co-operation, 1987 Report.
 Fattigdomsorientering af donorlandes bistand til de 15 største  

 samarbejdslande:
- vægtet efter donors landefordeling af den bilaterale bistand 1986-87 Kilder: - Landefordeling af donorers bistand:
OECD: Development Co-operation, 1987 Report - BNI p.c. for modtagerlande:
