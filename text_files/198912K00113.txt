Nr LSF 113 Forslag til Lov om grundlæggende social- og sundhedsuddannelser inden for  

 bistands-, pleje- og omsorgsområdet m.v.
Fremsat af undervisnings- og forskningsministeren (Bertel Haarder) den 28. december 1989 Vedtaget ved tredjebehandling den 17. maj 1990 Lov nr. 432 af 13/06/1990 Kapitel 1 Formål m.v.
 § 1. Som et led i et samordnet system af social- og sundhedsuddannelser  

 fastlægger undervisnings- og forskningsministeren rammerne for trinvis  

 opbyggede grundlæggende uddannelser inden for bistands-, pleje- og  

 omsorgsområdet.
Stk. 2. De grundlæggende uddannelser består af en grunduddannelse til  

 social- og sundhedshjælper og en overbygningsuddannelse til social- og  

 sundhedsassistent.
Grunduddannelsen tilrettelægges sådan, at den giver adgang  

 for både voksne og unge.
 Stk. 3. Uddannelserne har til formål på hver sit niveau at give de  

 færdiguddannede kompetence til at varetage bistands-, pleje- og  

 omsorgsopgaver inden for kommunale virksomhedsområder, jf. §§ 10 og 11.
 Stk. 4. Uddannelserne skal tilrettelægges under hensyn til de social-,  

 sundheds- og personalepolitiske mål inden for bistands-, pleje- og  

 omsorgsområdet, herunder behovet for kvalifikationer inden for området.  

 Uddannelserne skal tillige give eleverne mulighed for at erhverve almene  

 uddannelseskvalifikationer af hensyn til videre uddannelse.
 § 2. Uddannelserne tilrettelægges som vekseluddannelser skiftende mellem  

 praktikuddannelse inden for de kommunale områder og skoleundervisning.
Kapitel 2 Adgang til uddannelserne § 3. Optagelse til grunduddannelsen til social- og sundhedshjælper, jf. §  

 7 om optagelse på indgangsåret, og til overbygningsuddannelsen til social- og  

 sundhedsassistent sker ved ansættelse som elev på grundlag af en kontrakt  

 mellem den ansættende kommunale myndighed og eleven.
Hvis eleven er under 18  

 år, kræves der tillige samtykke fra forældremyndighedens indehaver.
 Stk. 2. Elevkontrakten giver ret til at blive optaget på skole til  

 undervisning efter reglerne for den pågældende uddannelse.
 Stk. 3. Elevkontrakten omfatter både praktikuddannelsen og  

 skoleundervisningen.
§ 4. Ansættelsen som elev på uddannelsen til social- og sundhedshjælper er  

 betinget af 1) gennemført indgangsår for unge fra 9. klassetrin i grundskolen, jf. §  

 5, eller 2) mindst 1 års anden uddannelse eller 1 års arbejdsmæssig erfaring efter  

 9. klassetrin i grundskolen eller 3) anden relevant erfaring, der modsvarer kvalifikationer efter nr. 2.
 Stk. 2. Den ansættende kommunale myndighed afgør efter indhentet udtalelse  

 fra skolelederen, om betingelserne i nr. 3 er opfyldt.
 § 5. For unge, der kommer direkte fra 9. klassetrin i grundskolen,  

 tilrettelægger de enkelte skoleledere med fællesbestyrelsens godkendelse, jf.  

 § 21, stk. 4, et indgangsår til de grundlæggende social- og  

 sundhedsuddannelser inden for bistands-, pleje- og omsorgsområdet.
Stk. 2. Indgangsåret, hvori der skiftes mellem praktik og  

 skoleundervisning, skal tilrettelægges sådan, at det forbereder de unge til  

 uddannelse og arbejde inden for social- og sundhedsområdet og herunder giver  

 dem praktiske erfaringer og kendskab til området.
Indgangsåret skal desuden  

 give de unge mulighed for personlig udvikling og for at vælge almene  

 enkeltfag af betydning for videre uddannelse.
Almene enkeltfag udbydes inden  

 for fagrækken af grundskolens afgangsprøver.
 Stk. 3. Undervisnings- og forskningsministeren fastsætter efter  

 indstilling fra Rådet for Social- og Sundhedsuddannelserne, jf. § 31, regler  

 om indgangsåret.
 § 6. Amtsrådet yder tilskud til befordring for elever i indgangsåret i  

 henhold til § 28 i lov om gymnasiet m.v.
§ 7. Ved optagelse på indgangsåret fra 9. klassetrin i grundskolen indgås  

 der en kontrakt mellem den ansættende kommunale myndighed og den unge om  

 fremtidig ansættelse som elev på grunduddannelsen.
Hvis den unge er under 18  

 år, kræves der tillige samtykke fra forældremyndighedens indehaver.
§ 8. Ansættelsen som elev på uddannelsen til social- og sundhedsassistent  

 er betinget af 1) grunduddannelse som social- og sundhedshjælper eller 2) relevante kvalifikationer baseret på enten uddannelse eller  

 arbejdserfaring eller en kombination heraf af mindst 1 års varighed.
 Stk. 2. Den ansættende kommunale myndighed afgør efter indhentet udtalelse  

 fra skolelederen, om betingelserne i nr. 2 er opfyldt.
 § 9. Undervisnings- og forskningsministeren fastsætter regler om en fælles  

 adgangsprøve til de videregående social- og sundhedsuddannelser med henblik  

 på, at social- og sundhedsassistenter og andre hermed ligestillede ansøgere  

 kan opfylde de almene betingelser for adgang til uddannelserne.
Kapitel 3 Uddannelsernes struktur og varighed m.v.
 § 10. Grunduddannelsen til social- og sundhedshjælper varer 1 år og har  

 til formål at kvalificere til at varetage brede, elementære bistands-, pleje-  

 og omsorgsopgaver der, hvor brugerne bor.
Stk. 2. Eleverne skal kunne vælge almene enkeltfag mod tilsvarende  

 afkortning af praktiktiden.
Der kan dog højst ske afkortning svarende til 1  

 måneds praktik.
 § 11. Overbygningsuddannelsen til social- og sundhedsassistent varer 11/2  

 år og har til formål at kvalificere dels til selvstændigt at varetage og  

 tilrettelægge sammensatte aktivitets- og omsorgsopgaver, herunder  

 koordinerende og undervisende funktioner, dels til selvstændigt at varetage  

 grundlæggende sundheds- og sygeplejeopgaver i social- og sundhedssektoren.
Stk. 2. Eleverne skal kunne vælge almene enkeltfag mod tilsvarende  

 afkortning af praktiktiden.
Der kan dog højst ske afkortning svarende til  

 11/2 måneds praktik.
 § 12. Undervisnings- og forskningsministeren fastsætter efter indstilling  

 fra Rådet for Social- og Sundhedsuddannelserne, jf. § 31, og efter  

 forhandling med socialministeren og sundhedsministeren regler om de  

 grundlæggende social- og sundhedsuddannelser inden for bistands-, pleje- og  

 omsorgsområdet med angivelse af uddannelsernes formål, af forholdet mellem  

 praktikuddannelse og skoleundervisning, af faglige mål for uddannelsernes  

 områdefag og fagenes vægt inden for den samlede uddannelsestid og af krav til  

 praktikuddannelse og bedømmelse.
 Stk. 2. Almene enkeltfag udbydes inden for fagrækken af grundskolens  

 udvidede afgangsprøver, hf enkeltfag og almen voksenuddannelse.
 Stk. 3. Undervisnings- og forskningsministeren fastsætter efter  

 indstilling fra Rådet for Social- og Sundhedsuddannelserne, jf. § 31, regler  

 om, at personer med særlige uddannelses- eller beskæftigelsesmæssige  

 forudsætninger fritages for dele af grunduddannelsen eller  

 overbygningsuddannelsen.
 Stk. 4. Sundhedsministeren kan fastsætte regler om udøvelse af virksomhed  

 inden for de grundlæggende social- og sundhedsuddannelser inden for  

 bistands-, pleje- og omsorgsområdet, der er nødvendige til gennemførelse af  

 overenskomst mellem de nordiske lande om et fælles nordisk arbejdsmarked og  

 direktiver vedtaget af De Europæiske Fællesskaber.
§ 13. Til elever, der har behov for det, gives der specialundervisning og  

 anden specialpædagogisk bistand.
Undervisnings- og forskningsministeren  

 fastsætter nærmere regler herom.
 § 14. Den nærmere tilrettelæggelse af de grundlæggende social- og  

 sundhedsuddannelser inden for bistands-, pleje- og omsorgsområdet fastsættes  

 i uddannelsesordninger, som udarbejdes af de enkelte skoleledere og godkendes  

 af fællesbestyrelsen, jf. § 21, stk. 4.
Stk. 2. Praktikuddannelsen fastlægges i uddannelsesordningen således, at  

 der opnås tæt sammenhæng med skoleforløbene.
Praktikstederne har ansvaret for  

 praktikuddannelsen, herunder for vejledning af eleverne.
Kapitel 4 Regional styring og skolestruktur § 15. Til sikring af sammenhængen mellem de grundlæggende social- og  

 sundhedsuddannelser inden for bistands-, pleje- og omsorgsområdet og de  

 kommunale videregående social- og sundhedsuddannelser i amtskommunen opretter  

 amtsrådet og kommunalbestyrelserne i amtsrådskredsen et samordnet skolesystem  

 for uddannelserne.
 Stk. 2. Det samordnede skolesystem omfatter mindst 1 skole for de  

 grundlæggende bistands-, pleje- og omsorgsuddannelser inklusive indgangsåret  

 og 1 skole for kommunal videregående social- og sundhedsuddannelse, jf. dog §  

 24. Hver skole har en særskilt faglig ledelse.
 § 16. Bestemmelserne om amtskommuner i denne lov gælder tilsvarende for  

 Københavns og Frederiksberg Kommuner.
 § 17. Amtsrådet skal stille skolekapacitet til rådighed for eleverne på  

 indgangsåret og på de grundlæggende social- og sundhedsuddannelser inden for  

 bistands-, pleje- og omsorgsområdet og for de studerende, der optages på de  

 kommunale videregående social- og sundhedsuddannelser, jf. § 21, stk. 6.
 Stk. 2. Amtsrådet har det økonomiske ansvar for skolernes virksomhed og  

 fastlægger de økonomiske rammer for de enkelte skoler efter indstilling fra  

 fællesbestyrelsen om uddannelsestilbudet på skolerne, jf. § 21, stk. 1.
 § 18. Undervisningen på offentlige skoler for de grundlæggende social- og  

 sundhedsuddannelser inden for bistands-, pleje- og omsorgsområdet er  

 vederlagsfri.
 Stk. 2. De undervisningsmidler, der er nødvendige for undervisningen, skal  

 af amtsrådet stilles til rådighed for eleverne uden betaling, jf. dog stk. 3.
Stk. 3. Undervisnings- og forskningsministeren kan bestemme, at eleverne i  

 begrænset omfang selv anskaffer undervisningsmidler.
Betaling for fotokopier  

 til undervisningsbrug kan fastsættes som en gennemsnitsbetaling for skolens  

 elever eller for grupper af elever på skolen.
 Stk. 4. Undervisnings- og forskningsministeren kan delegere sin beføjelse  

 efter stk. 3 til vedkommende amtsråd eller til skolen efter amtsrådets  

 bestemmelse.
 § 19. Amtsrådet ansætter og afskediger skolelederne og lærerne efter  

 forslag fra fællesbestyrelsen.
 Stk. 2. Undervisnings- og forskningsministeren kan fastsætte regler om  

 krav til skoleledernes og lærernes kvalifikationer.
 § 20. Amtsrådet nedsætter en fællesbestyrelse for skolesystemet og udpeger  

 bestyrelsens formand.
 Stk. 2. Fællesbestyrelsens medlemmer udpeges af amtsrådet,  

 kommunalbestyrelser i amtsrådskredsen og de færdiguddannedes organisationer.  

 Skolelederne for henholdsvis de kommunale grundlæggende og de kommunale  

 videregående social- og sundhedsuddannelser udpeger hver en repræsentant, der  

 er tilforordnet fællesbestyrelsen.
 Stk. 3. Fællesbestyrelsen fastsætter selv sin forretningsorden.
 Stk. 4. Amtsrådet stiller sekretariatsbistand til rådighed for  

 fællesbestyrelsen.
 § 21. Fællesbestyrelsen afgiver forslag til amtsrådet om antallet og  

 placeringen af skoler og om uddannelsestilbudet på de enkelte skoler ud fra  

 regionale forhold.
Stk. 2. Fællesbestyrelsen forestår den samlede koordinering af  

 elevansættelser.
Fællesbestyrelsen følger herunder, at amtsrådet og  

 kommunalbestyrelserne gennem elevansættelser sikrer tilgangen til  

 uddannelserne, og rådgiver amtsråd og kommunalbestyrelser ved  

 uoverensstemmelser mellem tilgang og behov.
 Stk. 3. Fællesbestyrelsen afgiver forslag til amtsrådet om den årlige  

 optagelse ved de kommunale videregående social- og sundhedsuddannelser, jf. §  

 27, stk. 1.
Stk. 4. Fællesbestyrelsen godkender efter indhentet udtalelse fra det  

 uddannelsesråd, der nedsættes efter § 23, uddannelsesordninger for  

 indgangsåret og de grundlæggende social- og sundhedsuddannelser inden for  

 bistands-, pleje- og omsorgsområdet, som udarbejdes af skolelederen eller  

 skolelederne.
Fællesbestyrelsen godkender praktiksteder.
Stk. 5. Fællesbestyrelsen godkender efter indhentet udtalelse fra det  

 uddannelsesråd, der nedsættes efter § 24, uddannelsesordninger for kommunale  

 videregående social- og sundhedsuddannelser med henblik på planlægning og  

 tilrettelæggelse af praktikuddannelsen.
Fællesbestyrelsen godkender  

 praktiksteder.
 Stk. 6. Fællesbestyrelsen fastsætter principper for optagelse på de  

 kommunale videregående social- og sundhedsuddannelser.
 Stk. 7. Fællesbestyrelsen godkender skolernes budget efter indstilling fra  

 skolelederne inden for de økonomiske rammer, som amtsrådet har fastlagt.
 § 22. Skolelederne varetager den administrative og økonomiske ledelse af  

 skolen under ansvar over for amtsrådet.
 Stk. 2. Lederen af en skole for de grundlæggende social- og  

 sundhedsuddannelser inden for bistands-, pleje- og omsorgsområdet har den  

 faglige ledelse af uddannelserne og er ansvarlig over for fællesbestyrelsen  

 for, at uddannelserne gennemføres i overensstemmelse med fællesbestyrelsens  

 beslutninger.
Stk. 3. Lederen af en skole for en kommunal videregående social- og  

 sundhedsuddannelse har den faglige ledelse af skolen og er ansvarlig for, at  

 uddannelsen gennemføres i overensstemmelse med krav, der er fastsat under  

 hensyn til autorisation.
Skolelederen er desuden ansvarlig over for  

 fællesbestyrelsen for, at uddannelsen gennemføres i overensstemmelse med  

 fællesbestyrelsens beslutninger efter § 21, stk. 5.
§ 23. Fællesbestyrelsen nedsætter et uddannelsesråd, der er rådgivende  

 over for fællesbestyrelsen og skolelederen vedrørende de grundlæggende  

 social- og sundhedsuddannelser inden for bistands-, pleje- og omsorgsområdet  

 inklusive indgangsåret.
Uddannelsesrådet sammensættes sådan, at der er  

 ligelig repræsentation for de ansættende kommunale myndigheder og for de  

 lokale arbejdstagere.
Repræsentanter for skoleledere, lærere og elever  

 tilforordnes rådet.
 Stk. 2. Fællesbestyrelsen kan beslutte, at uddannelsesrådet afgør klager  

 over en skoleleders faglige afgørelser og klager over eksamination på  

 indgangsåret og på de grundlæggende social- og sundhedsuddannelser inden for  

 bistands-, pleje- og omsorgsområdet.
§ 24. Fællesbestyrelsen nedsætter et uddannelsesråd, der er rådgivende  

 over for skolelederen vedrørende de kommunale videregående social- og  

 sundhedsuddannelser.
Uddannelsesrådet sammensættes af fagkyndige  

 repræsentanter for amtsrådet og kommunalbestyrelserne i amtsrådskredsen samt  

 repræsentanter for skoleledere, lærere og studerende.
 § 25. Et amtsråd kan efter overenskomst med staten, selvejende eller  

 private institutioner eller andre amtsråd henvise elever til undervisning i  

 statsskoler, selvejende institutioner eller private skoler eller et andet  

 amtsråds skoler uanset bestemmelsen i § 17, stk. 1.
 Stk. 2. Før amtsrådet indgår overenskomst efter stk. 1, skal  

 overenskomstudkastet forelægges for fællesbestyrelsen til udtalelse.
 Stk. 3. Hvor amtsrådet har indgået overenskomst efter stk. 1 med et andet  

 amtsråd, har fællesbestyrelsen i den amtskommune, hvor skolen ligger,  

 kompetencen efter dette kapitel.
Kapitel 5 Regulering af elevansættelser og optagelse samt sikring af praktikpladser § 26. Amtsrådet og kommunalbestyrelserne skal foretage elevansættelser på  

 de grundlæggende social- og sundhedsuddannelser inden for bistands-, pleje-  

 og omsorgsområdet i overensstemmelse med dels egne behov, dels det samlede  

 behov for færdiguddannede på området i amtskommunen.
 Stk. 2. De ansættende kommunale myndigheder skal i samarbejde sikre  

 eleverne en forsvarlig praktikuddannelse med mulighed for vekslende praktik  

 under amtskommune og kommune i overensstemmelse med uddannelsesordningen.
 Stk. 3. Amtsrådet og kommunalbestyrelserne skal i samarbejde stille  

 praktikpladser inden for deres respektive områder til rådighed i  

 overensstemmelse med uddannelsesordningen for elever på indgangsåret.
 § 27. Amtsrådet fastsætter efter forslag fra fællesbestyrelsen den årlige  

 optagelse ved de kommunale videregående social- og sundhedsuddannelser i  

 overensstemmelse med behovet for færdiguddannede i amtskommunen.
 Stk. 2. Amtsrådet og kommunalbestyrelserne skal i samarbejde stille  

 praktikpladser inden for deres respektive områder til rådighed i  

 overensstemmelse med uddannelsesordningen for studerende, der optages på de  

 kommunale videregående social- og sundhedsuddannelser.
 § 28. Statslige, selvejende og private institutioner kan ved at indgå  

 overenskomst med et amtsråd eller en kommunalbestyrelse tilslutte sig lovens  

 uddannelsessystem mod at stille praktikplads til rådighed.
 Stk. 2. Et amtsråd eller en kommunalbestyrelse kan indgå aftale med et  

 andet amtsråd eller en anden kommunalbestyrelse om afvikling af praktik.
 § 29. Undervisnings- og forskningsministeren kan fastsætte regler om, at  

 lønudgifterne til elever i skoleperioder på grunduddannelsen og  

 overbygningsuddannelsen afholdes af amtsrådet og kommunalbestyrelserne i  

 fællesskab.
Kapitel 6 Rådet for Social- og Sundhedsuddannelserne § 30. Undervisnings- og forskningsministeren nedsætter et råd for social-  

 og sundhedsuddannelserne og udpeger formanden.
Rådets medlemmer udpeges  

 således:
Sundhedsministeriet og Sundhedsstyrelsen 2 Socialministeriet og Socialstyrelsen 2 Amtsrådsforeningen i Danmark 2 Kommunernes Landsforening 2 Københavns og Frederiksberg Kommuner i forening 1 De færdiguddannedes organisationer:
- vedrørende grunduddannelsen 2 - vedrørende overbygningsuddannelsen 2 - vedrørende de videregående uddannelser 2 Erhvervsuddannelsesrådet af 1989 1 Stk. 2. Undervisnings- og forskningsministeren kan efter forhandling med  

 Rådet for Social- og Sundhedsuddannelserne træffe beslutning om ændring af  

 rådets medlemstal eller sammensætning.
 Stk. 3. Rådet fastsætter selv sin forretningsorden.
 Stk. 4. Undervisnings- og forskningsministeren stiller sekretariatsbistand  

 til rådighed for rådet.
 § 31. Rådet for Social- og Sundhedsuddannelserne har som hovedopgave at  

 følge den samlede årlige optagelse ved de grundlæggende social- og  

 sundhedsuddannelser inden for bistands-, pleje- og omsorgsområdet og de  

 kommunale videregående social- og sundhedsuddannelser og adgangssystemerne  

 til uddannelsesområdet.
 Stk. 2. Rådet afgiver indstilling til undervisnings- og  

 forskningsministeren om regler om indgangsåret, jf. § 5, stk. 3, om de  

 grundlæggende social- og sundhedsuddannelser inden for bistands-, pleje- og  

 omsorgsområdet, jf. § 12, stk. 1, og om fritagelse for dele af uddannelserne,  

 jf. § 12, stk. 3, samt om afvigelser fra loven som led i forsøg, jf. § 33.
 Stk. 3. Rådet rådgiver i øvrigt undervisnings- og forskningsministeren og  

 kan på eget initiativ drøfte og afgive udtalelse om alle spørgsmål, der efter  

 rådets opfattelse har betydning for uddannelserne.
Kapitel 7 Forskellige bestemmelser § 32. Undervisnings- og forskningsministeren kan til brug for den  

 overordnede styring af kommunale grundlæggende og videregående uddannelser  

 inden for social- og sundhedsområdet indhente oplysninger fra amtsrådene,  

 kommunalbestyrelserne og fællesbestyrelserne.
§ 33. Undervisnings- og forskningsministeren kan i særlige tilfælde gøre  

 undtagelser fra loven, hvis det sker for at fremme uddannelsesforsøg.
Rådet  

 for Social- og Sundhedsuddannelserne afgiver indstilling herom.
 § 34. På indgangsåret og på de grundlæggende social- og  

 sundhedsuddannelser inden for bistands-, pleje- og omsorgsområdet indbringes  

 klager over en skoleleders afgørelser i spørgsmål vedrørende uddannelserne og  

 klager over en eksamination for fællesbestyrelsen eller for uddannelsesrådet,  

 hvis bestyrelsen efter § 23, stk. 2, har henlagt afgørelsen af klagerne til  

 rådet.
Stk. 2. Fællesbestyrelsens afgørelser efter stk. 1 kan ikke indbringes for  

 højere administrativ myndighed.
Tilsvarende gælder for uddannelsesrådets  

 afgørelser, hvis bestyrelsen har henlagt afgørelsen af klagerne til rådet.
Kapitel 8 Ikrafttrædelses- og overgangsbestemmelser § 35. Loven træder i kraft den 1. januar 1991.
 Stk. 2. §§ 20-24 og §§ 30 og 31 træder dog i kraft dagen efter  

 bekendtgørelsen i Lovtidende.
 § 36. Undervisnings- og forskningsministeren fastsætter efter forhandling  

 med amtsrådene og kommunalbestyrelserne regler om færdiggørelse af  

 uddannelsen for elever, der ikke ved lovens ikrafttræden har afsluttet deres  

 uddannelse efter de hidtidige regler.
 § 37. Følgende skoler, som drives af staten, overtages efter forhandling  

 mellem undervisnings- og forskningsministeren og den amtskommune, hvori  

 skolen ligger:
 1) Plejehjemsassistentskolerne i Ålborg, Randers, Gram og Odense.
 2) Plejehjemsassistent- og Beskæftigelsesvejlederskolen i Brande.
 3) Beskæftigelsesvejlederskolen i Nykøbing Falster.
 § 38. Overtagelsen omfatter driften af skolerne, indgåede lejemål,  

 eksisterende inventar og undervisningsmidler og indgåede  

 ansættelseskontrakter.
Stk. 2. Amtskommunen overtager efter forhandling med udlejer statens  

 rettigheder og pligter som lejer.
Amtskommunen indtræder i statens  

 rettigheder og pligter som udlejer for så vidt angår elevboliger m.v.
 Stk. 3. Amtskommunen indtræder i de rettigheder og pligter, der tilkommer  

 og påhviler staten som ejer og bruger af de genstande m.v., som overtagelsen  

 omfatter.
Stk. 4. Overtagelsen sker vederlagsfrit.
Omkostninger ved overtagelsen  

 afholdes af amtskommunen.
 Stk. 5. Overtagelsens omfang og vilkår fastsættes af undervisnings- og  

 forskningsministeren efter forhandling med amtskommunen i hvert enkelt  

 tilfælde.
 § 39. Amtsrådet indgår med virkning fra 1. januar 1991 driftsoverenskomst  

 med selvejende institutioner, som ønsker at tilbyde undervisning i medfør af  

 denne lov, og som pr. 1. januar 1990 tilbyder uddannelse til sygehjælper,  

 beskæftigelsesvejleder eller plejehjemsassistent.
 Stk. 2. Diakonhøjskolen i Århus indgår overenskomst med amtsrådet om at  

 tilslutte sig lovens uddannelsessystem som led i sin diakonuddannelse enten  

 sådan, at amtsrådet henviser elever til undervisning på Diakonhøjskolen,  

 eller sådan, at amtsrådet stiller praktikpladser efter denne lov til rådighed  

 for diakonelever.
 Stk. 3. Kan der ikke opnås enighed mellem amtsrådet og institutionen om  

 vilkårene for driftssamarbejdet, afgøres spørgsmålet på grundlag af en  

 udtalelse, som amtsrådet indhenter fra Rådet for Social- og  

 Sundhedsuddannelserne.
 Stk. 4. Ønsker amtsrådet en indgået overenskomst ændret eller opsagt til  

 ophør, skal amtsrådet indhente en udtalelse fra Rådet for Social- og  

 Sundhedsuddannelserne.
 § 40. § 2, stk. 5 og 6, og § 13 i lov om  

 sygeplejersker, jf. lovbekendtgørelse nr. 66 af 27. februar 1979, som ændret  

 ved § 35 i lov nr. 217 af 23. april 1986, ophæves.
 § 41. Loven gælder ikke for Færøerne og Grønland.
Oprindeligt fremsat forslag Kapitel 1 Formål m.v.
 § 1. Som et led i et samordnet system af social- og sundhedsuddannelser  

 fastlægger undervisnings- og forskningsministeren rammerne for trinvis  

 opbyggede grundlæggende uddannelser inden for bistands-, pleje- og  

 omsorgsområdet.
Stk. 2. De grundlæggende uddannelser består af en grunduddannelse til  

 social- og sundhedshjælper og en overbygningsuddannelse til social- og  

 sundhedsassistent.
Grunduddannelsen tilrettelægges sådan, at den giver adgang  

 for både voksne og unge.
 Stk. 3. Uddannelserne har til formål på hver sit niveau at give de  

 færdiguddannede kompetence til at varetage bistands-, pleje- og  

 omsorgsopgaver inden for kommunale virksomhedsområder, jf. §§ 10 og 11.
 Stk. 4. Uddannelserne skal tilrettelægges under hensyn til de social-,  

 sundheds- og personalepolitiske mål inden for bistands-, pleje- og  

 omsorgsområdet, herunder behovet for kvalifikationer inden for området.  

 Uddannelserne skal tillige give eleverne mulighed for at erhverve almene  

 uddannelseskvalifikationer af hensyn til videre uddannelse.
 § 2. Uddannelserne tilrettelægges som vekseluddannelser, skiftende mellem  

 praktikuddannelse inden for de kommunale områder og skoleundervisning.
Kapitel 2 Adgang til uddannelserne § 3. Optagelse til grunduddannelsen til social- og sundhedshjælper, jf. §  

 7 om optagelse på indgangsåret, og til overbygningsuddannelsen til social- og  

 sundhedsassistent sker ved ansættelse som elev på grundlag af en kontrakt  

 mellem den ansættende kommunale myndighed og eleven.
Hvis eleven er under 18  

 år, kræves der tillige samtykke fra forældremyndighedens indehaver.
 Stk. 2. Elevkontrakten giver ret til at blive optaget på skole til  

 undervisning efter reglerne for den pågældende uddannelse.
 Stk. 3. Elevkontrakten omfatter både praktikuddannelsen og  

 skoleundervisningen.
§ 4. Ansættelsen som elev på uddannelsen til social- og sundhedshjælper er  

 betinget af 1) gennemført indgangsår for unge fra 9. klassetrin i grundskolen, jf. §  

 5, eller 2) mindst 1 års anden uddannelse eller 1 års arbejdsmæssig erfaring efter  

 9. klassetrin i grundskolen eller 3) anden relevant erfaring, der modsvarer kvalifikationer efter nr. 2.
 Stk. 2. Den ansættende kommunale myndighed afgør efter indhentet udtalelse  

 fra skolelederen, om betingelserne i nr. 3 er opfyldt.
 § 5. For unge, der kommer direkte fra 9. klassetrin i grundskolen,  

 tilrettelægger de enkelte skoleledere med fællesbestyrelsens godkendelse, jf.  

 § 20, stk. 4, et indgangsår til de grundlæggende social- og  

 sundhedsuddannelser inden for bistands-, pleje- og omsorgsområdet.
Stk. 2. Indgangsåret, hvori der skiftes mellem praktik og  

 skoleundervisning, skal tilrettelægges sådan, at det forbereder de unge til  

 uddannelse og arbejde inden for social- og sundhedsområdet og herunder giver  

 dem praktiske erfaringer og kendskab til området.
Indgangsåret skal desuden  

 give de unge mulighed for personlig udvikling og for at vælge almene  

 enkeltfag af betydning for videre uddannelse.
Almene enkeltfag udbydes inden  

 for fagrækken af grundskolens afgangsprøver.
 Stk. 3. Undervisnings- og forskningsministeren fastsætter efter  

 indstilling fra Rådet for Social- og Sundhedsuddannelserne, jf. § 30, regler  

 om indgangsåret.
 § 6. Amtsrådet yder tilskud til befordring for elever i indgangsåret i  

 henhold til § 28 i lov om gymnasiet m.v.
§ 7. Ved optagelse på indgangsåret fra 9. klassetrin i grundskolen indgås  

 der en kontrakt mellem den ansættende kommunale myndighed og den unge om  

 fremtidig ansættelse som elev på grunduddannelsen.
Hvis den unge er under 18  

 år, kræves der tillige samtykke fra forældremyndighedens indehaver.
§ 8. Ansættelsen som elev på uddannelsen til social- og sundhedsassistent  

 er betinget af 1) grunduddannelse som social- og sundhedshjælper eller 2) relevante kvalifikationer baseret på enten uddannelse eller  

 arbejdserfaring eller en kombination heraf af mindst 1 års varighed.
 Stk. 2. Den ansættende kommunale myndighed afgør efter indhentet udtalelse  

 fra skolelederen, om betingelserne i nr. 2 er opfyldt.
 § 9. Undervisnings- og forskningsministeren fastsætter regler om en fælles  

 adgangsprøve til de videregående social- og sundhedsuddannelser med henblik  

 på, at social- og sundhedsassistenter og andre hermed ligestillede ansøgere  

 kan opfylde de almene betingelser for adgang til uddannelserne.
Kapitel 3 Uddannelsernes struktur og varighed m.v.
 § 10. Grunduddannelsen til social- og sundhedshjælper varer 1 år og har  

 til formål at kvalificere til at varetage brede, elementære bistands-, pleje-  

 og omsorgsopgaver der, hvor brugerne bor.
Stk. 2. Eleverne skal kunne vælge almene enkeltfag mod tilsvarende  

 afkortning af praktiktiden.
Der kan dog højst ske afkortning svarende til 1  

 måneds praktik.
 § 11. Overbygningsuddannelsen til social- og sundhedsassistent varer 11/2  

 år og har til formål at kvalificere dels til selvstændigt at varetage og  

 tilrettelægge sammensatte aktivitets- og omsorgsopgaver, herunder  

 koordinerende og undervisende funktioner, dels til selvstændigt at varetage  

 grundlæggende sundheds- og sygeplejeopgaver i social- og sundhedssektoren.
Stk. 2. Eleverne skal kunne vælge almene enkeltfag mod tilsvarende  

 afkortning af praktiktiden.
Der kan dog højst ske afkortning svarende til  

 11/2 måneds praktik.
 § 12. Undervisnings- og forskningsministeren fastsætter efter indstilling  

 fra Rådet for Social- og Sundhedsuddannelserne, jf. § 30, og efter  

 forhandling med socialministeren og sundhedsministeren regler om de  

 grundlæggende social- og sundhedsuddannelser inden for bistands-, pleje- og  

 omsorgsområdet med angivelse af uddannelsernes formål, af forholdet mellem  

 praktikuddannelse og skoleundervisning, af faglige mål for uddannelsernes  

 områdefag og fagenes vægt inden for den samlede uddannelsestid og af krav til  

 praktikuddannelse og bedømmelse.
 Stk. 2. Almene enkeltfag udbydes inden for fagrækken af grundskolens  

 udvidede afgangsprøver, hf enkeltfag og almen voksenuddannelse.
 Stk. 3. Undervisnings- og forskningsministeren fastsætter efter  

 indstilling fra Rådet for Social- og Sundhedsuddannelserne, jf. § 30, regler  

 om, at personer med særlige uddannelses- eller beskæftigelsesmæssige  

 forudsætninger fritages for dele af grunduddannelsen eller  

 overbygningsuddannelsen.
 Stk. 4. Sundhedsministeren kan fastsætte regler om udøvelse af virksomhed  

 inden for de grundlæggende social- og sundhedsuddannelser inden for  

 bistands-, pleje- og omsorgsområdet, der er nødvendige til gennemførelse af  

 overenskomst mellem de nordiske lande om et fælles nordisk arbejdsmarked og  

 direktiver vedtaget af de Europæiske Fællesskaber.
 § 13. Den nærmere tilrettelæggelse af de grundlæggende social- og  

 sundhedsuddannelser inden for bistands-, pleje- og omsorgsområdet fastsættes  

 i uddannelsesordninger, som udarbejdes af de enkelte skoleledere og godkendes  

 af fællesbestyrelsen, jf. § 20, stk. 4.
Stk. 2. Praktikuddannelsen fastlægges i uddannelsesordningen således, at  

 der opnås tæt sammenhæng med skoleforløbene.
Praktikstederne har ansvaret for  

 praktikuddannelsen, herunder for vejledning af eleverne.
Kapitel 4 Regional styring og skolestruktur § 14. Til sikring af sammenhængen mellem de grundlæggende social- og  

 sundhedsuddannelser inden for bistands-, pleje- og omsorgsområdet og de  

 kommunale videregående social- og sundhedsuddannelser i amtskommunen opretter  

 amtsrådet og kommunalbestyrelserne i amtsrådskredsen et samordnet skolesystem  

 for uddannelserne.
 Stk. 2. Det samordnede skolesystem omfatter mindst 1 skole for de  

 grundlæggende bistands-, pleje- og omsorgsuddannelser, inklusive  

 indgangsåret, og 1 skole for kommunal videregående social- og  

 sundhedsuddannelse, jf. dog § 24. Hver skole har en særskilt faglig ledelse.
 § 15. Bestemmelserne om amtskommuner i denne lov gælder tilsvarende for  

 Københavns og Frederiksberg kommuner.
 § 16. Amtsrådet skal stille skolekapacitet til rådighed for eleverne på  

 indgangsåret og på de grundlæggende social- og sundhedsuddannelser inden for  

 bistands-, pleje- og omsorgsområdet og for de studerende, der optages på de  

 kommunale videregående social- og sundhedsuddannelser, jf. § 20, stk. 6.
 Stk. 2. Amtsrådet har det økonomiske ansvar for skolernes virksomhed og  

 fastlægger de økonomiske rammer for de enkelte skoler efter indstilling fra  

 fællesbestyrelsen om uddannelsestilbudet på skolerne, jf. § 20, stk. 1.
 § 17. Undervisningen på offentlige skoler for de grundlæggende social- og  

 sundhedsuddannelser inden for bistands-, pleje- og omsorgsområdet er  

 vederlagsfri.
Stk. 2. De undervisningsmidler, der er nødvendige for undervisningen, skal  

 af amtsrådet stilles til rådighed for eleverne.
Undervisnings- og  

 forskningsministeren kan dog fastsætte regler om, at eleverne helt eller  

 delvis selv skal afholde udgifter til undervisningsmidler.
Ministeren kan  

 fastsætte nærmere regler om ordningen, herunder om, hvordan betalingen  

 fastsættes.
 § 18. Amtsrådet ansætter og afskediger skolelederne og lærerne efter  

 forslag fra fællesbestyrelsen.
 Stk. 2. Undervisnings- og forskningsministeren kan fastsætte regler om  

 krav til skoleledernes og lærernes kvalifikationer.
 § 19. Amtsrådet nedsætter en fællesbestyrelse for skolesystemet og udpeger  

 bestyrelsens formand.
 Stk. 2. Fællesbestyrelsens medlemmer udpeges af amtsrådet,  

 kommunalbestyrelser i amtsrådskredsen og de færdiguddannedes organisationer.  

 Skolelederne for henholdsvis de kommunale grundlæggende og de kommunale  

 videregående social- og sundhedsuddannelser udpeger hver en repræsentant, der  

 er tilforordnet fællesbestyrelsen.
 Stk. 3. Fællesbestyrelsen fastsætter selv sin forretningsorden.
 Stk. 4. Amtsrådet stiller sekretariatsbistand til rådighed for  

 fællesbestyrelsen.
 § 20. Fællesbestyrelsen afgiver forslag til amtsrådet om antallet og  

 placeringen af skoler og om uddannelsestilbudet på de enkelte skoler ud fra  

 regionale forhold.
Stk. 2. Fællesbestyrelsen forestår den samlede koordinering af  

 elevansættelser.
Fællesbestyrelsen følger herunder, at amtsrådet og  

 kommunalbestyrelserne gennem elevansættelser sikrer tilgangen til  

 uddannelserne, og rådgiver amtsråd og kommunalbestyrelser ved  

 uoverensstemmelser mellem tilgang og behov.
 Stk. 3. Fællesbestyrelsen afgiver forslag til amtsrådet om den årlige  

 optagelse ved de kommunale videregående social- og sundhedsuddannelser, jf. §  

 26, stk. 1.
Stk. 4. Fællesbestyrelsen godkender efter indhentet udtalelse fra det  

 uddannelsesråd, der nedsættes efter § 22, uddannelsesordninger for  

 indgangsåret og de grundlæggende social- og sundhedsuddannelser inden for  

 bistands-, pleje- og omsorgsområdet, som udarbejdes af skolelederen eller  

 skolelederne.
Fællesbestyrelsen godkender praktiksteder.
Stk. 5. Fællesbestyrelsen godkender efter indhentet udtalelse fra det  

 uddannelsesråd, der nedsættes efter § 23, uddannelsesordninger for kommunale  

 videregående social- og sundhedsuddannelser med henblik på planlægning og  

 tilrettelæggelse af praktikuddannelsen.
Fællesbestyrelsen godkender  

 praktiksteder.
 Stk. 6. Fællesbestyrelsen fastsætter principper for optagelse på de  

 kommunale videregående social- og sundhedsuddannelser.
 Stk. 7. Fællesbestyrelsen godkender skolernes budget efter indstilling fra  

 skolelederne inden for de økonomiske rammer, som amtsrådet har fastlagt.
 § 21. Skolelederne varetager den administrative og økonomiske ledelse af  

 skolen under ansvar over for amtsrådet.
 Stk. 2. Lederen af en skole for de grundlæggende social- og  

 sundhedsuddannelser inden for bistands-, pleje- og omsorgsområdet har den  

 faglige ledelse af uddannelserne og er ansvarlig over for fællesbestyrelsen  

 for, at uddannelserne gennemføres i overensstemmelse med fællesbestyrelsens  

 beslutninger.
Stk. 3. Lederen af en skole for en kommunal videregående social- og  

 sundhedsuddannelse har den faglige ledelse af skolen og er ansvarlig for, at  

 uddannelsen gennemføres i overensstemmelse med krav, der er fastsat under  

 hensyn til autorisation.
Skolelederen er desuden ansvarlig over for  

 fællesbestyrelsen for, at uddannelsen gennemføres i overensstemmelse med  

 fællesbestyrelsens beslutninger efter § 20, stk. 5.
§ 22. Fællesbestyrelsen nedsætter et uddannelsesråd, der er rådgivende  

 over for fællesbestyrelsen og skolelederen vedrørende de grundlæggende  

 social- og sundhedsuddannelser inden for bistands-, pleje- og omsorgsområdet  

 inklusive indgangsåret.
Uddannelsesrådet sammensættes sådan, at der er  

 ligelig repræsentation for de ansættende kommunale myndigheder og for de  

 lokale arbejdstagere.
Repræsentanter for skoleledere, lærere og elever  

 tilforordnes rådet.
 Stk. 2. Fællesbestyrelsen kan beslutte, at uddannelsesrådet afgør klager  

 over en skoleleders faglige afgørelser og klager over eksamination på  

 indgangsåret og på de grundlæggende social- og sundhedsuddannelser inden for  

 bistands-, pleje- og omsorgsområdet.
§ 23. Fællesbestyrelsen nedsætter et uddannelsesråd, der er rådgivende  

 over for skolelederen vedrørende de kommunale videregående social- og  

 sundhedsuddannelser.
Uddannelsesrådet sammensættes af fagkyndige  

 repræsentanter for amtsrådet og kommunalbestyrelserne i amtsrådskredsen samt  

 repræsentanter for skoleledere, lærere og studerende.
 § 24. Et amtsråd kan efter overenskomst med staten, selvejende eller  

 private institutioner eller andre amtsråd henvise elever til undervisning i  

 statsskoler, selvejende institutioner eller private skoler eller et andet  

 amtsråds skoler uanset bestemmelsen i § 16, stk. 1.
 Stk. 2. Før amtsrådet indgår overenskomst efter stk. 1, skal  

 overenskomstudkastet forelægges for fællesbestyrelsen til udtalelse.
 Stk. 3. Hvor amtsrådet har indgået overenskomst efter stk. 1 med et andet  

 amtsråd, har fællesbestyrelsen i den amtskommune, hvor skolen ligger,  

 kompetencen efter dette kapitel.
Kapitel 5 Regulering af elevansættelser og optagelse samt sikring af praktikpladser § 25. Amtsrådet og kommunalbestyrelserne skal foretage elevansættelser på  

 de grundlæggende social- og sundhedsuddannelser inden for bistands-, pleje-  

 og omsorgsområdet i overensstemmelse med dels egne behov, dels det samlede  

 behov for færdiguddannede på området i amtskommunen.
 Stk. 2. De ansættende kommunale myndigheder skal i samarbejde sikre  

 eleverne en forsvarlig praktikuddannelse med mulighed for vekslende praktik  

 under amtskommune og kommune i overensstemmelse med uddannelsesordningen.
 Stk. 3. Amtsrådet og kommunalbestyrelserne skal i samarbejde stille  

 praktikpladser inden for deres respektive områder til rådighed i  

 overensstemmelse med uddannelsesordningen for elever på indgangsåret.
 § 26. Amtsrådet fastsætter efter forslag fra fællesbestyrelsen den årlige  

 optagelse ved de kommunale videregående social- og sundhedsuddannelser i  

 overensstemmelse med behovet for færdiguddannede i amtskommunen.
 Stk. 2. Amtsrådet og kommunalbestyrelserne skal i samarbejde stille  

 praktikpladser inden for deres respektive områder til rådighed i  

 overensstemmelse med uddannelsesordningen for studerende, der optages på de  

 kommunale videregående social- og sundhedsuddannelser.
 § 27. Statslige, selvejende og private institutioner kan ved at indgå  

 overenskomst med et amtsråd eller en kommunalbestyrelse tilslutte sig lovens  

 uddannelsessystem mod at stille praktikplads til rådighed.
 Stk. 2. Et amtsråd eller en kommunalbestyrelse kan indgå aftale med et  

 andet amtsråd eller en anden kommunalbestyrelse om afvikling af praktik.
 § 28. Undervisnings- og forskningsministeren kan fastsætte regler om, at  

 lønudgifterne til elever i skoleperioder på grunduddannelsen og  

 overbygningsuddannelsen afholdes af amtsrådet og kommunalbestyrelserne i  

 fællesskab.
Kapitel 6 Rådet for Social- og Sundhedsuddannelserne § 29. Undervisnings- og forskningsministeren nedsætter et råd for social-  

 og sundhedsuddannelserne og udpeger formanden.
Rådets medlemmer udpeges  

 således:
Sundhedsministeriet og Sundhedsstyrelsen 2 Socialministeriet og Socialstyrelsen 2 Amtsrådsforeningen i Danmark 2 Kommunernes Landsforening 2 Københavns og Frederiksberg kommuner i forening 1 De færdiguddannedes organisationer:
- vedrørende grunduddannelsen 2 - vedrørende overbygningsuddannelsen 2 - vedrørende de videregående uddannelser 2 Erhvervsuddannelsesrådet af 1989 1 Stk. 2. Undervisnings- og forskningsministeren kan efter forhandling med  

 Rådet for Social- og Sundhedsuddannelserne træffe beslutning om ændring af  

 rådets medlemstal eller sammensætning.
 Stk. 3. Rådet fastsætter selv sin forretningsorden.
 Stk. 4. Undervisnings- og forskningsministeren stiller sekretariatsbistand  

 til rådighed for rådet.
 § 30. Rådet for Social- og Sundhedsuddannelserne har som hovedopgave at  

 følge den samlede årlige optagelse ved de grundlæggende social- og  

 sundhedsuddannelser inden for bistands-, pleje- og omsorgsområdet og de  

 kommunale videregående social- og sundhedsuddannelser og adgangssystemerne  

 til uddannelsesområdet.
 Stk. 2. Rådet afgiver indstilling til undervisnings- og  

 forskningsministeren om regler om indgangsåret, jf. § 5, stk. 3, om de  

 grundlæggende social- og sundhedsuddannelser inden for bistands-, pleje- og  

 omsorgsområdet, jf. § 12, stk. 1, og om fritagelse for dele af uddannelserne,  

 jf. § 12, stk. 3, samt om afvigelser fra loven som led i forsøg, jf. § 32.
 Stk. 3. Rådet rådgiver i øvrigt undervisnings- og forskningsministeren og  

 kan på eget initiativ drøfte og afgive udtalelse om alle spørgsmål, der efter  

 rådets opfattelse har betydning for uddannelserne.
Kapitel 7 Forskellige bestemmelser § 31. Undervisnings- og forskningsministeren kan til brug for den  

 overordnede styring af kommunale grundlæggende og videregående uddannelser  

 inden for social- og sundhedsområdet indhente oplysninger fra amtsrådene,  

 kommunalbestyrelserne og fællesbestyrelserne.
§ 32. Undervisnings- og forskningsministeren kan i særlige tilfælde gøre  

 undtagelser fra loven, hvis det sker for at fremme uddannelsesforsøg.
Rådet  

 for Social- og Sundhedsuddannelserne afgiver indstilling herom.
 § 33. På indgangsåret og på de grundlæggende social- og  

 sundhedsuddannelser inden for bistands-, pleje- og omsorgsområdet indbringes  

 klager over en skoleleders afgørelser i spørgsmål vedrørende uddannelserne og  

 klager over en eksamination for fællesbestyrelsen eller for uddannelsesrådet,  

 hvis bestyrelsen efter § 22, stk. 2, har henlagt afgørelsen af klagerne til  

 rådet.
Stk. 2. Fællesbestyrelsens afgørelser efter stk. 1 kan ikke indbringes for  

 højere administrativ myndighed.
Tilsvarende gælder for uddannelsesrådets  

 afgørelser, hvis bestyrelsen har henlagt afgørelsen af klagerne til rådet.
Kapitel 8 Ikrafttrædelses- og overgangsbestemmelser § 34. Loven træder i kraft den 1. januar 1991.
 Stk. 2. §§ 19-23 og §§ 29 og 30 træder dog i kraft dagen efter  

 bekendtgørelsen i Lovtidende.
 § 35. Undervisnings- og forskningsministeren fastsætter efter forhandling  

 med amtsrådene og kommunalbestyrelserne regler om færdiggørelse af  

 uddannelsen for elever, der ikke ved lovens ikrafttræden har afsluttet deres  

 uddannelse efter de hidtidige regler.
 § 36. Følgende skoler, som drives af staten, overtages efter forhandling  

 mellem undervisnings- og forskningsministeren og den amtskommune, hvor skolen  

 ligger:
 1) Plejehjemsassistentskolerne i Aalborg, Randers, Gram og Odense.
 2) Plejehjemsassistent- og Beskæftigelsesvejlederskolen i Brande.
 3) Beskæftigelsesvejlederskolen i Nykøbing Falster.
 § 37. Overtagelsen omfatter driften af skolerne, indgåede lejemål,  

 eksisterende inventar og undervisningsmidler og indgåede  

 ansættelseskontrakter.
Stk. 2. Amtskommunen overtager efter forhandling med udlejer statens  

 rettigheder og pligter som lejer.
Amtskommunen indtræder i statens  

 rettigheder og pligter som udlejer, for så vidt angår elevboliger m.v.
 Stk. 3. Amtskommunen indtræder i de rettigheder og pligter, der tilkommer  

 og påhviler staten som ejer og bruger af de genstande m.v., som overtagelsen  

 omfatter.
Stk. 4. Overtagelsen sker vederlagsfrit.
Omkostninger ved overtagelsen  

 afholdes af amtskommunen.
 Stk. 5. Overtagelsens omfang og vilkår fastsættes af undervisnings- og  

 forskningsministeren efter forhandling med amtskommunen i hvert enkelt  

 tilfælde.
 § 38. § 13 i lov om sygeplejersker, jf. lovbekendtgørelse nr. 66 af 27.  

 februar 1979, ophæves.
 § 39. Loven gælder ikke for Færøerne og Grønland.
Bemærkninger til lovforslaget A.
Almindelige bemærkninger 1. Baggrunden for lovforslaget 1.1. De social- og sundhedspolitiske målsætninger på landsbasis er  

 formuleret i forskellige socialpolitiske redegørelser, herunder for nylig i  

 det sociale udviklingsprogram, som Folketinget har vedtaget i 1988, i den  

 sundhedspolitiske redegørelse og Sundhedsministeriets aktivitetsplan fra 1989  

 samt regeringens forebyggelsesprogram fra 1989.
 Både socialpolitikken og sundhedspolitikken bygger på en række generelle  

 målsætninger, der som nøgleord har forebyggelse, decentralisering,  

 selvbestemmelse, samordning af opgaveløsningen inden for sundhedsvæsenets  

 forskellige led og mellem sundheds- og socialsektorerne samt kontinuitet i  

 løsningen af opgaverne.
 I de overordnede mål for udviklingen inden for social- og sundhedsvæsenet  

 er der formuleret behov for bredere kvalifikationer og nedbrydning af  

 faggrænser og ønske om, at social- og sundhedsuddannelserne bliver et  

 sammenhængende uddannelsessystem og dermed et led i tilbudene om  

 erhvervsrettede grunduddannelser.
Hermed er der opstået en modsætning mellem det fremtidige uddannelsesbehov  

 på området og de nuværende social- og sundhedsuddannelser.
Specielt inden for  

 bistands-, pleje- og omsorgsfunktionerne har man uddannelser med snæver  

 erhvervskvalificering og dermed adskilte personalegrupper med indbyrdes  

 kompetenceproblemer.
F.eks. har bistandsopgaver i form af hjælp til ældre i  

 eget hjem efterhånden udviklet sig til at omfatte en række pleje- og  

 omsorgsopgaver.
Og med den nye boliglovs bestemmelse om stop for  

 plejehjemsbyggeri må personale, hvis uddannelse er specielt udformet til  

 plejehjemsområdet, løse opgaver andetsteds.
Endvidere opstår der problemer, når nye opgaver skal løses.
Med den  

 igangværende udlægning af opgaver fra sygehussektoren til hjemmesygepleje og  

 hjemmehjælp er der opstået usikkerhed om, hvilke personalegrupper der kan og  

 skal varetage hvilke opgaver.
 En væsentlig konsekvens af den aktuelle udvikling er tillige det stigende  

 behov for medarbejdere, der er kvalificerede til at varetage koordinerende,  

 planlægningsmæssige og vejledende opgaver, bl.a. inden for ældreområdet.
1.2. På den baggrund og efter ønske fra Amtsrådsforeningen i Danmark og  

 Kommunernes Landsforening og fra personaleorganisationerne på området  

 (Husligt Arbejder Forbund, Dansk Kommunal Arbejder Forbund og Dansk  

 Sygeplejeråd) nedsatte undervisnings- og forskningsministeren i januar 1989  

 et Perspektivudvalg vedr. fremtidens Social- og Sundhedsuddannelser.
De  

 nævnte organisationer blev repræsenteret i udvalget sammen med  

 Sundhedsministeriet, Socialministeriet og Undervisnings- og  

 Forskningsministeriet.
 Udvalget fik til opgave at »udarbejde forslag til de overordnede  

 rammer for et fremtidigt koordineret uddannelsessystem inden for social- og  

 sundhedsområdet med særligt henblik på bistands-, pleje- og  

 omsorgsfunktioner, som kan imødekomme og støtte de igangværende  

 omstillingsprocesser i sektorerne.« I tilknytning hertil skulle udvalget  

 udarbejde forslag til en finansieringsmodel og forslag til styrings- og  

 rådgivningsstrukturen.
 Et enigt udvalg afgav i august 1989 betænkning 1180/1989 om  

 »Rammer for fremtidens bistands-, pleje- og  

 omsorgsuddannelser«, som der nærmere henvises til.
 På det grundlæggende niveau har følgende eksisterende uddannelser inden  

 for bistands-, pleje- og omsorgsområdet været centrale i udvalgets  

 overvejelser:
 Uddannelserne til:
- hjemmehjælper og hjemmehjælpsleder, - sygehjælper, - plejer, - beskæftigelsesvejleder og - plejehjemsassistent.
 Uddannelserne til hjemmehjælper og hjemmehjælpsleder foregår under  

 Socialministeriet, uddannelserne til sygehjælper og plejer i amtskommunalt  

 regi og uddannelserne til beskæftigelsesvejleder og plejehjemsassistent under  

 Undervisnings- og Forskningsministeriet.
 Hertil kommer social- og sundhedsuddannelser på det videregående niveau  

 som f.eks. uddannelserne til sygeplejerske, fysio- og ergoterapeut,  

 jordemoder og socialpædagog, der også må betragtes som centrale i forhold til  

 arbejdsfunktionerne.
Udvalget har koncentreret opmærksomheden om uddannelsesstrukturen for  

de grundlæggende social- og sundhedsuddannelser inden for bistands-,  

 pleje- og omsorgsområdet.
Af hensyn til sammenhængen mellem disse  

 grundlæggende uddannelser og de videregående social- og sundhedsuddannelser  

 har udvalget endvidere beskæftiget sig med adgangen til disse videregående  

 uddannelser.
 På grund af det delvise sammenfald af sygeplejefaglige praktikpladser på  

 tværs af uddannelsesniveauerne og sygeplejeskolernes amtskommunale  

 tilhørsforhold er sygeplejerskeuddannelsen blevet inddraget i udvalgets  

 styringsovervejelser, herunder dimensionerings- og  

 finansieringsovervejelserne.
 Udvalgets forslag omfatter:
 - Forslag om en samlet omstrukturering af de grundlæggende social- og  

 sundhedsuddannelser inden for bistands-, pleje- og omsorgsområdet med henblik  

 på at sikre stor personalemæssig fleksibilitet i overensstemmelse med den  

 omstilling, der præger arbejdsområdet.
 - Forslag om nye adgangsveje til det samlede system af social- og  

 sundhedsuddannelser, herunder en adgangsvej for unge direkte fra folkeskolens  

 9. klasse til uddannelsesområdet og adgang til de videregående uddannelser  

 via de grundlæggende uddannelser.
 - Forslag om en sammenhængende styring af bistands-, pleje- og  

 omsorgsuddannelserne, herunder om institutionsstrukturen, dimensioneringen og  

 finansieringen, baseret på en samlet rammelovgivning, en fælleskommunal,  

 regional styring og finansiering samt et rådgivende organ på landsplan.
 - Økonomiske forudsætninger til sikring af, at reformerne bliver  

 udgiftsneutrale eller indebærer besparelser.
 Bistands-, pleje- og omsorgsuddannelserne udgør et så stort  

 uddannelsesområde og fører frem til et så stort beskæftigelsesområde, at  

 udvalget finder, der er grundlag for et selvstændigt uddannelsessystem  

 parallelt med andre ungdomsuddannelser og ligeledes grundlag for opbygning af  

 selvstændige, bæredygtige uddannelsesmiljøer.
2. Lovforslaget som et led i Undervisnings- og Forskningsministeriets  

 reform af uddannelserne 2.1. Lovforslaget følger udvalgets forslag.
 Lovforslaget omfatter en omstrukturering af grundlæggende social- og  

 sundhedsuddannelser inden for bistands-, pleje- og omsorgsområdet, som går ud  

 på at opbygge sammenhængende uddannelser til afløsning af alle de nuværende  

 enkeltuddannelser, der foregår i forskelligt regi.
I lovforslaget lægges der vægt på, at de grundlæggende social- og  

 sundhedsuddannelser inden for bistands-, pleje- og omsorgsområdet er et  

 led i et samordnet system af social- og sundhedsuddannelser.
Lovforslaget  

 indeholder en bestemmelse om etablering af en fælles adgangsprøve til de  

 videregående social- og sundhedsuddannelser bl.a. for ansøgere fra de  

 grundlæggende uddannelser, og det foreslås, at der oprettes et samlet,  

 landsdækkende råd for alle kommunale social- og sundhedsuddannelser.
 Lovforslaget forudsætter, at alle uddannelser samlet hører under  

 Undervisnings- og Forskningsministeriet.
Amtskommunerne får ansvaret for finansieringen af skoledriften for de  

 grundlæggende social- og sundhedsuddannelser inden for bistands-, pleje- og  

 omsorgsområdet under eet og for de (amts) kommunale videregående social- og  

 sundhedsuddannelser.
Af sådanne uddannelser findes i dag især  

 sygeplejerskeuddannelsen.
Hermed er amtskommunerne forpligtet til at stille  

 skolekapacitet til rådighed.
 For at sikre en samlet dækning af behovene for færdiguddannede skal hver  

 amtskommune (og Københavns og Frederiksberg kommuner) i samarbejde med  

 kommunerne inden for amtskommunen tilvejebringe uddannelseskapacitet i  

 overensstemmelse med dels egne behov, dels det samlede behov i regionen for  

 færdiguddannede på området.
Lovforslaget indfører mål- og rammestyring i stedet for  

 detailstyring.
De generelle rammer og forpligtelser omkring uddannelserne  

 fastlægges i loven; den faglige styring på landsplan fastlægges i  

 bekendtgørelser; finansiering og regulering af elevansættelser samt  

 rammestyring af institutionerne lægges i kommunalt regi.
Udfyldelsen af de  

 givne bestemmelser sker på de enkelte uddannelsesinstitutioner.
 2.2. Lovforslaget indeholder bestemmelser om:
- Formål m.v. (Kapitel 1) - Adgang til uddannelserne, herunder bestemmelser om elevansættelser,  

 indgangsår til grunduddannelsen og fælles adgangsprøve til de videregående  

 social- og sundhedsuddannelser. (Kapitel 2) - Uddannelsernes struktur og varighed m.v. (Kapitel 3) - Fælleskommunal styring inden for den enkelte amtskommune og  

 skolestruktur. (Kapitel 4) - Regulering af elevansættelser og optagelse samt sikring af  

 praktikpladser. (Kapitel 5) - Rådet for Social- og Sundhedsuddannelserne. (Kapitel 6) - Forskellige bestemmelser. (Kapitel 7) - Ikrafttrædelses- og overgangsbestemmelser, herunder om amtskommunernes  

 overtagelse af visse statslige skoler. (Kapitel 8) De tre første kapitler (bortset fra § 9) og kapitel 8 vedrører de  

 grundlæggende social- og sundhedsuddannelser inden for bistands-, pleje- og  

 omsorgsområdet, medens kapitel 4 om styring og skolestruktur, kapitel 5 om  

 regulering af elevansættelser og praktikpladser og kapitel 6 om Rådet for  

 Social- og Sundhedsuddannelserne tillige omfatter (amts)kommunale  

 videregående social- og sundhedsuddannelser.
Der tilrettelægges sammenhængende, trinvis opbyggede uddannelser inden for  

 bistands-, pleje- og omsorgsområdet på to grundlæggende niveauer.
Der  

 er tale om en grunduddannelse til social- og sundhedshjælper på 1 år  

 og en overbygningsuddannelse til social- og sundhedsassistent på 11/2  

 år.
Uddannelserne skal på hver sit niveau give kompetence til at varetage  

 bistands-, pleje- og omsorgsopgaver inden for store, samlede kommunale  

 virksomhedsområder.
Voksne som unge skal have adgang til uddannelserne.
Som  

ungdomsuddannelse har uddannelserne, ligesom andre ungdomsuddannelser,  

 samtidig til formål at støtte elevernes tilegnelse af almene og brede  

 kvalifikationer med henblik på faglig og personlig udvikling.
 Uddannelserne tilrettelægges som vekseluddannelser, således at der skiftes  

 mellem praktikuddannelse i den kommunale sektor og skoleundervisning.
De grundlæggende social- og sundhedsuddannelser inden for bistands-,  

 pleje- og omsorgsområdet foreslås som nævnt at skulle sikre en reel  

adgangsvej til de videregående social- og sundhedsuddannelser gennem  

 en fælles adgangsprøve.
De grundlæggende uddannelser skal give  

 mulighed for, at interesserede elever af hensyn til videre uddannelse også  

 kan erhverve almene uddannelseskvalifikationer.
Unge fra folkeskolens 9. klasse skal have mulighed for at begynde direkte  

 på et uddannelsesforløb inden for social- og sundhedsuddannelserne, idet der  

 etableres et indgangsår i tilknytning til grunduddannelsen til social-  

 og sundhedshjælper som et tilbud til de helt unge.
Samtidig afskaffes 18 år  

 som aldersgrænse for adgang til uddannelserne.
 Der lægges vægt på at skabe naturlige overgange og meritoverførsel, både  

 horisontalt mellem de grundlæggende bistands-, pleje- og omsorgsuddannelser  

 og erhvervsuddannelserne og vertikalt mellem disse ungdomsuddannelser og  

 videregående uddannelser.
Statslige skoler, der skal indgå i det nye uddannelsessystem, overføres  

 til amtskommunerne.
Det forudsættes, at amtskommunerne indgår overenskomst  

 med selvejende institutioner, herunder institutioner, som helt eller delvis  

 finansieres af staten, om at stille skolekapacitet til rådighed for  

 lovforslagets uddannelsessystem.
Inden for de enkelte amtskommuner etableres der et sammenhængende  

 skolesystem med et selvstændigt fælleskommunalt ansvar for dækning af  

 uddannelsesbehovene og for gennemførelsen af uddannelserne inden for social-  

 og sundhedsområdet.
For at sikre den fælleskommunale styring skal de enkelte  

 amtskommuner og kommunerne inden for amtskommunen nedsætte en  

fællesbestyrelse for skolesystemet, der også dækker videregående  

 uddannelser inden for området.
Af (amts)kommunale videregående uddannelser på  

 området findes i dag dels, som nævnt, sygeplejerskeuddannelsen, dels  

 radiografuddannelsen.
Formuleringen af lovforslagets bestemmelse om et fælles  

 skolesystem åbner imidlertid mulighed for, at også andre videregående social-  

 og sundhedsuddannelser kan blive omfattet, hvis der skulle vise sig behov  

 for, at de overtages af amtskommunerne.
Inden for de enkelte amtskommuner etableres der uddannelsesråd for  

 henholdsvis de grundlæggende social- og sundhedsuddannelser inden for  

 bistands-, pleje- og omsorgsområdet og for de (amts) kommunale videregående  

 social- og sundhedsuddannelser.
Rådene skal give faglig rådgivning til  

 skolelederne og fællesbestyrelsen.
Optagelse til de grundlæggende bistands-, pleje- og omsorgsuddannelser  

 sker ved elevansættelser i amtskommunerne og kommunerne.  

Amtskommunerne og kommunerne forpligtes til gennem den fælleskommunale  

 styring at foretage elevansættelser i overensstemmelse med egne/regionens  

 behov for rekruttering af færdiguddannede på området og at stille  

 praktikpladser til rådighed svarende til optagelsen.
Reguleringen skal  

 sikre, at man både undgår arbejdsløshed og mangel på færdiguddannede.
 Det forudsættes, at eleverne får løn efter overenskomst under hele  

 elevansættelsen på de grundlæggende bistands-, pleje- og omsorgsuddannelser,  

 mens elever i indgangsåret ikke modtager løn.
 Optagelse til sygeplejerskeuddannelsen og evt. andre (amts)kommunale  

 videregående social- og sundhedsuddannelser, der fastsættes i  

 overensstemmelse med behovet for færdiguddannede i amtskommunen og i  

 kommunerne inden for amtskommunen, sker som skoleoptagelser.  

Sygeplejerskeuddannelsens status som elevuddannelse ændres, således at der  

 bliver tale om en uddannelse på skole med lønnet praktik og statens  

 uddannelsestøtte i skoleperioderne.
Der nedsættes endvidere et rådgivende organ på landsplan, Rådet for  

 Social- og Sundhedsuddannelserne, til at rådgive undervisnings- og  

 forskningsministeren.
Der henvises til bemærkningerne til §§ 29 og 30.
3. Økonomiske og administrative konsekvenser 3.1. Samlet skal der opnås udgiftsneutralitet ved den foreslåede omlægning  

 af de grundlæggende social- og sundhedsuddannelser inden for bistands-,  

 pleje- og omsorgsområdet.
En central forudsætning herfor er, at eleverne  

 under den nye struktur i høj grad - om muligt fuldt ud - skal finansiere  

 deres egen løn i teoriperioderne gennem værdien af det arbejde, de yder under  

 praktikken.
Men strukturomlægningerne vil uanset udgiftsneutralitet få  

 forskellige finansieringsmæssige konsekvenser for kommuner, amtskommuner og  

 stat, og der må gennemføres reguleringer af bloktilskuddene for at sikre  

 balance mellem myndighederne.
I forbindelse med regler om optagelse på og sikring af praktik i  

 sygeplejerskeuddannelsen, der som en (amts)kommunal videregående social- og  

 sundhedsuddannelse indgår i dele af lovforslaget, overgår  

 sygeplejerskeuddannelsen som nævnt fra at være en lønnet elevuddannelse (dog  

 med statens uddannelsesstøtte i den 1/2-årige forskole) til at være en  

 uddannelse, som falder ind under statens uddannelsesstøtte i skoleperioderne,  

 men er lønnet i praktikperioderne.
Som følge heraf skal der overflyttes  

 lønudgifter til studerende fra amtskommunerne til staten, og der skal  

 fraregnes de merudgifter, amtskommunerne får ved omlægningen.
 Ændringerne i forbindelse med elevlønsbesparelser og mer- eller  

 mindreudgift på SU-området kan opgøres sådan, idet fuldt gennemslag forventes  

 i 1993:
 Den fulde bloktilskudsregulering afhænger af, i hvilket omfang  

 amtskommunerne indgår driftsoverenskomst med de selvejende institutioner  

 efter lovforslagets § 24.
Der er i dag statsdrevne plejehjemsassistentskoler i 5 byer:  

 Brande, Aalborg, Randers, Odense og Gram.
Skolen i Brande uddanner både  

 plejehjemsassistenter og beskæftigelsesvejledere.
Af statsdrevne  

 beskæftigelsesvejlederskoler findes foruden skolen i Brande skolen i  

 Nykøbing Falster.
 Efter lovforslagets §§ 35 og 36 overtager amtskommunerne de statsdrevne  

 plejehjemsassistent- og beskæftigelsesvejlederskoler.
Der er ikke ansat tjenestemænd ved plejehjemsassistentskolerne og  

 beskæftigelsesvejlederskolerne.
Skolernes personale er ved overgangen  

 omfattet af lov nr. 111 af 21. marts 1979 om lønmodtageres retsstilling ved  

 virksomhedsoverdragelse.
Amtskommunerne skal indlede forhandlinger med  

 personalet om eventuel overtagelse af arbejdsgivers rettigheder og pligter i  

 forbindelse med ansættelsesforholdet.
Overtagelsen omfatter ikke fast ejendom.
Amtskommunerne forventes at  

 overtage lejemål til i alt 5,3 mio kr. efter forhandling med udlejerne.  

 Overtagelsen forudsættes at ske pr. 1. januar 1991 samtidig med lovens  

 ikrafttræden.
Undervisnings- og Forskningsministeriet yder 100 pct. driftstilskud til  

 beskæftigelsesvejlederskolerne i København, Svendborg, Aalborg og Århus, der  

 er selvejende institutioner.
Driftstilskuddet til disse institutioner ydes  

 alene i henhold til de årlige finanslove.
Ved lovens ikrafttræden bortfalder  

 Undervisnings- og Forskningsministeriets finansieringsmæssige forpligtelser  

 over for institutionerne, idet uddannelserne herefter foregår under kommunalt  

 ansvar.
De selvejende institutioner, der ikke indgår driftsoverenskomst med  

 en amtskommune under den nye ordning, vil dog få statsligt driftstilskud til  

 færdiggørelsen inden for sædvanlig uddannelsestid af uddannelsen af elever,  

 der er optaget på beskæftigelsesvejlederuddannelsen før lovens kundgørelse.  

 Elever, der ikke har været i stand til at afslutte deres uddannelse inden for  

 sædvanlig uddannelsestid, vil få tilbudt uddannelsesplads på de kommunale  

 grundlæggende uddannelser.
Den selvejende institution Kolonien Filadelfia i Vestsjællands Amtskommune  

 modtager et driftstilskud fra Undervisnings- og Forskningsministeriet  

 på kr. 4,5 mio kr. til sin plejehjemsassistentskole.
Driftstilskuddet  

 bortfalder under samme betingelser som for de selvejende  

 beskæftigelsesvejlederskoler.
Den selvejende institution Diakonhøjskolen i Århus Amtskommune modtog i  

 finansåret 1988 et tilskud på 5,6 mio kr.
Dette tilskud ydes af  

 Kulturministeriet med hjemmel i lov om statsstøtte til visse private skoler,  

 jf. lovbekendtgørelse nr. 659 af 25. oktober 1988. Skolen uddanner foruden  

plejehjemsassistenter også socialpædagoger.
Det skønnes, at ca. 1/3  

 eller omkring 1,9 mio kr. af tilskuddet dækker udgifterne i forbindelse med  

 plejehjemsassistentuddannelsen.
 Kolonien Filadelfia og Diakonhøjskolen har tilkendegivet positiv interesse  

 for at indgå overenskomst med henholdsvis Vestsjællands Amtskommune og Århus  

 Amtskommune efter lovforslagets § 24 vedrørende deres  

 plejehjemsassistentskoler.
Undervisnings- og Forskningsministeriet yder et tilskud til  

plejehjemsassistentuddannelsen på Københavns Kommunes  

 Uddannelsescenter for hospitals- og plejepersonale.
Uddannelsen forventes at  

 indgå i Københavns Kommunes almindelige pligt til at stille skolekapacitet  

 til rådighed for uddannelserne.
 Statens forventede samlede besparelser på driftsudgifter, herunder  

 lønsumsbesparelser, og tilskud fordeler sig sådan på plejehjemsassistent- og  

 beskæftigelsesvejlederuddannelserne:
 Sundhedsministeriet/Rigshospitalets direktion er indstillet på at indgå en  

 overenskomst med Københavns Kommune om at stille skolekapacitet til rådighed  

 for kommunens skolesystem efter § 24. Det forudsættes, at Rigshospitalet og  

 Københavns Kommune aftaler de nærmere detaljer i samarbejdet.
Sankt Lukasstiftelsen har en driftsoverenskomst med Københavns Amtskommune  

 vedrørende sin sygeplejeskole.
Diakonissestiftelsen har en driftsoverenskomst  

 med Frederiksberg Kommune vedrørende sin sygehjælperskole.
3.2. I forbindelse med uddannelsesreformen sker der en opgaveomlægning  

 mellem de berørte ministerier/styrelser.
Følgende opgaver samles i  

 Undervisnings- og Forskningsministeriet:
 - Tilsyn med uddannelserne, hovedsagelig opgaver i forbindelse med  

 centralt fastlagte prøver til sikring af fælles og ensartede  

 kompetenceniveauer for de færdiguddannede.
 - Etablering og administration af den fælles adgangsprøve til de  

 videregående social- og sundhedsuddannelser.
 - Sekretariatsbetjening af det rådgivende organ på landsplan, Rådet for  

 Social- og Sundhedsuddannelserne.
Sundhedsstyrelsen skal efter § 4 i lov nr. 397 af 10. juni 1987 om  

 sundhedsvæsenets centralstyrelse m.v. føre tilsyn med den sundhedsfaglige  

 virksomhed, der udføres af personer inden for sundhedsvæsenet.
Styrelsen skal  

 derfor også føre et sådant generelt tilsyn med de færdiguddannede social- og  

 sundhedsassistenters faglige udøvelse af erhverv.
Denne gruppe vil endvidere  

 være omfattet af patienternes eller klienternes klageadgang til det  

 patientklagenævn, der er nedsat efter centralstyrelsesloven (Sundhedsvæsenets  

 Patientklagenævn). Tilsvarende gælder i dag for f.eks. sygehjælpere og  

 plejehjemsassistenter, der gør tjeneste på plejehjem og lignende.
 3.3. En afgørende forudsætning for gennemførelse af uddannelsesreformen  

 er, at grunduddannelsen til social- og sundhedshjælper begynder med de første  

 elevansættelser 1. januar 1991.
 Overbygningsuddannelsen til social- og sundhedsassistent kan først  

 etableres, når der er tilgang hertil fra grunduddannelsen, d.v.s. tidligst 1  

 år efter grunduddannelsens start (januar 1992).
Indgangsåret behøver ikke at være etableret, før grunduddannelsen til  

 social- og sundhedshjælper kan gå i gang, idet uddannelsen som nævnt også  

 skal være en uddannelse for voksne.
Indgangsåret tilpasses til  

 grunduddannelsen, og det naturlige vil være, at den lokale planlægning af  

 indgangsåret begynder, når planlægningen af grunduddannelsen har fundet sted.
 Elevansættelser gennem indgangsåret kan derfor begynde for unge, der  

 forlader 9. klasse i sommeren 1991, og således at de unge får tilbud om  

 elevansættelse via indgangsåret i forbindelse med den generelle tilmelding  

 til ungdomsuddannelserne i marts 1991.
 Hjemmehjælperuddannelsen under Socialministeriet ophører i sin nuværende  

 form, idet den endeligt afvikles pr. 31. december 1990 i forbindelse med  

 lovens ikrafttræden.
 De øvrige eksisterende uddannelser afvikles gradvis og sådan, at de sidste  

 optagelser/elevansættelser foretages i undervisningsåret 1990/91.
B.
Bemærkninger til lovforslagets enkelte bestemmelser Til §§ 1 og 2 Arbejdsområderne i kommunalt regi er i første række funktioner inden for  

 midlertidig og varig hjemmehjælp, hjemmesygepleje, døgnpleje/beredskab,  

 beskyttede boliger, dagcentre, plejehjem og bofællesskaber.
Hertil kommer  

 funktioner inden for sundhedscentre og distriktspsykiatri.
I amtskommunalt regi drejer det sig i første række om funktioner inden for  

 de somatiske og psykiatriske sygehuse, herunder ambulatorier i tilknytning  

 hertil.
Herudover er der tale om geriatriske centre og boinstitutioner f.eks.  

 for mennesker med handicap.
 Centrale arbejdsfunktioner inden for bistands-, pleje- og omsorgsområdet  

 er:
 - Praktisk bistand til husførelse (rengøring, madlavning, indkøb m.v.).
 - Personlig bistand (personlig hygiejne, af- og påklædning m.v.).
 - Forebyggende og aktiviserende fysiske, psykiske og sociale opgaver.
 - Sygepleje på elementært, grundlæggende og videregående niveau, herunder  

 observation og undersøgelse samt behandling.
 - Vedligeholdelse og genoptræning af færdigheder i forbindelse med daglig  

 livsførelse.
 - Tilsyn, vejledning og undervisning.
Til § 3, stk. 1 Bestemmelserne om ansættende kommunale myndigheder gælder for ansættende  

 amtskommunale og kommunale myndigheder.
 Adgangen til uddannelsesområdet skal i så høj grad som muligt baseres på  

 ansættelsesmyndighedens vurderinger af ansøgernes reelle kvalifikationer til  

 uddannelse og arbejde inden for sektoren og ikke på formelle  

 adgangsbetingelser og adgangsbegrænsningsregler.
Kontraktsforholdet på de grundlæggende uddannelser omfatter både  

 praktikuddannelse og skoleundervisning efter reglerne om uddannelsen,  

 herunder ret for den unge til at vælge almene enkeltfag.
Eleven har krav på  

 at modtage løn i hele elevtiden.
Kommunen har krav på, at eleven følger  

 uddannelsen efter reglerne herom.
Kommunen/amtskommunen skal forestå  

 praktikken i overensstemmelse med uddannelsesreglerne, herunder skolernes  

 uddannelsesordninger, og praktiktilrettelæggelsen administreres af  

 kommunen/amtskommunen i samarbejde med skolen.
Den vejledning og oplæring,  

 eleven skal have under uddannelsen, varetages af ansatte med de nødvendige  

 kvalifikationer på praktikstedet.
Skolen vejleder praktikstederne om  

 tilrettelæggelsen.
Ansættelse som elev på overbygningsuddannelsen på grundlag af  

 grunduddannelsen forudsætter tilfredsstillende resultat af både  

 praktikuddannelse og skoleundervisning.
Der indgås en ny elevkontrakt,  

 medmindre der allerede ved ansættelsen som elev på grunduddannelsen er  

 indgået en kontrakt, der omfatter både grunduddannelse og  

 overbygningsuddannelse.
Også elevansættelse på overbygningsuddannelsen på  

 grundlag af en sådan forhåndskontrakt afhænger af tilfredsstillende  

 gennemførelse af grunduddannelsen.
Amtskommunen og kommunen kan indgå aftale  

 om sådanne kombinerede ansættelsesforhold.
Retsforholdet mellem eleven og den ansættende kommunale myndighed under  

 uddannelsen forudsættes reguleret ved overenskomst og i overensstemmelse med  

 anden lovgivning.
Det drejer sig f.eks. om adgang til at opsige forholdet,  

 regler om barselsorlov m.v.
Statslige, selvejende og private institutioner kan tilslutte sig lovens  

 uddannelsessystem ved at indgå overenskomst med et amtsråd eller en  

 kommunalbestyrelse om at stille praktikplads til rådighed og yde kompensation  

 for elevens arbejdskraft til amtskommunen eller kommunen.
Da der typisk  

 bliver tale om kortere praktikforløb, bevarer eleven sin kommunale  

 ansættelse.
Til § 4, stk. 1, nr. 3 Der sigtes ved bestemmelsen til, at også modne kvinder uden 9. klasse, men  

 med anden relevant erfaring, kan ansættes som elever.
Til §§ 5-7 Uddannelsessystemet skal være åbent både for unge og voksne.
 Der henvses til de generelle bemærkninger om etablering af et indgangsår.
Til § 5, stk. 2 Det forudsættes, at der i de enkelte amtskommuner for indgangsårets  

 vedkommende opbygges et tæt samarbejde med de øvrige skoler med almene  

 enkeltfagstilbud.
Undervisningen i almene fag bør i videst muligt omfang ske  

 med anvendelse af lærere fra disse skoler.
Der må stilles det krav til  

 enkeltfagstilbudene, at der er tale om eksamensreguleret undervisning.
Dette  

 krav opfyldes på indgangsårets niveau for tiden på ungdomsskoler.
Til § 5, stk. 3 Undervisnings- og forskningsministeren fastsætter regler om indgangsåret  

 efter indstilling fra Rådet for Social- og Sundhedsuddannelserne.
Ordene  

 »efter indstilling« betyder i lovforslaget, ligesom i lov om  

 erhvervsuddannelser (lov nr. 211 af 5. april 1989), en udtalelse, som ikke er  

 bindende for undervisnings- og forskningsministeren.
Initiativet til  

 udtalelsen kan i alle tilfælde tages såvel af ministeren som af rådet.
Til §§ 4, 8 og 9 Adgangen til uddannelsesområdet skal, som nævnt i bemærkningerne til § 3,  

 stk. 1, i så høj grad som muligt baseres på vurderinger af ansøgernes reelle  

 kvalifikationer til uddannelse og arbejde inden for sektoren og ikke på  

 formelle adgangsbetingelser og adgangsbegrænsningsregler.
 Til de videregående uddannelser foreslås et adgangssystem med lige  

 adgangsmuligheder for personer med grundlæggende bistands-, pleje- og  

 omsorgsuddannelser og for ansøgere med studentereksamen/hf/tilsvarende.
Ved optagelse til de kommunale videregående social- og  

 sundhedsuddannelser, der forestås af skolelederne efter principper fastlagt  

 af fællesbestyrelsen, skal der blandt de reelle krav også sikres et krav om,  

 at ansøgeren har almen studiekompetence til at gennemføre videregående  

 uddannelse inden for social- og sundhedsområdet.
Men en sådan almen  

 kompetence vil kunne opnås på mange forskellige måder.
Det er af central  

 betydning, at formelle skolemæssige adgangskrav ikke skrues i vejret for at  

 sikre studiekompetencen.
 Både for at forenkle adgangssystemerne inden for området og for at undgå,  

 at formelle krav skrues i vejret, tilrettelægger Undervisnings- og  

 Forskningsministeriet en fælles adgangsprøve med henblik på, at social og  

 sundhedsassistenter og andre hermed ligestillede ansøgere kan opfylde de  

 almene betingelser for adgang til de videregående social- og  

 sundhedsuddannelser.
Hvis den almene studiekompetence er til stede i forhold til een af de  

 videregående social- og sundhedsuddannelser, vil de almene krav ved de øvrige  

 uddannelser også være opfyldt.
Herudover kan der være nogle veldefinerede  

 specielle, faglige krav ved de enkelte uddannelser afledt af den konkrete  

 undervisning i enkelte fag, som skal dokumenteres, inden uddannelsen  

 påbegyndes.
Men vurderingen af ansøgernes egnethed til videregående uddannelse inden  

 for området bør ikke ensidigt baseres på deres studiekompetence.
I de  

 principper for optagelse, der fastlægges af fællesbestyrelsen, må grundlaget  

 for udvælgelsen blandt de ansøgere, der opfylder adgangsbetingelserne, være  

 samlede vurderinger af ansøgernes kvalifikationer, herunder - ansøgernes personlige egnethed, - ansøgernes supplerende faglige kvalifikationer opnået gennem forudgående  

 uddannelse/beskæftigelse af relevans for uddannelsen og den senere  

 beskæftigelse, herunder meritgivende kvalifikationer.
Til § 6 Det er et vilkår for tilskud til befordring, at eleven ikke får løn i den  

 pågældende periode.
Til §§ 10-12 Bistands-, pleje- og omsorgsuddannelserne udgør som nævnt i de almindelige  

 bemærkninger et så stort uddannelsesområde og fører frem til et så stort  

 beskæftigelsesområde, at der efter Perspektivudvalgets og Undervisnings- og  

 Forskningsministeriets opfattelse er grundlag for et selvstændigt  

 uddannelsessystem parallelt med andre ungdomsuddannelser og for opbygning af  

 selvstændige, bæredygtige uddannelsesmiljøer.
Ligestillingen med andre  

 uddannelsesområder kræver en klar profilering og en opbygning ud fra områdets  

 egne forudsætninger og krav.
De eksisterende institutioner inden for området  

 må være det naturlige udgangspunkt for opbygning af sådanne selvstændige,  

 bæredygtige uddannelsesmiljøer.
Til § 12, stk. 3 Der bør være maksimale overgangsmuligheder med merit (overførsel af  

 uddannelseselementer) mellem bistands-, pleje- og omsorgsuddannelserne  

 indbyrdes og mellem disse uddannelser og andre uddannelsesområder, og der bør  

 etableres institutionsmæssigt samarbejde om løsning af undervisningsopgaver  

 af forskellig type.
Der bør således være mulighed for overførsel af  

 gennemgåede uddannelseselementer mellem bistands-, pleje- og  

 omsorgsuddannelserne og erhvervsuddannelserne.
Unge med gennemført 2.  

 skoleperiode af en erhvervsuddannelse bør kunne få elevansættelse inden for  

 de grundlæggende social- og sundhedsuddannelser inden for bistands- ,  

 pleje-og omsorgsområdet.
Omvendt bør unge med indgangsår kunne få merit i en  

 erhvervsuddannelse.
Ministeriet lægger i det hele vægt på, at der i videst  

 muligt omfang tages hensyn til tidligere uddannelse eller beskæftigelse,  

 således at eleverne ikke bliver tvunget til at gennemføre dobbeltuddannelse.
 For så vidt angår de videregående social- og sundhedsuddannelser, bliver  

 der i den kommende nye bekendtgørelse om sygeplejerskeuddannelsen hjemmel for  

 uddannelsesinstitutionerne til at træffe enkeltafgørelser eller fastsætte  

 bestemmelser om merit i sygeplejerskeuddannelsen for personer med  

 gennemførte/beståede uddannelseselementer fra andre uddannelsesinstitutioner.  

 Det vil for de grundlæggende bistands-, pleje- og omsorgsuddannelser i første  

 række dreje sig om muligheden for at få godskrevet praktikuddannelse.
Til § 14 Ved begrebet kommunale uddannelser forstås både amtskommunale og kommunale  

 uddannelser.
Af (amts)kommunale uddannelser på det videregående niveau inden for  

 social- og sundhedsområdet findes i dag dels sygeplejerskeuddannelsen, dels  

 radiografuddannelsen.
De tre eksisterende radiografskoler er knyttet til  

 sygeplejeskoler (Herlev, Odense og Århus). Uddannelserne er foreslået taget  

 med under det samordnede skolesystem sammen med bistands-, pleje- og  

 omsorgsuddannelser på det grundlæggende niveau.
En skole for de grundlæggende uddannelser og en skole for (amts)kommunal  

 videregående social- og sundhedsuddannelse (sygeplejeskole) har særskilt  

 faglig ledelse.
Men der er intet til hinder for samdrift af uddannelserne  

 f.eks. med hensyn til bygningsfællesskab.
Der er heller intet til hinder for,  

 at f.eks. radiografskolerne bevarer deres tilknytning til sygeplejeskolerne,  

 og denne tilknytning forudsættes bevaret.
Til § 16, stk. 2 Amtsrådene har det økonomiske ansvar for skolerne og fastlægger det  

 samlede budget for skoledriften.
I øvrigt baseres finansieringen på  

 princippet om rammestyring.
 Amtsrådet fastlægger de økonomiske rammer for de enkelte skoler efter  

 indstilling fra fællesbestyrelsen om antallet og placeringen af skoler og om  

 undervisningstilbudet på de enkelte skoler ud fra regionale forhold, herunder  

 praktikmuligheder i overensstemmelse med uddannelsesordningerne, jf. § 20,  

 stk. 1, og bestemmelserne i kapitel 5 om sikring af praktikpladser.
Til § 17, stk. 3 I denne bestemmelse slås det fast, at undervisningen på de offentlige  

 skoler for de grundlæggende social- og sundhedsuddannelser inden for  

 bistands-, pleje- og omsorgsområdet er vederlagsfri.
Som udgangspunkt er de  

 undervisningsmidler, som er nødvendige for undervisningen, gratis for  

 eleverne og betales af amtsrådet.
Men undervisnings- og forskningsministeren  

 kan fastsætte regler om, at eleverne selv afholder udgifterne til  

 undervisningsmidler.
Til § 18, stk. 2 Det forudsættes, at det nuværende niveau for skolelederes og læreres  

 kvalifikationer opretholdes.
Til § 19 Fællesbestyrelserne forudsættes at have forskellig størrelse og  

 sammensætning i de enkelte amtskommuner, da der vil være forskellige lokale  

 behov.
Af færdiguddannedes organisationer på området er der i dag Husligt  

 Arbejder Forbund, Dansk Kommunal Arbejder Forbund og Dansk Sygeplejeråd.
Til § 20, stk. 4 Ved godkendelse af uddannelsesordning for en selvejende eller privat  

 institutions skole skal fællesbestyrelsen respektere skolens eventuelle  

 særlige holdningspræg.
Til § 20, stk. 5 Af (amts)kommunale videregående social- og sundhedsuddannelser findes som  

 nævnt i øjeblikket sygeplejerskeuddannelsen og radiografuddannelsen.
Der  

 henvises i øvrigt til bemærkningerne til § 14.
 Sygeplejerskeuddannelsen har hjemmel i lov om sygeplejersker, jf.  

 lovbekendtgørelse nr. 66 af 27. februar 1979.
 Da sygeplejerskeuddannelsen er en autorisationsuddannelse, skal  

 uddannelsesordningen, for så vidt angår enkelte relevante punkter, godkendes  

 af Undervisnings- og Forskningsministeriet efter indhentet udtalelse fra  

 Sundhedsstyrelsen.
 Uddannelsesordningen må tillige godkendes i den fælleskommunale  

 bestyrelse, dog kun med henblik på planlægningen og gennemførelsen af  

 praktikuddannelsen, idet amtsrådet og kommunalbestyrelserne er forpligtet til  

 at sikre praktikpladser i overensstemmelse med uddannelsesordningen.
Til § 20, stk. 6 Det forudsættes, at der ikke bliver tale om opskruning af kravene.
Til §§ 22 og 23 Ved bestemmelsen om sammensætningen af uddannelsesrådet for de  

 grundlæggende social- og sundhedsuddannelser inden for bistands-, pleje- og  

 omsorgsområdet er der taget hensyn til traditioner på uddannelser på  

 tilsvarende niveau (f.eks. erhvervsuddannelseslovens lokale  

 uddannelsesudvalg). Med udtrykket repræsentanter for lokale arbejdstagere  

 menes repræsentanter udpeget af de lokale organisationer.
Ved sammensætningen af uddannelsesrådet for de (amts)kommunale  

 videregående social- og sundhedsuddannelser tages der hensyn til traditioner  

 på andre videregående uddannelsers område.
Ved fagkyndige repræsentanter for  

 amtsrådet og kommunalbestyrelserne menes der repræsentanter for  

 praktikstederne.
Til § 24 Der henvises til afsnit 3. Økonomiske og administrative konsekvenser om  

 bl.a. optagelse af forhandlinger med henblik på at indgå driftsoverenskomst  

 med selvejende institutioner m.fl. om at stille skolekapacitet til rådighed.
 Lovforslagets bestemmelser om amtsrådets og fællesbestyrelsens økonomiske  

 kompetence og ansvar med hensyn til skolerne og bestemmelserne om  

 skoleledernes kompetence finder ikke anvendelse i disse tilfælde.
Til §§ 25-27 I det følgende nævnes nogle hovedprincipper bag forslaget om regulering af  

 tilgangen til uddannelserne (dimensionering):
 Dimensioneringen af de grundlæggende bistands-, pleje- og  

 omsorgsuddannelser sker gennem elevansættelser i kommuner og amtskommuner.  

 D.v.s., at de enkelte myndigheder træffer beslutninger om det årlige antal  

 elevansættelser baseret på vurderinger af dels egne behov for rekruttering af  

 færdiguddannede på området, dels det samlede behov for ansættelse på området  

 i amtskommunen (d.v.s. amtskommunen og kommunerne i amtskommunen). Eleverne  

 modtager elevløn under hele uddannelses forløbet på de grundlæggende  

 uddannelser.
 Den foreslåede trinvis opbyggede uddannelsesstruktur betyder i sig selv,  

 at der stilles meget store krav til dimensioneringen af grunduddannelsen til  

 social- og sundhedshjælper, idet dimensioneringen af denne uddannelse ikke  

 bare skal være tilstrækkelig til at dække behovet i kommunen for  

 færdiguddannede social- og sundhedshjælpere, men også skal dække  

 nyrekrutteringsbehovene på overbygninguddannelsen til social- og  

 sundhedsassistent og derudover give muligheder for, at en del af de  

 færdiguddannede fortsætter på de videregående social- og sundhedsuddannelser.  

 Der skal altså foretages en overdimensionering af især grunduddannelsen i  

 forhold til kommunens egne ansættelsesbehov.
 Fællesbestyrelsen følger, om forpligtelserne overholdes, og vejleder  

 kommuner/amtskommune ved eventuelle uoverensstemmelser mellem elevtilgang og  

 behov for færdiguddannede.
 Elever på overbygningsuddannelsen til social- og sundhedsassistent skal  

 efter uddannelsesordningen have praktik i både kommunalt og amtskommunalt  

 regi, og det vil være fællesbestyrelsens opgave at sikre, at elevansættelser  

 på overbygningsuddannelsen i amtskommunen og kommunerne inden for  

 amtskommunen reguleres under eet svarende til praktikmulighederne.
Det rådgivende organ på landsplan, Rådet for Social- og  

 Sundhedsuddannelserne, får som hovedopgave at følge den samlede  

 dimensionering og rådgive undervisnings- og forskningsministeren om  

 mulighederne for at tilvejebringe balance i tilfælde af eventuel ubalance i  

 systemet.
En påvisning fra rådet af, at en amtskommune eller en kommune inden  

 for en amtskommune ikke opfylder uddannelsesforpligtelsen og dermed udnytter  

 andre områders uddannelseskapacitet eller bidrager til arbejdsløshed, vil  

 naturligvis betyde, at der påhviler de pågældende myndigheder en pligt til at  

 rette op på forholdet.
 Den overdimensionering af elevansættelser på grunduddannelsen til  

 social- og sundhedshjælper, der kræves af kommunerne i forhold til deres egne  

 rekrutteringsbehov, kan eventuelt afhjælpes ved en kollektiv finansiering af  

 elevlønnen i skoleperioderne på grunduddannelsen i en overgangsperiode.
Til §§ 29 og 30 Rådet for Social- og Sundhedsuddannelserne får som hovedopgave at følge  

 den samlede dimensionering af tilgangen til de grundlæggende social- og  

 sundhedsuddannelser på bistands-, pleje- og omsorgsområdet og til de  

 (amts)kommunale videregående social- og sundhedsuddannelser (især  

 sygeplejerskeuddannelsen). Rådet afgiver indstilling til undervisnings- og  

 forskningsministeren om regler for indgangsåret, jf. § 5, og for de  

 grundlæggende social- og sundhedsuddannelser inden for bistands-, pleje- og  

 omsorgsområdet, herunder om meritoverførsel, jf. § 12. »Efter  

 indstilling« betyder (ligesom i erhvervsuddannelsesloven) en udtalelse,  

 som ikke er bindende for undervisnings- og forskningsministeren.
 Rådet rådgiver i øvrigt undervisningsministeren i tværgående og generelle  

 spørgsmål vedrørende uddannelserne.
 Rådet kan på eget initiativ tage spørgsmål op til drøftelse, der vedrører  

 uddannelserne, herunder om der i forbindelse med udviklingen på området synes  

 at kunne opstå nye personalegrupper med evt. deraf afledt båseopdeling.
Rådgivning om regler for sygeplejerskeuddannelsen ligger som rådgivning  

 både om uddannelsesregler og om den årlige dimensionering af optagelsen til  

 de statslige videregående social- og sundhedsuddannelser hos de faglige  

 udvalg, som rådgiver Direktoratet for de Videregående Uddannelser.
F.eks.  

 rådgiver det Faglige Landsudvalg for de Sundhedsvidenskabelige Uddannelser om  

 regler for sygeplejerskeuddannelsen.
 De færdiguddannedes organisationer på området er i dag Husligt Arbejder  

 Forbund, Dansk Kommunal Arbejder Forbund og Dansk Sygeplejeråd.
 Repræsentationen fra Erhvervsuddannelsesrådet af 1989 skal bidrage til at  

 fremme relevante koordineringer mellem de to uddannelsessystemer.
Indenrigsministeriet oprettede i 1966 Uddannelsesnævnet for  

 Sundhedsuddannelserne.
Nævnet, der har hjemmel i § 13 i lov om  

 sygeplejersker, jf. lovbekendtgørelse nr. 66 af 27. februar 1979, er efter  

 vedtægterne rådgivende for Undervisnings- og Forskningsministeriet og  

 Sundhedsstyrelsen i spørgsmål vedrørende den overordnede uddannelsesstruktur  

 inden for de korte sundhedsuddannelser, specielt med henblik på koordinering  

 af synspunkter for forskellige interessenter, herunder aftagere,  

 praktiksteder m.v.
 Uddannelsesnævnet foreslås ophævet ved ophævelse af § 13 i loven om  

 sygeplejersker og erstattet af det foreslåede råd for social- og  

 sundhedsuddannelser.
 Samtidig foreslås det centrale uddannelsesråd vedrørende  

 hjemmehjælperuddannelsen, som er nedsat ved Socialministeriets cirkulære af  

 8. oktober 1981 om uddannelse af hjemmehjælpere m.fl., ophævet.
Til § 34, stk. 2 Fællesbestyrelsen skal, indtil loven træder i kraft pr. 1. januar 1991,  

 især rådgive amtskommunen og kommunerne om tilrettelæggelsen af de  

 grundlæggende social- og sundhedsuddannelser inden for bistands-, pleje- og  

 omsorgsområdet, herunder om uddannelsesordningerne og  

 praktikpladsmulighederne.
 Rådet for Social- og Sundhedsuddannelserne skal, indtil loven træder i  

 kraft, især rådgive undervisnings- og forskningsministeren om de kommende  

 regler for de grundlæggende bistands-, pleje- og omsorgsuddannelser.
Til §§ 36 og 37 Der henvises til bemærkningernes afsnit 3: Økonomiske og administrative  

 konsekvenser.
Til § 38 § 13 i lov om sygeplejersker handler om Uddannelsesnævnet for  

 Sundhedsvæsenet, jf. bemærkningerne til § 30.
Efter 2. behandling den 15. maj 1990 Kapitel 1 Formål m.v.
 § 1. Som et led i et samordnet system af social- og sundhedsuddannelser  

 fastlægger undervisnings- og forskningsministeren rammerne for trinvis  

 opbyggede grundlæggende uddannelser inden for bistands-, pleje- og  

 omsorgsområdet.
Stk. 2. De grundlæggende uddannelser består af en grunduddannelse til  

 social- og sundhedshjælper og en overbygningsuddannelse til social- og  

 sundhedsassistent.
Grunduddannelsen tilrettelægges sådan, at den giver adgang  

 for både voksne og unge.
 Stk. 3. Uddannelserne har til formål på hver sit niveau at give de  

 færdiguddannede kompetence til at varetage bistands-, pleje- og  

 omsorgsopgaver inden for kommunale virksomhedsområder, jf. §§ 10 og 11.
 Stk. 4. Uddannelserne skal tilrettelægges under hensyn til de social-,  

 sundheds- og personalepolitiske mål inden for bistands-, pleje- og  

 omsorgsområdet, herunder behovet for kvalifikationer inden for området.  

 Uddannelserne skal tillige give eleverne mulighed for at erhverve almene  

 uddannelseskvalifikationer af hensyn til videre uddannelse.
 § 2. Uddannelserne tilrettelægges som vekseluddannelser skiftende mellem  

 praktikuddannelse inden for de kommunale områder og skoleundervisning.
Kapitel 2 Adgang til uddannelserne § 3. Optagelse til grunduddannelsen til social- og sundhedshjælper, jf. §  

 7 om optagelse på indgangsåret, og til overbygningsuddannelsen til social- og  

 sundhedsassistent sker ved ansættelse som elev på grundlag af en kontrakt  

 mellem den ansættende kommunale myndighed og eleven.
Hvis eleven er under 18  

 år, kræves der tillige samtykke fra forældremyndighedens indehaver.
 Stk. 2. Elevkontrakten giver ret til at blive optaget på skole til  

 undervisning efter reglerne for den pågældende uddannelse.
 Stk. 3. Elevkontrakten omfatter både praktikuddannelsen og  

 skoleundervisningen.
§ 4. Ansættelsen som elev på uddannelsen til social- og sundhedshjælper er  

 betinget af 1) gennemført indgangsår for unge fra 9. klassetrin i grundskolen, jf. §  

 5, eller 2) mindst 1 års anden uddannelse eller 1 års arbejdsmæssig erfaring efter  

 9. klassetrin i grundskolen eller 3) anden relevant erfaring, der modsvarer kvalifikationer efter nr. 2.
 Stk. 2. Den ansættende kommunale myndighed afgør efter indhentet udtalelse  

 fra skolelederen, om betingelserne i nr. 3 er opfyldt.
 § 5. For unge, der kommer direkte fra 9. klassetrin i grundskolen,  

 tilrettelægger de enkelte skoleledere med fællesbestyrelsens godkendelse, jf.  

 § 21, stk. 4, et indgangsår til de grundlæggende social- og  

 sundhedsuddannelser inden for bistands-, pleje- og omsorgsområdet.
Stk. 2. Indgangsåret, hvori der skiftes mellem praktik og  

 skoleundervisning, skal tilrettelægges sådan, at det forbereder de unge til  

 uddannelse og arbejde inden for social- og sundhedsområdet og herunder giver  

 dem praktiske erfaringer og kendskab til området.
Indgangsåret skal desuden  

 give de unge mulighed for personlig udvikling og for at vælge almene  

 enkeltfag af betydning for videre uddannelse.
Almene enkeltfag udbydes inden  

 for fagrækken af grundskolens afgangsprøver.
 Stk. 3. Undervisnings- og forskningsministeren fastsætter efter  

 indstilling fra Rådet for Social- og Sundhedsuddannelserne, jf. § 31, regler  

 om indgangsåret.
 § 6. Amtsrådet yder tilskud til befordring for elever i indgangsåret i  

 henhold til § 28 i lov om gymnasiet m.v.
§ 7. Ved optagelse på indgangsåret fra 9. klassetrin i grundskolen indgås  

 der en kontrakt mellem den ansættende kommunale myndighed og den unge om  

 fremtidig ansættelse som elev på grunduddannelsen.
Hvis den unge er under 18  

 år, kræves der tillige samtykke fra forældremyndighedens indehaver.
§ 8. Ansættelsen som elev på uddannelsen til social- og sundhedsassistent  

 er betinget af 1) grunduddannelse som social- og sundhedshjælper eller 2) relevante kvalifikationer baseret på enten uddannelse eller  

 arbejdserfaring eller en kombination heraf af mindst 1 års varighed.
 Stk. 2. Den ansættende kommunale myndighed afgør efter indhentet udtalelse  

 fra skolelederen, om betingelserne i nr. 2 er opfyldt.
 § 9. Undervisnings- og forskningsministeren fastsætter regler om en fælles  

 adgangsprøve til de videregående social- og sundhedsuddannelser med henblik  

 på, at social- og sundhedsassistenter og andre hermed ligestillede ansøgere  

 kan opfylde de almene betingelser for adgang til uddannelserne.
Kapitel 3 Uddannelsernes struktur og varighed m.v.
 § 10. Grunduddannelsen til social- og sundhedshjælper varer 1 år og har  

 til formål at kvalificere til at varetage brede, elementære bistands-, pleje-  

 og omsorgsopgaver der, hvor brugerne bor.
Stk. 2. Eleverne skal kunne vælge almene enkeltfag mod tilsvarende  

 afkortning af praktiktiden.
Der kan dog højst ske afkortning svarende til 1  

 måneds praktik.
 § 11. Overbygningsuddannelsen til social- og sundhedsassistent varer 11/2  

 år og har til formål at kvalificere dels til selvstændigt at varetage og  

 tilrettelægge sammensatte aktivitets- og omsorgsopgaver, herunder  

 koordinerende og undervisende funktioner, dels til selvstændigt at varetage  

 grundlæggende sundheds- og sygeplejeopgaver i social- og sundhedssektoren.
Stk. 2. Eleverne skal kunne vælge almene enkeltfag mod tilsvarende  

 afkortning af praktiktiden.
Der kan dog højst ske afkortning svarende til  

 11/2 måneds praktik.
 § 12. Undervisnings- og forskningsministeren fastsætter efter indstilling  

 fra Rådet for Social- og Sundhedsuddannelserne, jf. § 31, og efter  

 forhandling med socialministeren og sundhedsministeren regler om de  

 grundlæggende social- og sundhedsuddannelser inden for bistands-, pleje- og  

 omsorgsområdet med angivelse af uddannelsernes formål, af forholdet mellem  

 praktikuddannelse og skoleundervisning, af faglige mål for uddannelsernes  

 områdefag og fagenes vægt inden for den samlede uddannelsestid og af krav til  

 praktikuddannelse og bedømmelse.
 Stk. 2. Almene enkeltfag udbydes inden for fagrækken af grundskolens  

 udvidede afgangsprøver, hf enkeltfag og almen voksenuddannelse.
 Stk. 3. Undervisnings- og forskningsministeren fastsætter efter  

 indstilling fra Rådet for Social- og Sundhedsuddannelserne, jf. § 31, regler  

 om, at personer med særlige uddannelses- eller beskæftigelsesmæssige  

 forudsætninger fritages for dele af grunduddannelsen eller  

 overbygningsuddannelsen.
 Stk. 4. Sundhedsministeren kan fastsætte regler om udøvelse af virksomhed  

 inden for de grundlæggende social- og sundhedsuddannelser inden for  

 bistands-, pleje- og omsorgsområdet, der er nødvendige til gennemførelse af  

 overenskomst mellem de nordiske lande om et fælles nordisk arbejdsmarked og  

 direktiver vedtaget af De Europæiske Fællesskaber.
§ 13. Til elever, der har behov for det, gives der specialundervisning og  

 anden specialpædagogisk bistand.
Undervisnings- og forskningsministeren  

 fastsætter nærmere regler herom.
 § 14. Den nærmere tilrettelæggelse af de grundlæggende social- og  

 sundhedsuddannelser inden for bistands-, pleje- og omsorgsområdet fastsættes  

 i uddannelsesordninger, som udarbejdes af de enkelte skoleledere og godkendes  

 af fællesbestyrelsen, jf. § 21, stk. 4.
Stk. 2. Praktikuddannelsen fastlægges i uddannelsesordningen således, at  

 der opnås tæt sammenhæng med skoleforløbene.
Praktikstederne har ansvaret for  

 praktikuddannelsen, herunder for vejledning af eleverne.
Kapitel 4 Regional styring og skolestruktur § 15. Til sikring af sammenhængen mellem de grundlæggende social- og  

 sundhedsuddannelser inden for bistands-, pleje- og omsorgsområdet og de  

 kommunale videregående social- og sundhedsuddannelser i amtskommunen opretter  

 amtsrådet og kommunalbestyrelserne i amtsrådskredsen et samordnet skolesystem  

 for uddannelserne.
 Stk. 2. Det samordnede skolesystem omfatter mindst 1 skole for de  

 grundlæggende bistands-, pleje- og omsorgsuddannelser inklusive indgangsåret  

 og 1 skole for kommunal videregående social- og sundhedsuddannelse, jf. dog §  

 24. Hver skole har en særskilt faglig ledelse.
 § 16. Bestemmelserne om amtskommuner i denne lov gælder tilsvarende for  

 Københavns og Frederiksberg Kommuner.
 § 17. Amtsrådet skal stille skolekapacitet til rådighed for eleverne på  

 indgangsåret og på de grundlæggende social- og sundhedsuddannelser inden for  

 bistands-, pleje- og omsorgsområdet og for de studerende, der optages på de  

 kommunale videregående social- og sundhedsuddannelser, jf. § 21, stk. 6.
 Stk. 2. Amtsrådet har det økonomiske ansvar for skolernes virksomhed og  

 fastlægger de økonomiske rammer for de enkelte skoler efter indstilling fra  

 fællesbestyrelsen om uddannelsestilbudet på skolerne, jf. § 21, stk. 1.
 § 18. Undervisningen på offentlige skoler for de grundlæggende social- og  

 sundhedsuddannelser inden for bistands-, pleje- og omsorgsområdet er  

 vederlagsfri.
 Stk. 2. De undervisningsmidler, der er nødvendige for undervisningen, skal  

 af amtsrådet stilles til rådighed for eleverne uden betaling, jf. dog stk. 3.
Stk. 3. Undervisnings- og forskningsministeren kan bestemme, at eleverne i  

 begrænset omfang selv anskaffer undervisningsmidler.
Betaling for fotokopier  

 til undervisningsbrug kan fastsættes som en gennemsnitsbetaling for skolens  

 elever eller for grupper af elever på skolen.
 Stk. 4. Undervisnings- og forskningsministeren kan delegere sin beføjelse  

 efter stk. 3 til vedkommende amtsråd eller til skolen efter amtsrådets  

 bestemmelse.
 § 19. Amtsrådet ansætter og afskediger skolelederne og lærerne efter  

 forslag fra fællesbestyrelsen.
 Stk. 2. Undervisnings- og forskningsministeren kan fastsætte regler om  

 krav til skoleledernes og lærernes kvalifikationer.
 § 20. Amtsrådet nedsætter en fællesbestyrelse for skolesystemet og udpeger  

 bestyrelsens formand.
 Stk. 2. Fællesbestyrelsens medlemmer udpeges af amtsrådet,  

 kommunalbestyrelser i amtsrådskredsen og de færdiguddannedes organisationer.  

 Skolelederne for henholdsvis de kommunale grundlæggende og de kommunale  

 videregående social- og sundhedsuddannelser udpeger hver en repræsentant, der  

 er tilforordnet fællesbestyrelsen.
 Stk. 3. Fællesbestyrelsen fastsætter selv sin forretningsorden.
 Stk. 4. Amtsrådet stiller sekretariatsbistand til rådighed for  

 fællesbestyrelsen.
 § 21. Fællesbestyrelsen afgiver forslag til amtsrådet om antallet og  

 placeringen af skoler og om uddannelsestilbudet på de enkelte skoler ud fra  

 regionale forhold.
Stk. 2. Fællesbestyrelsen forestår den samlede koordinering af  

 elevansættelser.
Fællesbestyrelsen følger herunder, at amtsrådet og  

 kommunalbestyrelserne gennem elevansættelser sikrer tilgangen til  

 uddannelserne, og rådgiver amtsråd og kommunalbestyrelser ved  

 uoverensstemmelser mellem tilgang og behov.
 Stk. 3. Fællesbestyrelsen afgiver forslag til amtsrådet om den årlige  

 optagelse ved de kommunale videregående social- og sundhedsuddannelser, jf. §  

 27, stk. 1.
Stk. 4. Fællesbestyrelsen godkender efter indhentet udtalelse fra det  

 uddannelsesråd, der nedsættes efter § 23, uddannelsesordninger for  

 indgangsåret og de grundlæggende social- og sundhedsuddannelser inden for  

 bistands-, pleje- og omsorgsområdet, som udarbejdes af skolelederen eller  

 skolelederne.
Fællesbestyrelsen godkender praktiksteder.
Stk. 5. Fællesbestyrelsen godkender efter indhentet udtalelse fra det  

 uddannelsesråd, der nedsættes efter § 24, uddannelsesordninger for kommunale  

 videregående social- og sundhedsuddannelser med henblik på planlægning og  

 tilrettelæggelse af praktikuddannelsen.
Fællesbestyrelsen godkender  

 praktiksteder.
 Stk. 6. Fællesbestyrelsen fastsætter principper for optagelse på de  

 kommunale videregående social- og sundhedsuddannelser.
 Stk. 7. Fællesbestyrelsen godkender skolernes budget efter indstilling fra  

 skolelederne inden for de økonomiske rammer, som amtsrådet har fastlagt.
 § 22. Skolelederne varetager den administrative og økonomiske ledelse af  

 skolen under ansvar over for amtsrådet.
 Stk. 2. Lederen af en skole for de grundlæggende social- og  

 sundhedsuddannelser inden for bistands-, pleje- og omsorgsområdet har den  

 faglige ledelse af uddannelserne og er ansvarlig over for fællesbestyrelsen  

 for, at uddannelserne gennemføres i overensstemmelse med fællesbestyrelsens  

 beslutninger.
Stk. 3. Lederen af en skole for en kommunal videregående social- og  

 sundhedsuddannelse har den faglige ledelse af skolen og er ansvarlig for, at  

 uddannelsen gennemføres i overensstemmelse med krav, der er fastsat under  

 hensyn til autorisation.
Skolelederen er desuden ansvarlig over for  

 fællesbestyrelsen for, at uddannelsen gennemføres i overensstemmelse med  

 fællesbestyrelsens beslutninger efter § 21, stk. 5.
§ 23. Fællesbestyrelsen nedsætter et uddannelsesråd, der er rådgivende  

 over for fællesbestyrelsen og skolelederen vedrørende de grundlæggende  

 social- og sundhedsuddannelser inden for bistands-, pleje- og omsorgsområdet  

 inklusive indgangsåret.
Uddannelsesrådet sammensættes sådan, at der er  

 ligelig repræsentation for de ansættende kommunale myndigheder og for de  

 lokale arbejdstagere.
Repræsentanter for skoleledere, lærere og elever  

 tilforordnes rådet.
 Stk. 2. Fællesbestyrelsen kan beslutte, at uddannelsesrådet afgør klager  

 over en skoleleders faglige afgørelser og klager over eksamination på  

 indgangsåret og på de grundlæggende social- og sundhedsuddannelser inden for  

 bistands-, pleje- og omsorgsområdet.
§ 24. Fællesbestyrelsen nedsætter et uddannelsesråd, der er rådgivende  

 over for skolelederen vedrørende de kommunale videregående social- og  

 sundhedsuddannelser.
Uddannelsesrådet sammensættes af fagkyndige  

 repræsentanter for amtsrådet og kommunalbestyrelserne i amtsrådskredsen samt  

 repræsentanter for skoleledere, lærere og studerende.
 § 25. Et amtsråd kan efter overenskomst med staten, selvejende eller  

 private institutioner eller andre amtsråd henvise elever til undervisning i  

 statsskoler, selvejende institutioner eller private skoler eller et andet  

 amtsråds skoler uanset bestemmelsen i § 17, stk. 1.
 Stk. 2. Før amtsrådet indgår overenskomst efter stk. 1, skal  

 overenskomstudkastet forelægges for fællesbestyrelsen til udtalelse.
 Stk. 3. Hvor amtsrådet har indgået overenskomst efter stk. 1 med et andet  

 amtsråd, har fællesbestyrelsen i den amtskommune, hvor skolen ligger,  

 kompetencen efter dette kapitel.
Kapitel 5 Regulering af elevansættelser og optagelse samt sikring af praktikpladser § 26. Amtsrådet og kommunalbestyrelserne skal foretage elevansættelser på  

 de grundlæggende social- og sundhedsuddannelser inden for bistands-, pleje-  

 og omsorgsområdet i overensstemmelse med dels egne behov, dels det samlede  

 behov for færdiguddannede på området i amtskommunen.
 Stk. 2. De ansættende kommunale myndigheder skal i samarbejde sikre  

 eleverne en forsvarlig praktikuddannelse med mulighed for vekslende praktik  

 under amtskommune og kommune i overensstemmelse med uddannelsesordningen.
 Stk. 3. Amtsrådet og kommunalbestyrelserne skal i samarbejde stille  

 praktikpladser inden for deres respektive områder til rådighed i  

 overensstemmelse med uddannelsesordningen for elever på indgangsåret.
 § 27. Amtsrådet fastsætter efter forslag fra fællesbestyrelsen den årlige  

 optagelse ved de kommunale videregående social- og sundhedsuddannelser i  

 overensstemmelse med behovet for færdiguddannede i amtskommunen.
 Stk. 2. Amtsrådet og kommunalbestyrelserne skal i samarbejde stille  

 praktikpladser inden for deres respektive områder til rådighed i  

 overensstemmelse med uddannelsesordningen for studerende, der optages på de  

 kommunale videregående social- og sundhedsuddannelser.
 § 28. Statslige, selvejende og private institutioner kan ved at indgå  

 overenskomst med et amtsråd eller en kommunalbestyrelse tilslutte sig lovens  

 uddannelsessystem mod at stille praktikplads til rådighed.
 Stk. 2. Et amtsråd eller en kommunalbestyrelse kan indgå aftale med et  

 andet amtsråd eller en anden kommunalbestyrelse om afvikling af praktik.
 § 29. Undervisnings- og forskningsministeren kan fastsætte regler om, at  

 lønudgifterne til elever i skoleperioder på grunduddannelsen og  

 overbygningsuddannelsen afholdes af amtsrådet og kommunalbestyrelserne i  

 fællesskab.
Kapitel 6 Rådet for Social- og Sundhedsuddannelserne § 30. Undervisnings- og forskningsministeren nedsætter et råd for social-  

 og sundhedsuddannelserne og udpeger formanden.
Rådets medlemmer udpeges  

 således:
Sundhedsministeriet og Sundhedsstyrelsen 2 Socialministeriet og Socialstyrelsen 2 Amtsrådsforeningen i Danmark 2 Kommunernes Landsforening 2 Københavns og Frederiksberg Kommuner i forening 1 De færdiguddannedes organisationer:
- vedrørende grunduddannelsen 2 - vedrørende overbygningsuddannelsen 2 - vedrørende de videregående uddannelser 2 Erhvervsuddannelsesrådet af 1989 1 Stk. 2. Undervisnings- og forskningsministeren kan efter forhandling med  

 Rådet for Social- og Sundhedsuddannelserne træffe beslutning om ændring af  

 rådets medlemstal eller sammensætning.
 Stk. 3. Rådet fastsætter selv sin forretningsorden.
 Stk. 4. Undervisnings- og forskningsministeren stiller sekretariatsbistand  

 til rådighed for rådet.
 § 31. Rådet for Social- og Sundhedsuddannelserne har som hovedopgave at  

 følge den samlede årlige optagelse ved de grundlæggende social- og  

 sundhedsuddannelser inden for bistands-, pleje- og omsorgsområdet og de  

 kommunale videregående social- og sundhedsuddannelser og adgangssystemerne  

 til uddannelsesområdet.
 Stk. 2. Rådet afgiver indstilling til undervisnings- og  

 forskningsministeren om regler om indgangsåret, jf. § 5, stk. 3, om de  

 grundlæggende social- og sundhedsuddannelser inden for bistands-, pleje- og  

 omsorgsområdet, jf. § 12, stk. 1, og om fritagelse for dele af uddannelserne,  

 jf. § 12, stk. 3, samt om afvigelser fra loven som led i forsøg, jf. § 33.
 Stk. 3. Rådet rådgiver i øvrigt undervisnings- og forskningsministeren og  

 kan på eget initiativ drøfte og afgive udtalelse om alle spørgsmål, der efter  

 rådets opfattelse har betydning for uddannelserne.
Kapitel 7 Forskellige bestemmelser § 32. Undervisnings- og forskningsministeren kan til brug for den  

 overordnede styring af kommunale grundlæggende og videregående uddannelser  

 inden for social- og sundhedsområdet indhente oplysninger fra amtsrådene,  

 kommunalbestyrelserne og fællesbestyrelserne.
§ 33. Undervisnings- og forskningsministeren kan i særlige tilfælde gøre  

 undtagelser fra loven, hvis det sker for at fremme uddannelsesforsøg.
Rådet  

 for Social- og Sundhedsuddannelserne afgiver indstilling herom.
 § 34. På indgangsåret og på de grundlæggende social- og  

 sundhedsuddannelser inden for bistands-, pleje- og omsorgsområdet indbringes  

 klager over en skoleleders afgørelser i spørgsmål vedrørende uddannelserne og  

 klager over en eksamination for fællesbestyrelsen eller for uddannelsesrådet,  

 hvis bestyrelsen efter § 23, stk. 2, har henlagt afgørelsen af klagerne til  

 rådet.
Stk. 2. Fællesbestyrelsens afgørelser efter stk. 1 kan ikke indbringes for  

 højere administrativ myndighed.
Tilsvarende gælder for uddannelsesrådets  

 afgørelser, hvis bestyrelsen har henlagt afgørelsen af klagerne til rådet.
Kapitel 8 Ikrafttrædelses- og overgangsbestemmelser § 35. Loven træder i kraft den 1. januar 1991.
 Stk. 2. §§ 20-24 og §§ 30 og 31 træder dog i kraft dagen efter  

 bekendtgørelsen i Lovtidende.
 § 36. Undervisnings- og forskningsministeren fastsætter efter forhandling  

 med amtsrådene og kommunalbestyrelserne regler om færdiggørelse af  

 uddannelsen for elever, der ikke ved lovens ikrafttræden har afsluttet deres  

 uddannelse efter de hidtidige regler.
 § 37. Følgende skoler, som drives af staten, overtages efter forhandling  

 mellem undervisnings- og forskningsministeren og den amtskommune, hvori  

 skolen ligger:
 1) Plejehjemsassistentskolerne i Ålborg, Randers, Gram og Odense.
 2) Plejehjemsassistent- og Beskæftigelsesvejlederskolen i Brande.
 3) Beskæftigelsesvejlederskolen i Nykøbing Falster.
 § 38. Overtagelsen omfatter driften af skolerne, indgåede lejemål,  

 eksisterende inventar og undervisningsmidler og indgåede  

 ansættelseskontrakter.
Stk. 2. Amtskommunen overtager efter forhandling med udlejer statens  

 rettigheder og pligter som lejer.
Amtskommunen indtræder i statens  

 rettigheder og pligter som udlejer for så vidt angår elevboliger m.v.
 Stk. 3. Amtskommunen indtræder i de rettigheder og pligter, der tilkommer  

 og påhviler staten som ejer og bruger af de genstande m.v., som overtagelsen  

 omfatter.
Stk. 4. Overtagelsen sker vederlagsfrit.
Omkostninger ved overtagelsen  

 afholdes af amtskommunen.
 Stk. 5. Overtagelsens omfang og vilkår fastsættes af undervisnings- og  

 forskningsministeren efter forhandling med amtskommunen i hvert enkelt  

 tilfælde.
 § 39. Amtsrådet indgår med virkning fra 1. januar 1991 driftsoverenskomst  

 med selvejende institutioner, som ønsker at tilbyde undervisning i medfør af  

 denne lov, og som pr. 1. januar 1990 tilbyder uddannelse til sygehjælper,  

 beskæftigelsesvejleder eller plejehjemsassistent.
 Stk. 2. Diakonhøjskolen i Århus indgår overenskomst med amtsrådet om at  

 tilslutte sig lovens uddannelsessystem som led i sin diakonuddannelse enten  

 sådan, at amtsrådet henviser elever til undervisning på Diakonhøjskolen,  

 eller sådan, at amtsrådet stiller praktikpladser efter denne lov til rådighed  

 for diakonelever.
 Stk. 3. Kan der ikke opnås enighed mellem amtsrådet og institutionen om  

 vilkårene for driftssamarbejdet, afgøres spørgsmålet på grundlag af en  

 udtalelse, som amtsrådet indhenter fra Rådet for Social- og  

 Sundhedsuddannelserne.
 Stk. 4. Ønsker amtsrådet en indgået overenskomst ændret eller opsagt til  

 ophør, skal amtsrådet indhente en udtalelse fra Rådet for Social- og  

 Sundhedsuddannelserne.
 § 40. § 2, stk. 5 og 6, og § 13 i lov om  

 sygeplejersker, jf. lovbekendtgørelse nr. 66 af 27. februar 1979, som ændret  

 ved § 35 i lov nr. 217 af 23. april 1986, ophæves.
 § 41. Loven gælder ikke for Færøerne og Grønland.
