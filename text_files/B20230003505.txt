Bekendtgørelse om registrering af skibe, herunder bareboat-registrering, og rettigheder over skibe i Dansk Skibsregister, Dansk Internationalt Skibsregister og optagelse i Fartøjsfortegnelsen og om årlig afgift af skibe med hjemsted i Danmark I medfør af § 2, stk. 1 og 2, § 3, stk. 3, § 12, stk. 2 og 4, § 14, stk. 2, § 15, stk. 2 og 4, § 15 b, stk. 6, § 24, stk. 5, § 27, § 33, § 36, stk. 2, § 39, stk. 3 og 4, § 39 d, stk. 3, § 40, § 46 a, stk. 1, § 46 b, stk. 1, § 46 c, § 46 d, stk. 1, og § 514 a, 1. pkt., i søloven, jf. lovbekendtgørelse nr. 1505 af 17 december 2018, som ændret ved lov nr. 526 af 7. juni 2006, lov nr. 205 af 5. marts 2019 og lov nr. 569 af 10. maj 2022, § 11 c, stk. 5, § 11 f, § 12, nr. 1-6, § 13, stk. 2, i lov om Dansk Internationalt Skibsregister, jf. lovbekendtgørelse nr. 390 af 1. april 2020, og efter høring af Skibstilsynsrådet, fastsættes efter bemyndigelse i henhold til § 1, stk. 1, nr. 8 og 9, i bekendtgørelse nr. 261 af 23. marts 2020 om henlæggelse af visse beføjelser til Søfartsstyrelsen og om klageadgang m.v.:
Kapitel 1 Bekendtgørelsens anvendelsesområde og definitioner § 1. Bekendtgørelsen vedrører skibsregistrering i Det Digitale Skibsregister, herunder bareboat-registrering, registrering af skibe, hvis ejer ikke anses for dansk i medfør af § 1 i søloven, og årlig afgift for skibe.
Stk. 2. Det Digitale Skibsregister består af en Selvbetjeningsløsning og et Skibsblad.
Selvbetjeningsløsningen kan tilgås via www.shipregistration.dma.dk, mens Skibsbladet kan tilgås via www.shipregister.dma.dk.
Stk. 3. Skibsregistrator forestår førelsen af Det Digitale Skibsregister.
Søfartsstyrelsen fungerer som sekretariat for skibsregistrator i forhold til skibsregistrering.
 § 2. I Det Digitale Skibsregister føres Dansk Skibsregister, herunder Skibsbygningsregistret og Dansk Internationalt Skibsregister.
 Stk. 2. I Det Digitale Skibsregister føres en offentligretlig Fartøjsfortegnelse, hvori der ikke kan registreres rettigheder.
 Stk. 3. I Det Digitale Skibsregister føres en fortegnelse over skibe, som erhvervsmæssigt anvendes til fiskeri.
 Stk. 4. I Det Digitale Skibsregister føres en fortegnelse over fuldmagter til brug for skibsregistrering.
 § 3. I denne bekendtgørelse forstås ved:
 1) DSRG: Det Digitale Skibsregister.
 2) Skibsbladet: Den del af DSRG, hvor anmeldte og registrerede oplysninger, herunder historiske oplysninger om anmeldte og registrerede skibe, er offentlig tilgængelig.
 3) Selvbetjeningsløsningen: Den del af DSRG, hvor enhver, med brug af digital signatur, digitalt kan anmelde og anmode om registrering af oplysninger og rettigheder over skibe og underpant i ejerpantebreve i skibe.
 4) DAS: Dansk Skibsregister.
 5) SKBR: Skibsbygningsregistret.
 6) DIS: Dansk Internationalt Skibsregister.
 7) FTJ: Fartøjsfortegnelsen.
8) Document of Compliance: Et sikkerhedscertifikat for et handelsskib.
Dokumentet udstedes af en anerkendt organisation (klasseselskab), der er godkendt af Søfartsstyrelsen, til et rederi eller management selskab.
Udstedelse sker i henhold til den Internationale kode for sikker skibsdrift og forebyggelse af forurening (ISM-koden).
 9) Digitalt dokument: Information vedrørende et skib eller en rettighed, som enten digitalt anmeldes, eller som digitalt registreres i DSRG.
10) Originalt dokument: Information vedrørende et skib eller en rettighed, der er skrevet på et fysisk papirdokument, hvorpå alle underskrifter fra udsteder og andre, som i medfør af dokumentets indhold skal underskrive det, er afgivet som en fysisk eller våd underskrift.
Som originale dokumenter anses endvidere dokumenter, der er udstedt digitalt af myndigheder, når dokumentet er digitalt verificerbart, som udstedt af den angivne udsteder.
 11) Påtegning: En tilføjelse til et originalt underskrevet dokument, som er anmeldt til registrering eller til brug for en registrering.
12) Original underskrift: En fysisk eller våd underskrift afgivet af udsteder, vidner, notar m.v. på et fysisk dokument.
En underskrift på et elektronisk eller digitalt dokument, som er afgivet i DSRG, eller underskrifter, som er afgivet af myndigheder, og som på anden måde er digitalt verificerbare, er originale.
13) Godkendt oversætter: En person, som opfylder kravene for legalisering som oversætter i Udenrigsministeriet.
For ikke-danske oversættere beror kravene på den pågældende oversætters arbejdsland.
Den pågældende må kunne opnå apostille eller legalisering.
 14) Dematerialisering: Skibsregistrators overførelse af oplysninger fra et fysisk dokument til DSRG.
15) Blanketter og formularer: Blanketter og formularer, der er udgivet af skibsregistrator.
Blanketter og formularer der er udformet til brug for anmeldelse til DSRG, når digital anmeldelse med digital signatur ikke er mulig enten på grund af, at underskriver ikke har digital signatur, eller fordi anmeldelsen ikke kan ske i DSRG.
 16) Matrikulering af et skib: Tildeling af kendingsbogstaver til et skib med henblik på identifikation af skibet, så det kan optages i DSRG i et dansk register.
 17) Handelsskib: Ethvert skib med undtagelse af fiskeskibe og fritidsfartøjer.
 18) Passagerskib: Et skib, der befordrer flere end 12 passagerer.
19) Lastskib: Et handelsskib, der ikke er et passagerskib.
Skibe med anvendelsen Flydende bolig, erhverv, som anvendes til erhvervsmæssige formål, anses som lastskibe.
 20) Fiskeskib: Et skib, hvis nationalitetsbevis er forsynet med havnekendingsnummer.
21) Fritidsfartøj: Et skib, der ikke anvendes til erhvervsmæssige formål.
I tvivlstilfælde afgør Søfartsstyrelsen, om et skib kan anses for et fritidsfartøj.
Skibe med anvendelsen Flydende bolig, privat, som anvendes til privat beboelse, anses som et fritidsfartøj.
 22) BT: Bruttotonnagen for et skib, som er den til enhver tid i skibets målebrev angivne BT, nedrundet uden decimaler.
 23) Målebrev og autoriseret skibsmåler: Målebrev udstedt af en skibsmåler, der er  autoriseret af Søfartsstyrelsen, i henhold til de til enhver tid gældende måleregler med entydig angivelse af skibets mål og identitet, jf. lov om skibsmåling og bestemmelser fastsat i medfør heraf.
 24) Færdigbygget skib: Et skib, som ifølge bilbrev, der er udstedt af byggeværftet, er færdigbygget.
 25) Nybygget skib: Et færdigbygget skib, som ikke tidligere har været optaget som færdigbygget i noget skibsregister, og som er overdraget og leveret af værftet til den anmeldte ejer.
 26) Et brugt skib: Et færdigbygget skib, som overdrages fra andre end seneste byggeværft til den ejer, der underskriver anmeldelse om registrering af skibet.
 § 4. Sølovens § 1, § 2, § 3, § 4, § 5, stk.1, 1. pkt., § 5, stk. 2-4, § 6, § 7, § 8, § 9, § 14, § 15, § 15 a, § 15 b, § 16, § 17, § 19, § 20 og §§ 28-50 a finder anvendelse på skibe registreret i DIS.
 § 5. Danske skibe, jf. § 1, stk. 2, i søloven, der anmeldes til registrering i DIS senest 30 dage efter, at skibet er færdigbygget, eller hvis skibet er erhvervet færdigbygget, senest 30 dage efter erhvervelsen, fritages for anmeldelsespligten i henhold til § 10, stk. 1, i søloven.
 Stk. 2. Skibsregistrator kan forlænge fristen i stk. 1.
Anmeldelse til og registrering i DSRG § 6. Enhver kan foretage digitale anmeldelser i Selvbetjeningsløsningen ved brug af digital signatur til login.
 Stk. 2. Login i selvbetjeningsløsningen sker med MitID, medmindre skibsregistrator bestemmer andet.
 § 7. Anmeldelser i DSRG skal foretages digitalt via Selvbetjeningsløsningen, medmindre andet fremgår af søloven eller denne bekendtgørelse, jf. § 7, stk. 2, § 17, § 18, stk. 4 og § 20, stk. 2.
Stk. 2. Kravet om digital anmeldelse ved brug af Selvbetjeningsløsningen gælder ikke, hvis en af parterne, der skal underskrive anmeldelsen, ikke kan få en digital signatur.
I de situationer kan anmeldelse og originalt underskrevet dokument til registrering i DSRG ske på grundlag af papirdokumenter, jf. stk. 3.
 Stk. 3. Anmeldelser, der indgives på papir, skal indeholde tilsvarende oplysninger og dokumentation, som kræves ved digitale anmeldelser, samt opfylde de betingelser, der følger af denne bekendtgørelses kapitel 7.
Stk. 4. Anmeldelser, der er indleveret på papir, registreres digitalt af skibsregistrator i DSRG.
Originale indleverede fysiske dokumenter, der indeholder en rettighed til registrering, returneres til anmelder med påtegning om, at dokumentet er registreret digitalt.
Når rettigheden er digitalt registreret i DSRG, har det fysiske dokument ikke selvstændig retsvirkning i relation til DSRG.
Stk. 5. Dokumenter, som ikke skal registreres, men som dog skal fremlægges som dokumentation, til brug for en anmeldelse,kan uploades i forbindelse med anmeldelsen.
Såfremt der er krav om, at det pågældende dokument skal fremlægges i original, skal det eftersendes.
Kapitel 2 Optagelse af skib, matrikulering, registrering af ejerrettigheder, registerskift og udslettelse af skibe Anmeldelse om optagelse af nybyggede skibe til DAS og DIS § 8. Anmeldelse som ejer af et nybygget skib skal ske senest 30 dage efter, at levering fra værftet er sket.
 Stk. 2. Ved anmeldelse om optagelse af et nybygget skib i DAS og DIS, skal anmelder oplyse eller fremlægge følgende:
 1) Skibets navn, hjemsted, BT, nettotonnage, anvendelsestype, byggeværft, herunder om skibet er bygget på mere end ét værft, byggeår, byggenummer, og om skibet er indført fra udlandet, herunder hvilket land, samt skibets udenlandske navn og hjemsted.
 2) Oplysninger om ejerforholdet, herunder om ejerrettigheder overdrages i forbindelse med optagelsen, oplysninger om identiteten af køber eller ejer af skibet, datoen for overtagelse, samt om overdragelsen er endelig eller betinget.
 3) Digitalt målebrev, der er udstedt af en skibsmåler, der er autoriseret af Søfartsstyrelsen, eller en anerkendt organisation, eller kopi af målebrev, der er godkendt af Søfartsstyrelsen.
 Stk. 3. For skibe, som indføres fra udlandet, skal endvidere fremlægges original udslettelsesattest eller ikke-registreringsattest, der er udstedt tidligst 3 måneder før anmeldelsen, fra en udenlandsk registreringsmyndighed, såfremt skibet er færdigbygget eller har været under bygning på et udenlandsk værft, jf. dog sølovens § 15, stk. 3.
Stk. 4. Ved digital anmeldelse med digital signatur skal anmeldelsen underskrives digitalt af køber eller ejer og værftet, jf. dog stk. 7.
Stk. 5. Er en underskriver ikke forpligtet til at foretage digital anmeldelse, jf. § 7, stk. 2, skal anmelder indlevere blanket nr. 1, 2, 3 eller 4, jf. bilag 1, afsnit II om anmeldelse af skib til registrering, der er originalt underskrevet af køber eller ejer, og som indeholder de oplysninger, der er angivet i stk. 2, nr. 1-2, til Søfartsstyrelsen.
Sammen med anmeldelsen af skibet skal der indleveres et originalt dokument med overdragelse af ejendomsretten til skibet fra værftet til ejer.
Dokumentet, som kan være et skøde eller et bilbrev, skal være underskrevet af byggeværftet.
Skøde, Bill of Sale eller bilbrev kan udformes på formular nr. 1-3, jf. bilag 1, afsnit I.
 Stk. 6. Værftet bekræfter ved sin underskrift, at skibet er færdigbygget, og at ejendomsretten er overdraget til vedkommende ejer.
 Stk. 7. Anmeldelser, som indeholder udpegning af bestyrende reder, eller korresponderende reder, skal også underskrives af den eller de udpegede.
 Stk. 8. Anmeldelser, som indeholder udpegning af den eller de, som opfylder aktivitets- og kontaktbetingelsen, jf. kapitel 12, eller opfylder krav om, at et fiskeskib effektivt administreres, kontrolleres og dirigeres fra Danmark, jf. kapitel 12, skal også underskrives af den eller de udpegede.
Anmeldelse om optagelse af brugte skibe til DAS og DIS § 9. Anmeldelse af ethvert skib, som anmeldes til registrering mere end 30 dage efter, at levering fra værftet er sket, skal ske som anmeldelse af et brugt skib.
 Stk. 2. Ved anmeldelse om optagelse af et brugt skib i DAS og DIS, skal anmelder oplyse eller fremlægge følgende:
 1) Skibets navn, hjemsted, BT, nettotonnage, anvendelsestype, byggeværft, byggeår, byggenummer, om skibet tidligere har været optaget i DAS, DIS eller FTJ, og om skibet er indført fra udlandet, herunder hvilket land, samt skibets udenlandske navn og hjemsted.
 2) Oplysninger om ejerforholdet, herunder om ejerrettigheder overdrages i forbindelse med optagelsen, oplysninger om identiteten af køber eller ejer af skibet, datoen for overtagelse, samt om overdragelsen er endelig eller betinget.
 3) Digitalt målebrev, der er udstedt af en skibsmåler, som er autoriseret af Søfartsstyrelsen, eller en anerkendt organisation, eller kopi af målebrev, der er godkendt af Søfartsstyrelsen.
4) Dokumentation i kopi for alle tidligere overdragelser af skibet fra det tidspunkt skibet blev færdigbygget.
Denne dokumentation kræves dog ikke, hvis skibet er indført fra udlandet, og der fremlægges original udslettelsesattest eller ikke-registreringsattest fra den udenlandske registreringsmyndighed, jf. stk. 3. Dokumentation for tidligere overdragelser kræves ligeledes ikke for overdragelser forud for seneste registrering i dansk skibsregister.
 Stk. 3. For skibe, som indføres fra udlandet, skal endvidere fremlægges original udslettelsesattest eller ikke-registreringsattest, fra en udenlandsk registreringsmyndighed, der er udstedt 3 måneder før anmeldelsen, såfremt skibet er færdigbygget eller har været under bygning på et udenlandsk værft, jf. dog sølovens § 15, stk. 3.
Stk. 4. Anmeldes skibet indenfor 30 dage fra det tidspunkt, hvor ejeren har erhvervet skibet, skal anmeldelsen ske digitalt i DSRG og underskrives af ejer og overdrager.
Anmeldes skibet mere end 30 dage efter det tidspunkt, hvor ejeren har erhvervet skibet, kan anmeldelsen i stedet ske ved indlevering til skibsregistrator af originalt adkomstdokument, der er underskrevet af overdrager.
 Stk. 5. Er en underskriver ikke forpligtet til at foretage digital anmeldelse, jf. § 7, stk. 2, skal anmelder til Søfartsstyrelsen indlevere blanket nr. 1, 2, 3, 4, 5 eller 6 og blanket nr. 13, 14, 15, 16, 17, 18, 19 eller 20, jf. bilag 1, afsnit II, der er underskrevet af erhverver eller overdrager, samt ejers originale adkomstdokument, der er underskrevet af overdrager.
 Stk. 6. Anmeldelser, som indeholder udpegning af bestyrende reder eller korresponderende reder, skal også underskrives af den eller de udpegede.
 Stk. 7. Anmeldelser, som indeholder udpegning af den eller de, som opfylder aktivitets- og kontaktbetingelsen, jf. kapitel 12, eller opfylder krav om, at et fiskeskib effektivt administreres, kontrolleres og dirigeres fra Danmark, jf. kapitel 12, skal også underskrives af den eller de udpegede.
Anmeldelse om optagelse af skib under bygning til SKBR § 10. Ved anmeldelse om optagelse af skib under bygning på dansk værft, skal anmelder oplyse eller fremlægge følgende:
 1) Byggeværft, byggenummer, og om skibet er indført fra udlandet, herunder hvilket land, samt skibets udenlandske navn og hjemsted.
 2) Om bygherre eller værft skal registreres som ejer, samt identifikationsoplysninger på bygherre.
 3) Bekræftelse fra en skibsmåler, der er autoriseret af Søfartsstyrelsen eller en anerkendt organisation på, at skibets bygning er så langt, at det kan identificeres, og at dets endelige BT skønnes at ville blive målt til mindst 5 for erhvervsfartøjer og mindst 20 for fritidsfartøjer, jf. sølovens § 10, stk. 3.
4) Dokumentation i kopi for alle tidligere overdragelser af skibet under bygning før overdragelsen til nuværende ejer.
Denne dokumentation kræves dog ikke, hvis skibet er indført fra udlandet, hvor der i stedet skal vedlægges original udslettelsesattest eller ikke-registreringsattest fra den udenlandske registreringsmyndighed.
Original udslettelsesattest eller ikke-registreringsattest fra udenlandsk registreringsmyndighed skal være udstedt tidligst 3 måneder før anmeldelsen, såfremt skibet er indført fra udlandet.
 Stk. 2. Ved digital anmeldelse med digital signatur skal anmeldelsen underskrives digitalt af bygherre og værftet.
 Stk. 3. Er en underskriver ikke forpligtet til at foretage digital anmeldelse, jf. § 7, stk. 2, skal anmelder til Søfartsstyrelsen indlevere en blanket for skib under bygning, der er underskrevet af bygherre og værft, og som indeholder de oplysninger, der er angivet i stk. 1, nr. 1-2. Blanketten skal attesteres af en skibsmåler, der er autoriseret af Søfartsstyrelsen, eller en anerkendt organisation til bekræftelse af stk. 1, nr. 3. Der skal anvendes blanket nr. 6 om anmeldelse af skib til SKBR og blanketter om anmeldelse af dansk eller udenlandsk rederi som ejer af skib, jf. bilag 1, afsnit II.
 Stk. 4. Anmeldelser, som indeholder udpegning af bestyrende reder eller korresponderende reder, skal også underskrives af den eller de udpegede.
Ændringer i oplysninger om et registreret skib eller om ejeren af et registreret skib § 11. Enhver ændring i de oplysninger, som er meddelt skibsregistrator, skal anmeldes inden 30 dage efter, at ændringen er indtrådt.
Skibsregistrator kan forlænge denne frist.
Stk. 2. Anmeldelsespligten påhviler ejeren.
Ved ejerskifte eller overdragelse af andele i skibet, påhviler pligten både overdrageren og erhververen.
 Stk. 3. Oplysninger, som er omfattet af stk. 1, er:
 1) Ændringer af ejerforholdet til skibet, herunder ejerskifte og overdragelse af andel i skibet m.v.
 2) Navneskifte, adresseskifte, valg af ny bestyrende reder, ny korresponderende reder, ændringer vedrørende opfylderen af aktivitets- og etableringsbetingelsen eller vedrørend opfylderen af krav om, at et fiskeskib effektivt administreres, kontrolleres og dirigeres fra Danmark.
 3) Ændringer vedrørende skibet, herunder ændret anvendelse, hjemsted, navn, tonnage og registerskifte.
 4) Forhold, der kan medføre udslettelse af skibet, herunder salg til udenlandsk ejer, optagelse i et udenlandsk register, ophør med erhvervsmæssig drift for skibe under 20 BT, forlis, ophugning eller kondemnation.
§ 12. Ved udlæg, bortset fra udlæg på grundlag af pantebrev med pant i det udlagte, arrest i skib og et skibs salg eller overtagelse ved endelig tvangsauktion, skal fogeden snarest muligt anmelde dette i DSRG.
I tilfælde af konkurs og behandling af dødsbo ved bobestyrer skal skifteretten anmelde dette i DSRG, når kurator eller bobestyrer meddeler skifteretten, at boet omfatter et registreret skib.
 Stk. 2. Såfremt en person, der ejer et skib eller en andel i et skib, fratages den retlige handleevne efter værgemålslovens § 6, skal værgen anmelde afgørelsen til registrering, for at afgørelsen får gyldighed over for tredjemand, der i god tro indgår en aftale med den person, der er frataget den retlige handleevne.
 Stk. 3. De nævnte anmeldelser registreres og vil fremgå af skibsbladet.
 § 13. Anmeldelse om ændring af ejer, herunder efterlevende ægtefælles overtagelse af skibet i forbindelse med uskiftet bo, overdragelse af andel i skibet, samt anmeldelser om fusion og fission anmeldes med digital signatur i DSRG.
Stk. 2. Alle ændringer af ejerforholdet, jf. § 11, stk. 3, nr. 1 og 4, skal underskrives digitalt af overdrager af skibet.
Anmeldelse om udpegning af ny bestyrende reder, ny korresponderende reder, samt ny opfylder af aktivitets- og etableringsbetingelsen, jf. § 11, stk. 3, nr. 2, skal også underskrives af den eller de udpegede.
Stk. 3. Overtages skibet af den efterlevende ægtefælle i forbindelse med uskiftet bo, anmeldes dette med digital signatur i DSRG af efterlevende ægtefælle.
Der bilægges original skifteretsattest.
Stk. 4. Overtages skibet ved fusion, skal overtagelsen anmeldes med digital signatur af ny ejer.
Fusionen skal være registreret i CVR med angivelse på hidtidigt ejerselskab og nyt ejerselskab om, at fusion har fundet sted, og ny ejer er det fortsættende selskab.
Stk. 5. Overtages skibet ved fission, skal overtagelsen anmeldes med digital signatur af ny ejer.
Der bilægges fissionsplan eller anden lignende dokumentation for fissionens gennemførelse og ejerskab til skibet.
 Stk. 6. Udlæg, arrest i skib, salg eller overtagelse af skib på endelig tvangsauktion, konkurs og behandling af dødsbo ved bobestyrer skal anmeldes, jf. sølovens § 31, stk. 2.
 Stk. 7. Er ejer ikke forpligtet til at foretage digital anmeldelse, jf. § 7, stk. 2, skal anmelder af ændringer af ejerforholdet, jf. stk. 1, indlevere erhververs originale dokumentation for sin adkomst til Søfartsstyrelsen.
 § 14. Anmeldelse om ændringer til skibet, herunder ændret anvendelse, hjemsted, navn og registerskifte med digital signatur, skal digitalt underskrives af ejer af skibet, jf. § 11, stk. 3.
Stk. 2. Anmeldelse om ændring af skibets mål skal ske ved digital anmeldelse af nyt digitalt målebrev, der er udstedt af en skibsmåler, der er autoriseret af Søfartsstyrelsen, eller en anerkendt organisation.
Kan udsteder af målebrev ikke få digital signatur, jf. § 7, stk. 2, fremsendes kopi af målebrevet til Søfartsstyrelsen.
Stk. 3. Er ejer ikke forpligtet til at foretage digital anmeldelse, jf. § 7, stk. 2, kan ændring af skibets hjemsted, skibets navn, eller skibets register ske på e-mail eller ved indlevering til skibsregistrator af anmeldelse af originalt underskrevet blanket nr. 1-6, jf. bilag 1, afsnit II. Ændring af navn eller adresse på ejer, på korresponderende reder eller på bestyrende reder kan ske på en originalt underskrevet blanket nr. 13-20, jf. bilag 1, afsnit II.
Vedrører ændringen nye mål, skal der indleveres kopi af målebrev, som kan godkendes af Søfartsstyrelsen.
§ 15. Ved registrering af udlæg, dom og anden offentlig retshandling skal vedkommende myndighed anmelde forholdet digitalt i DSRG, og til anmeldelsen uploade erklæring, bekræftet udskrift af rettens bøger eller tilsvarende digital meddelelse.
Retshandlingen skal angå en person, der ifølge DSRG er beføjet til at råde over skibet eller skibsparten.
 Stk. 2. Ved ægtefælles hensidden i uskiftet bo, skal skifteretten i DSRG anmelde udleveringen af boet til ægtefællen.
Stk. 3. Ved privat skifte skal hver enkelt arving anmelde sit ejerskab digitalt i DSRG med digital underskrift og fremlægge original skifteudskrift eller tilsvarende original meddelelse fra retten.
Med anmeldelsen skal endvidere fremlægges original boopgørelse eller anden lignende dokumentation for arvtagers adkomst til skibet. Ønskes en eller flere af arvingerne registreret som ejer, eller ønsker arvingerne at overtage skibet eller skibsparten som partredere, kræves enten arveudlægsskøde eller tilsvarende digital meddelelse fra retten til skibsregistret, eller et skifteudskrift eller tilsvarende digital meddelelse fra retten til skibsregistret forsynet med arvingernes påtegnede erklæring om overtagelsen af skibet eller skibsparten, og om, i hvilket forhold de skal være lodtagne.
Stk. 4. Er en arving ikke forpligtet til at foretage digital anmeldelse, jf. § 7, stk. 2, skal ændringen af ejer anmeldes ved indlevering af blanket nr. 13-20, jf. bilag 1, afsnit II, der er underskrevet af arvingen.
Endvidere skal fremlægges den samme dokumentation som krævet, jf. stk. 1, 2 eller 3.
Stk. 5. I retssager om skib eller skibspart kan sagsøgeren, når den ret, for hvilken sagen er tingfæstet, har truffet beslutning derom, begære en af retten bekræftet genpart af stævningen, eller tilsvarende digital meddelelse fra retten, registreret.
Bortfalder sagen uden dom, eller går dommen sagsøgeren imod, og ankefristen udløber uden påanke, skal sagsøgte begære stævningen udslettet af registret.
Begæringen kan fremsendes på e-mail, med digital post eller med originalt brev.
Betinget adkomst § 16. Adkomst til et skib kan anmeldes og registreres, som enten betinget eller endelig.
 Stk. 2. Et adkomstdokument, der er betinget, kan kun registreres som betinget adkomst, når betingelserne er knyttet til bestemte begivenheders eller kendsgerningers indtræden eller til udløbet af en nærmere angivet tidsfrist.
 Stk. 3. Er det ved anmeldelsen ikke oplyst, at en adkomst er betinget, betragtes den som endelig.
 Stk. 4. En betinget adkomst skal anmeldes som endelig, når betingelsen, jf. stk. 2, er opfyldt.
Hyppige registerskift § 17. Anmeldelser om hyppige registerskift fra DAS til DIS og omvendt kan ikke anmeldes digitalt i DSRG.
Sådan anmeldelse skal indgives på blanket nr. 21, jf. bilag 1, afsnit II.
Blanketten skal underskrives originalt af ejer.
Skibsregistrator anmelder snarest muligt hyppige registerskift i DSRG.
 Stk. 2. Anmelder skal angive et bestemt klokkeslæt og en bestemt dato for hvert af de anmeldte registerskift.
 Stk. 3. Anmeldelse om hyppige registerskift skal altid indgives inden klokkeslættet og datoen for registerskiftet, der er anført i anmeldelsen.
Stk. 4. En anmeldelse må kun omhandle ét skib.
Anmeldelse kan ikke indgives for et registerskift, som ligger mere end én måned efter, at anmeldelsen blev indgivet til skibsregistrator.
Der kan i en anmeldelse maksimalt anmeldes 28 registerskift.
 Stk. 5. Hvis anmeldelsen ikke kan føre til registrering, afvises begæringen om registrering og dette meddeles anmelder snarest muligt.
Udslettelse af skibe fra DAS, DIS, og SKBR, herunder overflytning af færdigbygget skib fra SKBR til andet dansk register, og undladelse af at lade skibet anmelde til registrering § 18. Ved anmeldelse om udslettelse af et skib, skal anmelder oplyse følgende:
 1) Skibets og ejers identitet.
 2) Årsagen til udslettelsen.
 Stk. 2. Anmeldelsen skal underskrives digitalt af skibets ejer.
 Stk. 3. Er ejer ikke forpligtet til at foretage digital anmeldelse, jf. § 7, stk. 2, skal der indleveres blanket nr. 7, 8, 9 eller 10, jf. bilag 1, afsnit II, som er originalt underskreveet af ejer, samt vedlagt den krævede dokumentation.
 Stk. 4. Hvis udslettelse af et skib, beror på, at det ikke længere bruges erhvervsmæssigt, og derfor skal udslettes, jf. § 18, stk. 1, i søloven, kan anmeldelsen foretages ved ejers skriftlige bekræftelse i et brev eller en e-mail til skibsregistrator af, at skibet ikke længere anvendes erhvervsmæssigt.
 Stk. 5. Ved anmeldelse, som indebærer udslettelse, jf. § 17, stk. 1, i søloven, bekræfter ejer samtidig, at skibets danske kendingsbogstaver er eller vil blive fjernet snarest, dog senest 30 dage efter anmeldelsen.
§ 19. Ved anmeldelse om udslettelse af et skib som følge af overdragelse til udenlandsk ejer, skal anmelder som dokumentation for overdragelsen fremlægge en kopi af et skøde, Bill of Sale eller lignende, som er underskrevet af overdrager.
Oplysning om erhververs navn, adresse og nationalitet skal fremgå af dokumentet.
Datoen for overdragelse af ejendomsretten skal fremgå enten af overdragelsesdokumentet, eller af en overdragelses- og modtagelsesprotokol, som er underskrevet af overdrager og erhverver.
 Stk. 2. I tilfælde af salg af et færdigbygget skib, der er optaget i SKBR, skal anmeldelsen underskrives digitalt af værftet, der bekræfter, at skibet er færdigbygget.
 § 20. Ved anmeldelse om udslettelse af et skib som følge af en dansk ejers registrering af skibet i fremmed register, skal ejer, ved sin underskrift på anmeldelsen, bekræfte at mindst én af følgende betingelser er opfyldt, før udslettelse kan ske:
 1) At der i tilknytning til skibet udøves økonomisk aktivitet i Danmark, svarende til kravene i bekendtgørelsens § 98 for handelsskibe og § 102 for fiskeskibe, og at skibet således vil blive administreret, kontrolleret og dirigeret effektivt fra Danmark.
 2) At skibet drives fra et andet EU/EØS-land, hvor skibet er eller vil blive registreret.
 3) At rederiet har anden reel tilknytning til et andet EU/EØS-land, hvor skibet er eller vil blive registreret.
Stk. 2. Anmeldelse efter stk. 1, kan ikke foretages digitalt i DSRG.
Sådan anmeldelse skal indgives på blanket nr. 22, jf. bilag 1, afsnit II.
Blanketten skal underskrives originalt af ejer.
 Stk. 3. Tilsvarende anmeldelse skal ske, hvis en dansk ejer erhverver et skib, som i henhold til søloven skal anmeldes til registrering i dansk skibsregister, men hvor ejer i medfør af § 17, stk. 5, i søloven lader skibet registrere i et udenlandsk register.
 § 21. Ved anmeldelse om udslettelse af et skib som følge af skibets forlis eller forsvinden, skal anmelder ud over de oplysninger, der fremgår af § 18 i muligt omfang afgive:
 1) Oplysninger om forliset, herunder tidspunkt for forlis, lokalitet for forlis, hvis muligt herunder oplysning om koordinater, beskrivelse af hvordan forliset skete, samt afgangstid, afgangssted og bestemmelsessted.
 2) Dokumentation for hændelsesforløbet i form af avisartikler, politirapporter, søforklaringer, erklæringer fra havnefoged eller anden myndighed, fotos m.v., som klart identificerer skibet og hændelsesforløbet.
 § 22. Ved anmeldelse om udslettelse som følge af ophugning, skal anmelder ud over de oplysninger, der fremgår af § 18, oplyse dato for ophugning, ophugningssted, samt ophuggers navn og adresse.
 Stk. 2. Anmeldelsen skal underskrives digitalt af én af følgende:
 1) Søfartsstyrelsen.
 2) Skibsmålere autoriseret af Søfartsstyrelsen.
 3) En havnemyndighed.
 4) Politiet.
 5) Ophugningsfirma, som er registreret i Det Centrale Virksomhedsregister eller et tilsvarende udenlandsk virksomhedsregister, der bekræfter, at skibet er ophugget.
 Stk. 3. Denne bestemmelse omfatter også skibe, der går tabt under bygning.
 § 23. Ved anmeldelse om udslettelse som følge af, at skibet er beskadiget i sådan en grad, at det ikke kan sættes i stand, skal anmelder ud over de oplysninger, der fremgår af § 18, oplyse, om der har været foretaget syns- og skønsforretning, samt oplyse om dato herfor og navn og adresse på den, der har foretaget forretningen.
 Stk. 2. Anmeldelsen skal underskrives digitalt af en af følgende:
 1) Søfartsstyrelsen.
 2) Skibsmålere autoriseret af Søfartsstyrelsen.
 3) En havnemyndighed.
 4) Politiet.
 5) En virksomhed registreret i Det Centrale Virksomhedsregister eller et tilsvarende udenlandsk virksomhedsregister, der bekræfter at det ikke er muligt at sætte skibet i stand.
 § 24. Overflytning af et skib fra SKBR i forbindelse med skibets færdigbygning til DAS, DIS eller FTJ skal anmeldes som en ændring til skibet, jf. § 11, stk. 3, nr. 3. Det skal angives, om skibet skal registreres i DAS, DIS eller optages i FTJ.
 Stk. 2. Der skal yderligere fremlægges digitalt målebrev, der er udstedt af en skibsmåler, der er autoriseret af Søfartsstyrelsen, eller en anerkendt organisation, eller kopi af målebrev som kan godkendes af Søfartsstyrelsen.
 Stk. 3. Anmeldelsen skal underskrives digitalt af værftet, der bekræfter, at skibet er færdigbygget samt af bygherre eller køber, hvis der sker overdragelse af skibet eller andele i skibet i forbindelse med overflytningen.
Kapitel 3 Bareboat-registrering af handelsskibe i DAS eller DIS Bareboat-ind registrering til dansk register § 25. Ved anmeldelse om bareboat-ind registrering skal anmelder oplyse følgende:
 1) Skibets identitet, herunder byggeår, byggenummer og byggeværft, kopi af målebrev samt i hvilket udenlandsk register, skibet er optaget.
 2) Oplysninger om identitet af den i det udenlandske register registrerede ejer eller ejere, herunder oplysning om nationalitet.
 3) Oplysninger om befragters identitet.
 4) Den ønskede registreringsperiodes begyndelsesdato og varighed.
 Stk. 2. Anmeldes bareboat-ind registrering digitalt ved brug af Selvbetjeningsløsningen skal anmeldelsen underskrives digitalt af befragteren.
 Stk. 3. Er befragteren ikke forpligtet til at foretage digital anmeldelse, jf. § 7, stk. 2, skal anmelderen indlevere blanket nr. 11, jf. bilag 1, afsnit II, der er underskrevet originalt af befragteren.
 Stk. 4. Herudover skal der fremlægges følgende til brug for registreringen:
1) Den originale bareboat-aftale eller en original ekstrakt af bareboat-aftalen.
Bareboat-aftale eller ekstrakt, skal være underskrevet af parterne.
2) Dokumentation for bareboat-periodens begyndelsesdato skal, hvis den ikke entydigt fremgår af bareboat-aftalen eller ekstrakten, fremlægges som kopi af en leverings- og modtagelsesprotokol af skibet under bareboat-aftalen.
Kopi af leverings- og modtagelsesprotokol skal være underskrevet af repræsentanter for ejer og befragter.
 3) Original attest fra den udenlandske registreringsmyndighed om, at skibet har ret til at føre et andet flag i befragtningsperioden.
 4) Udskrift fra det udenlandske register, som viser, hvem der er registreret ejer af skibet, medmindre det fremgår af attesten, der er nævnt i stk. 4, nr. 3.
 5) Hvis befragteren ikke er dansk, jf. § 1 i søloven, skal der fremlægges dokumentation for, at befragteren opfylder bestemmelserne i bekendtgørelsens kapitel 12.
 Stk. 5. Skibsregistrator kan kræve yderligere eller anden dokumentation til brug for afgørelsen af, om betingelserne i søloven og lov om Dansk Internationalt Skibsregister for bareboat-ind registrering er opfyldt.
Bareboat-ud registrering til fremmed register § 26. Et skib, der er registreret i DAS eller DIS, og som bareboat-befragtes til en ikke-dansk befragter med henblik på flagskifte, kan alene skifte til et register i et andet land, som er optaget på listen, der er nævnt i § 27.
 § 27. På listen over lande, til hvilke bareboat-ud registrering kan ske, kan optages lande, som opfylder følgende betingelser:
1) Landet skal have ratificeret a) SOLAS (Konventionen om sikkerhed for menneskeliv på søen), 1974, b) MARPOL (Konventionen om forebyggelse af forurening fra skibe) med tilhørende protokol,1973/78, c) STCW (Konventionen om uddannelse af søfarende, om sønæring og om vagthold), 1978, d) Lastelinjekonventionen, 1966, e) ILO-konventionerne nr. 87 om foreningsfrihed og beskyttelse af retten til at organisere sig og nr. 98 om retten til at organisere sig og føre kollektive forhandlinger eller ILO-konvention af 23. februar 2006 om søfarendes arbejdsforhold (MLC), 2006 og f) ILO-konvention nr. 147 om minimumsnormer i handelsskibe eller ILO-konvention af 23. februar 2006 om søfarendes arbejdsforhold (MLC), 2006.
 2) Landets skibsregister skal kunne anses for at være et kvalitetsregister og skal være optaget på hvidliste i relevante havnestatskontrolsamarbejder.
 Stk. 2. Skibsregistrator kan ud fra en konkret vurdering optage et land på listen, uanset at ikke alle de krav, der er nævnt i stk. 1, er opfyldt.
 Stk. 3. Den, som har interesse i, at et yderligere land optages på listen, kan skriftligt anmode skibsregistrator om at afgøre om landet kan optages på listen.
 Stk. 4. Skibsregistrator afgør, jf. stk. 1 og 2, og efter høring af Skibstilsynsrådet om landet kan optages på listen.
 Stk. 5. Skibsregistrator offentliggør listen over accepterede lande med bemærkning om eventuelle begrænsninger på Søfartsstyrelsens hjemmeside.
Stk. 6. Stk. 1-5 finder ikke anvendelse, hvis skibet skal optages i et skibsregister i en EU-medlemsstat, eller i et land, der er omfattet af EØS-aftalen.
Sådanne lande anføres dog på listen og anses for umiddelbart godkendte.
 § 28. Ved anmeldelse om bareboat-ud registrering skal anmelder oplyse følgende:
 1) Skibets identitet.
 2) Oplysninger om befragters identitet.
 3) Den ønskede registreringsperiodes begyndelsesdato og varighed.
 4) I hvilket lands register skibet skal optages og under hvilke kendingsbogstaver.
Stk. 2. Anmeldes bareboat-ud registreringen digitalt ved brug af Selvbetjeningsløsningen, skal anmeldelsen underskrives digitalt af skibets ejer.
Hvis der er anmeldte eller registrerede rettigheder over skibet, skal rettighedshaverne også underskrive anmeldelsen om bareboat-ud registrering digitalt.
Stk. 3. Er en underskriver ikke forpligtet til at foretage digital anmeldelse, jf. § 7, stk. 2, skal anmelder indlevere blanket nr. 12, jf. bilag 1, afsnit II, der er underskrevet originalt af ejer.
Eventuelle indehavere af anmeldte eller registrerede rettigheder over skibet, skal samtykke til bareboat-ud registrering af skibet på en originalt underskrevet erklæring.
 Stk. 4. Herudover skal der fremlægges følgende til brug for registreringen:
1) Den originale bareboat-aftale eller en original ekstrakt af bareboat-aftalen.
Bareboat-aftale eller ekstrakt skal være underskrevet af parterne.
2) Dokumentation for befragterens nationalitet.
Som for selskaber kan være en udskrift fra det nationale selskabsregister, hvori befragteren er registreret.
3) Dokumentation for bareboat-periodens begyndelsesdato skal, hvis den ikke entydigt fremgår af bareboat-aftalen eller ekstrakten, fremlægges som kopi af en leverings- og modtagelsesprotokol af skibet under bareboat-aftalen.
Kopi af en leverings- og modtagelsesprotokol skal være underskrevet af repræsentanter for ejer og befragter.
 4) Original attest fra skibets udenlandske registreringsmyndighed om, at skibet kan optages der.
5) Dokumentation for, at skibets ejer ikke indgår en bareboat-aftale med et fremmed selskab eller lignende, hvor skibets ejer har en direkte eller indirekte kapitalinteresse på 20 pct. eller derover og endvidere har indflydelse på selskabets drift, jf. § 24, stk. 4, 1. pkt., i søloven og § 11 c, stk. 4, 1. pkt., i lov om Dansk Internationalt Skibsregister.
Det gælder dog ikke, hvis det over for skibsregistret dokumenteres, at flagskifte er nødvendigt for at opfylde et udenlandsk myndighedskrav om anvendelse af et bestemt flag som betingelse for markedsadgang, jf. § 24, stk. 4, 2. pkt., i søloven og § 11 c, stk. 4, 2. pkt., i lov om Dansk Internationalt Skibsregister.
 6) Dokumentation for, at kravet om økonomisk aktivitet i Danmark løbende opfyldes efter skibets bortchartring til en udenlandsk befragter og overførsel til fremmed flag, når skibets ejer anses for dansk, jf. § 2 i søloven.
 Stk. 5. Skibsregistrator kan kræve yderligere eller anden dokumentation til brug for afgørelsen af, om betingelserne i søloven eller i lov om Dansk Internationalt Skibsregister for bareboat-ud registrering er opfyldt.
Forlængelse af bareboat-ind registrering og bareboat-ud registrering § 29. Anmeldelse om forlængelse af bareboat-registrering skal indgives inden den registrering, som anmodes forlænget, udløber.
Anmodning indgives tidligst to måneder før udløb af den eksisterende registrering, jf. dog stk. 2.
 Stk. 2. I særlige tilfælde kan skibsregistrator acceptere anmeldelse om anmodning, jf. stk. 1, tidligere end to måneder før udløb af den eksisterende registrering.
 Stk. 3. Til brug for registrering af forlængelse af en bareboat-registrering, skal der indsendes ny eller supplerende dokumentation vedrørende de forhold, som er nævnt i § 25, stk. 4, nr. 1-3, for bareboat-ind registrering og § 28, stk. 4, nr. 1-3, for bareboat-ud registrering, medmindre den allerede indsendte dokumentation tidsmæssigt også dækker forlængelsesperioden.
 § 30. Anmeldes forlængelsen digitalt ved brug af Selvbetjeningsløsningen, skal anmeldelsen underskrives digitalt af befragteren.
Stk. 2. Er befragter ikke forpligtet til at foretage digital anmeldelse, jf. § 7, stk. 2, skal anmelder indlevere et dokument med anmodning om forlængelsen, der er underskrevet originalt af befragteren.
Anmodning om forlængelse kan indgives ved brug af blanket nr. 11 eller 12, jf. bilag 1, afsnit II.
 Stk. 3. Anmodning om forlængelse af bareboat-ud registrering skal tiltrædes af eventuelle rettighedshavere, medmindre tidligere afgivet samtykke tidsmæssigt også dækker forlængelsesperioden, jf. § 29, stk. 3.
Kapitel 4 Anmeldelse og registrering af pantstiftende rettigheder og konvertering af papirbaserede rettigheder Generelle bestemmelser § 31. Registrering af panterettigheder, herunder underpant i ejerpantebreve, rådighedsindskrænkninger, udlæg og arrest i DSRG, kan ske i skibe optaget i DAS, SKBR og DIS, jf. § 7.
 Stk. 2. Anmeldelse om udlæg og arrest i skibe, skal foretages af fogeden, jf. § 31, stk. 2, i søloven.
 Stk. 3. For skibe, som anmeldes uden brug af Selvbetjeningsløsningen, skal det originale adkomstdokument til skibet være modtaget af skibsregistrator, førend rettigheder, jf. stk. 1, kan anmeldes.
 Stk. 4. Rettigheder, som nævnt i stk.1, kan også registreres i skibe, der er registreret med en betinget ejer, jf. § 16. Registrering af ejerpantebrev, pantebrev, eller skadesløsbrev kan dog kun ske, hvis også betinget sælger tiltræder anmeldelsen.
Stk. 5. Ved registrering af et pantedokument på et skib, hæfter pantet på hele den pågældendes ejers andel i skibet.
Ejes et skib af flere i forening, kan hver part behæfte sin ejerandel.
Stk. 6. Agenter og repræsentanter for den eller de registrerede kreditorer på skadesløsbreve og pantebreve udpeges under henvisning til lov om kapitalmarkeder.
De vilkår, som gælder for den udpegede, må angives i de særlige vilkår til pantedokumentet.
Hvis der til et skadesløsbrev eller et pantebrev anmeldes en repræsentant for kreditorerne, registreres repræsentanten som eneste kreditor på dokumentet.
Hvis der til et skadesløsbrev eller et pantebrev anmeldes en agent, skal der også anmeldes en eller flere kreditorer.
En agent kan samtidigt anmeldes som kreditor.
 Stk. 7. For ejerpantebreve kan udpeges en person eller juridisk person, som modtager af retlige meddelelser, jf. retsplejelovens § 544, stk. 2, der samtidig kan bemyndiges med fuldmagt til, på vegne af udsteder at underskrive påtegninger om nedskrivning af pantesummen, relaksation af et eller flere skibe fra pantet, udslettelse af pantet samt transport af pantet til ny udsteder.
 Stk. 8. Der kan ikke anmeldes eller registreres rettigheder, jf. stk. 1, på skibe optaget i FTJ.
 Stk. 9. Anmeldelse af underpant kan ske i digitale ejerpantebreve, som er registreret eller anmeldt i skibe optaget i DAS, SKBR og DIS.
Stk. 10. Der kan kun anmeldes én panterettighedstype i hvert pantedokument.
Et pantstiftende dokument eller et dokument med en rådighedsbegrænsning kan vedrøre flere skibe.
§ 32. Anmelder kan ved anmeldelse af en panterettighed, herunder ændringer til allerede registrerede rettigheder, stille betingelser for, hvornår dokumentet må registreres.
Betingelserne må alene vedrøre registreringsmæssige forhold.
Hvis der angives betingelser, vil registrering af dokumentet altid blive behandlet ved manuel sagsbehandling.
Anmeldelse af ejerpantebreve, pantebreve og skadesløsbreve § 33. Ved anmeldelse af ejerpantebreve, pantebreve og skadesløsbreve, skal anmelder oplyse:
 1) Hvilket skib eller hvilke skibe, som pantet omfatter.
 2) Identitet og kontaktdetaljer på debitor eller udsteder.
 3) Identitet og kontaktdetaljer på kreditor ved anmeldelse af pantebreve og skadesløsbreve, samt oplysning om eventuel rolle som repræsentant for øvrige kreditorer, jf. § 18, stk. 1, jf. § 1, stk. 2, 2. pkt., i lov om kapitalmarkeder.
4) Pantesum med angivelse af valuta.
Hvis der er flere valutaer, angives hver delsum med beløb og valuta.
 5) Pantets prioritetsstilling i hvert enkelt skib, det hæfter i.
6) Hvorvidt dokumentet respekterer andre registrerede eller fremtidige pantehæftelser og rådighedsindskrænkninger.
For flådepant skal respekt af pantehæftelser og rådighedsindskrænkninger angives for hvert enkelt skib.
 7) For pantebreve og ejerpantebreve angives eventuelle betalings-, afdrags- og opsigelsesvilkår.
 8) For pantebreve og ejerpantebreve angives eventuel rentesats, rentevilkår og rentetype.
 9) For pantebreve og ejerpantebreve angives eventuel lånetype.
 10) Hvorvidt dokumentet har oprykningsret.
 11) For ejerpantebreve angives, om der er personlig hæftelse.
Stk. 2. Har et ejerpantebrev, pantebrev eller skadesløsbrev, ikke angivet den berettigedes prioritetsstilling eller er denne angivet på en mod registret stridende måde, eller er der mindre uoverensstemmelser mellem pantedokumentets indhold og de forelagte bevisligheder, meddeles pantedokumentets anmærkning herom, jf. § 34, stk. 3, i søloven.
Der er ikke krav om angivelse af prioritetsstilling for pantedokumenter, som ved anmeldelsen er den først anmeldte rettighed, som indgår i den samlede prioritetsstilling.
 Stk. 3. Ved anmeldelse af panterettigheder, bortset fra retspant og underpant, kan endvidere angives særlige vilkår for pantedokumentet, som gælder ud over de almindelige betingelser.
 Stk. 4. Indeholder anmeldelsen en bestemmelse om respekt af et fremtidigt pantedokument, skal anmeldelsen indeholde oplysning om det fremtidige pantedokuments art, kreditor, hovedstol og valuta.
§ 34. Ved enhver registrering af pantstiftende dokumenter, bortset fra retspant og underpant, gælder de almindelige betingelser for pantebreve, skadesløsbreve, ejerpantebreve og indekspantebreve.
De almindelige betingelser fremgår af formular nr. 4, 6, 7 og 8, jf. bilag 1, afsnit I.
 Stk. 2. Fravigelse af de almindelige betingelser kan kun ske, når fravigelserne gengives under særlige vilkår i det anmeldte.
 § 35. Digital anmeldelse af skadesløsbreve og pantebreve ved brug af Selvbetjeningsløsningen skal underskrives digitalt af debitor, jf. dog stk. 3.
 Stk. 2. Digital anmeldelse af ejerpantebreve ved brug af Selvbetjeningsløsningen skal underskrives digitalt af udsteder, jf. dog stk. 3.
Stk. 3. Er debitor ikke forpligtet til at foretage digital anmeldelse, jf. § 7, stk. 2, kan der anmeldes et originalt underskrevet pantedokument.
Dokumentet skal anmeldes på formular nr. 4-8, jf. bilag 1, afsnit I.
 Stk. 4. Originale pantebreve og skadesløsbreve skal være underskrevet af debitor.
 Stk. 5. Originale ejerpantebreve skal være underskrevet af udsteder.
 Stk. 6. Er der på skibet registreret en rådighedsindskrænkning, som indebærer, at en påtaleberettiget skal samtykke til registreringen, afgives samtykke digitalt, jf. dog stk. 7.
 Stk. 7. Er den påtaleberettigede, jf. § 7, stk. 2, ikke forpligtet til at anmelde digitalt, anmeldes samtykke i originalt underskrevet dokument.
Ændringer til og udslettelse af pantedokumenter § 36. Digital anmeldelse om ændring til eller udslettelse af en panterettighed, som er dematerialiseret eller registreret på grundlag af digital anmeldelse i DSRG eller anmeldt digitalt i DSRG efter den 15. januar 2023, skal underskrives digitalt af en eller flere parter afhængig af hvilken ændring, der anmeldes. Ændringer vedrørende følgende forhold underskrives af de nævnte parter:
1) Udslettelse af ejerpantebrev uden underpantsætning underskrives af a) udsteder eller b) modtager af retlige meddelelser med fuldmagt.
 2) Forhøjelse af pantesum i ejerpantebrev uden underpantsætning underskrives af udsteder, som også skal være skibets registrerede ejer.
3) Nedskrivning af pantesum i ejerpantebrev uden underpantsætning underskrives af a) udsteder eller b) modtager af retlige meddelelser med fuldmagt.
 4) Ny udsteder af ejerpantebrev uden underpantsætning underskrives af udtrædende debitor og indtrædende debitor.
5) Relaksation af skib eller skibe fra ejerpantebrev uden underpantsætning underskrives af a) udsteder eller b) modtager af retlige meddelelser med fuldmagt.
6) Udpegning af ny modtager af retlige meddelelser uden fuldmagt på ejerpantebrev uden underpantsætning underskrives af a) udsteder eller b) eksisterende modtager af retlige meddelelser med fuldmagt.
 7) Udpegning af ny modtager af retlige meddelelser med fuldmagt i ejerpantebrev uden underpantsætning underskrives af udsteder.
8) Relaksation af skib eller skibe fra ejerpantebrev med underpantsætning underskrives af a) udsteder eller modtager af retlige meddelelser med fuldmagt og b) underpanthaver.
9) Udslettelse af ejerpantebrev med underpantsætning underskrives af a) udsteder eller modtager af retlige meddelelser med fuldmagt, og b) underpanthaver.
 10) Forhøjelse af pantesum i ejerpantebrev med underpantsætning underskrives af udsteder, som også skal være skibets registrerede ejer.
11) Nedskrivning af pantesum i ejerpantebrev med underpantsætning underskrives af a) udsteder eller modtager af retlige meddelelser med fuldmagt og b) underpanthaver.
 12) Ny udsteder af ejerpantebrev med underpantsætning underskrives af udtrædende udsteder, underpanthaver og indtrædende udsteder.
 13) Udslettelse af underpant underskrives af underpanthaver.
 14) Udslettelse af pantebrev, herunder indekspantebrev, underskrives af kreditor.
 15) Forhøjelse af pantesum i pantebrev, herunder indekspantebrev, underskrives af debitor, som også skal være skibets registrerede ejer.
 16) Nedskrivning af pantesum i pantebrev, herunder indekspantebrev, underskrives af kreditor.
 17) Ændring af vilkår i låneaftalen i pantebrev, herunder indekspantebrev, underskrives af kreditor og debitor.
 18) Debitorskifte i pantebrev, herunder indekspantebrev, underskrives af udtrædende og indtrædende debitor samt af kreditor.
 19) Kreditorskifte i pantebrev, herunder indekspantebrev, underskrives af debitor og udtrædende kreditor.
 20) Relaksation af skib fra pantebrev, herunder indekspantebrev, underskrives af kreditor.
 21) Udslettelse af skadesløsbrev underskrives af kreditor.
 22) Forhøjelse af pantesum i skadesløsbrev underskrives af debitor, som også skal være skibets registrerede ejer.
 23) Nedskrivning af pantesum i skadesløsbrev underskrives af kreditor.
 24) Debitorskifte i skadesløsbrev underskrives af udtrædende debitor, ny debitor og kreditor.
 25) Kreditorskifte i skadesløsbrev underskrives af udtrædende kreditor og debitor.
 26) Ændring af øvrige vilkår, herunder ændring af underliggende lånegrundlag i skadesløsbrev, underskrives af debitor og kreditor.
 27) Relaksation af skib fra skadesløsbrev underskrives af kreditor.
 Stk. 2. Ved udslettelse af ejerpantebrev med underpant sætning, jf. stk. 1, nr. 9, er der samtidig krav om udslettelse af underpant, som underskrives af underpanthaver.
 Stk. 3. I andre situationer, herunder alle ændringer til særlige vilkår, kan henvendelse ske til skibsregistrator med henblik på afklaring af, hvem der skal underskrive.
Stk. 4. Er en underskriver ikke forpligtet til at foretage digital anmeldelse, jf. § 7, stk. 2, skal ændringer udformet på papir indleveres med original underskrift fra relevante parter.
Dokumentet skal indeholde følgende oplysninger:
 1) Første registreringsdato for panterettigheden.
 2) Identifikationsnummer i DSRG for den pågældende rettighed.
 3) Indholdet af ændringen.
 4) Navn og kontaktoplysninger på anmelder.
Anmeldelser vedrørende underpant § 37. Ved anmeldelse af underpant i et ejerpantebrev, skal anmelder oplyse følgende:
 1) Ejerpantebrevets identifikationsnummer i DSRG.
 2) Underpantesummen og dennes valuta.
 3) Identitet og kontaktdetaljer på underpanthaver og udsteder.
 Stk. 2. Underpant kan kun anmeldes i digitale ejerpantebreve, herunder ejerpantebreve konverteret til digitale ejerpantebreve efter reglerne i kapitel 15.
 Stk. 3. Der kan ikke knyttes vilkår til registreringen af det enkelte underpant.
 Stk. 4. Underpantsætningsbeløbet skal være angivet i samme valuta som hovedstolen.
 Stk. 5. Ændres pantebrevets hovedstol, medfører dette ikke en ændring af underpantsætningsbeløbet uden særskilt anmeldelse herom.
 Stk. 6. Anmeldelse af underpant i et ejerpantebrev kan først ske efter anmeldelse af ejerpantebrevet.
 Stk. 7. Anmeldelsen skal underskrives digitalt af udsteder af ejerpantebrevet, jf. dog stk. 8.
Stk. 8. Er udsteder ikke forpligtet til at foretage digital anmeldelse, jf. § 7, stk. 2, skal et underpantsætningsdokument anmeldes på papir med udsteders originale underskrift.
Dokumentet skal oprettes på formular nr. 5, jf. bilag 1, afsnit I, med angivelse af de oplysninger, der fremgår af stk. 1, samt kontaktoplysninger på anmelder.
 § 38. Ved anmeldelse af forhøjelse eller nedskrivning af et registreret underpant skal anmelder oplyse følgende:
 1) Ejerpantebrevets identifikationsnummer i DSRG.
 2) Underpantebrevets identifikationsnummer i DSRG.
 3) Den nye underpantesum og dennes valuta.
 4) Identitet og kontaktdetaljer på underpanthaver og udsteder.
 Stk. 2. Anmeldelse om forhøjelse skal underskrives digitalt af ejerpantebrevets udsteder, jf. dog stk. 4.
 Stk. 3. Anmeldelse om nedskrivning skal underskrives digitalt af underpanthaver, jf. dog stk. 4.
 Stk. 4. Er underskriver ikke forpligtet til at foretage digital anmeldelse, jf. § 7, stk. 2, skal anmeldelse om ændring foretages ved indlevering af et dokument, med originale underskrifter fra de relevante parter, der fremgår af stk. 2 og 3. Dokumentet skal indeholde de oplysninger, der fremgår ad stk. 1, samt kontaktoplysninger på anmelder.
 § 39. Ved anmeldelse af udslettelse af et registreret underpant, skal anmelder oplyse følgende:
 1) Ejerpantebrevets og underpantebrevets identifikationsnummer i DSRG.
 2) Identitet og kontaktdetaljer på underpanthaver og udsteder.
 Stk. 2. Anmeldelsen skal underskrives digitalt af underpanthaver, jf. dog stk. 3.
Stk. 3. Er underpanthaver ikke forpligtet til at foretage digital anmeldelse, jf. § 7, stk. 2, skal anmeldelse foretages ved indlevering af et dokument med underpanthavers originale underskrift og med anmodning om udslettelse.
Dokumentet skal indeholde de oplysninger, der fremgår af stk. 1, og besked om at underpantet anmodes slettet, samt kontaktoplysninger på anmelder.
Anmeldelse og ændring af rådighedsindskrænkninger § 40. Anmeldelse af rådighedsindskrænkninger, herunder salgsforbud, pantsætningsforbud eller øvrige rådighedsindskrænkninger, skal indeholde følgende oplysninger:
 1) Hvilket skib eller skibe, som rådighedsindskrænkningen gælder for.
 2) Identitet og kontaktdetaljer på den forpligtede.
 3) Identitet og kontaktdetaljer på den påtaleberettigede.
 4) Om rådighedsindskrænkningen indeholder en eller flere af følgende:
 a) Salgsforbud.
 b) Pantsætningsforbud.
 c) Øvrig rådighedsindskrænkning.
5) Rådighedsindskrænkningens prioritetsstilling i skibet.
Rådighedsindskrænkninger, som vedrører flere skibe, skal angive prioritetsstillingen i hvert enkelt skib.
6) Hvorvidt rettigheden respekterer andre registrerede eller fremtidige pantehæftelser eller rådighedsindskrænkninger.
Rådighedsindskrænkninger, som vedrører flere skibe, skal angive respekt i hvert enkelt skib.
 7) En eventuel tidsbegrænsning for den anmeldte rådighedsindskrænkning.
 Stk. 2. Når der anmeldes en øvrig rådighedsindskrænkning, skal indholdet heraf formuleres af anmelder og anmeldelsen behandles manuelt.
 Stk. 3. Der kan angives en eller flere rådighedsindskrænkninger på samme anmeldelse, jf. dog stk. 1, nr. 5.
Stk. 4. En rådighedsindskrænkning, som ikke angiver en prioritetsstilling meddeles anmærkning herom, jf. § 34, stk. 4, i søloven.
Der er dog ikke krav om angivelse af prioritetsstilling for rådighedsindskrænkninger, som ved anmeldelsen er den først anmeldte rettighed, som indgår i den samlede prioritetsstilling.
Der angives kun en prioritetsstilling for én anmeldelse om rådighedsindskrænkning, uanset at rådighedsindskrænkningen indeholder forskellige indskrænkninger.
 Stk. 5. Anmeldelsen skal underskrives digitalt af skibets ejer, jf. dog stk. 6.
Stk. 6. Er skibets ejer ikke forpligtet til at foretage digital anmeldelse, jf. § 7, stk. 2, skal anmeldelse foretages ved indlevering af et dokument med skibets ejers originale underskrift.
Dokumentet skal indeholde de oplysninger, der fremgår af stk. 1, samt kontaktoplysninger på anmelder og indgives på formular nr. 10, jf. bilag 1, afsnit I.
 § 41. Digital anmeldelse ved brug af Selvbetjeningsløsningen om ændring til eller udslettelse af en rådighedsbegrænsning, skal underskrives digitalt af den forpligtede eller den påtaleberettigede, jf. dog stk. 3.
 Stk. 2. Ændringer vedrørende følgende forhold underskrives af de nævnte parter:
 1) Udslettelse af rådighedsindskrænkninger skal underskrives af den påtaleberettigede.
2) Ændringer af en rådighedsindskrænkning skal underskrives af den forpligtede eller den påtaleberettigede eller både af den forpligtede og den påtaleberettigede.
Underskrift skal afgives af den eller de parter, som stilles ringere ved ændringen.
Stk. 3. Er den forpligtede eller påtaleberettigede ikke forpligtet til at foretage digital anmeldelse, jf. § 7, stk. 2, skal vedkommende indlevere et originalt underskrevet dokument, jf. stk. 4, med anmodning om ændring eller udslettelse og med underskrift fra relevante parter.
Dokumentet skal indeholde følgende oplysninger:
 1) Identifikationsnummer i DSRG for den pågældende rettighed, som ændres.
 2) Indholdet af ændringen.
 3) Kontaktoplysninger på anmelder.
 Stk. 4. En anmeldelse af ændring til eller udslettelse af en rådighedsindskrænkning, jf. stk. 3, kan udformes på formular nr. 10, jf. bilag 1, afsnit I.
Håndhævelse af rådighedsindskrænkning § 42. Påtaleberettigede skal med sin digitale underskrift samtykke til enhver anmeldelse af nye rettigheder eller ændring til allerede registrerede rettigheder, som er i konflikt med den påtaleberettigedes rådighedsindskrænkning, for at anmeldelsen kan registreres, jf. dog stk. 2.
Stk. 2. Er den påtaleberettigede ikke forpligtet til at foretage digital anmeldelse, jf. § 7, stk. 2, må den påtaleberettigedes samtykke indleveres på papir med dennes originale underskrift.
Dokumentet skal indeholde oplysninger om den påtaleberettigede, rådighedsindskrænkningen og hvad der samtykkes til, jf. stk. 1, samt kontaktoplysninger på anmelder.
Kapitel 5 Registreringens foretagelse, retsvirkningstidspunkt og skibsbladet § 43. Automatiseret registrering i DSRG sker umiddelbart efter, at alle påkrævede underskrifter, nødvendig og godkendt digitalt verificerbar dokumentation, herunder fuldmagter indført i det digitale fuldmagtsregister, jf. § 52, stk. 1, og anmodning om registrering, er anmeldt i DSRG.
Anmeldelser, som vedrører teknisk data om et skib, ændring af teknisk data og ny-optagelse, skal dog manuelt godkendes af Søfartsstyrelsen, før anmeldelse kan indgives endeligt, og automatiseret registrering kan ske.
Stk. 2. Automatiseret registrering, jf. stk. 1, kan ikke ske, hvis der til brug for registreringen indleveres rettighedsdokumenter og anmeldelser i original på papir, samt hvis der anmeldes dokumentation eller oplysninger, som ikke kan verificeres i DSRG, herunder dokumentation for prokura, særlige vilkår i pantedokumenter og rådighedsbegrænsninger med andet indhold end de i DSRG tilgængelige.
Det samme gælder, hvis underskriver trods underskrift med digital signatur ikke kan verificeres.
Når automatiseret registrering ikke kan ske, sker verificering og registrering manuelt ved skibsregistrators foranstaltning.
Stk. 3. Enhver ejerrettighed og panterettighed skal anmeldes hver for sig og kan således ikke registreres automatisk på samme tidspunkt eller med samme anmeldelsestidspunkt.
For så vidt angår rådighedsindskrænkninger, kan der, jf. § 40, stk. 3, i en anmeldelse angives flere indskrænkninger, og i det tilfælde registreres alle indskrænkninger på samme tidspunkt, jf. dog stk. 4.
Stk. 4. Såfremt to eller flere anmeldelser af ejerrettigheder, panterettigheder eller rådighedsindskrænkninger ønskes registreret samtidigt, må det anføres i anmeldelsen af hver af de berørte rettigheder.
De afgivne anmeldelser vil herefter blive manuelt behandlet og registreret samtidigt af skibsregistrator.
 § 44. Anmeldelser, der undergår manuel sagsbehandling i DSRG, registreres manuelt af skibsregistrator i DSRG hurtigst muligt efter modtagelsen af anmeldelsen.
 Stk. 2. I tilfælde, hvor automatisk registrering ikke er mulig, og hvor tidspunktet for registreringens gennemførelse er af særlig betydning for parterne, kan skibsregistrator kontaktes med henblik på aftale om en tentativ plan for dokumentindlevering og registrering.
Retsvirkningstidspunkter og anmeldelsestidspunkter § 45. Registrering af rettigheder har retsvirkning på den dato og det klokkeslæt, hvor registreringen blev anmeldt i DSRG, medmindre andet fremgår af denne bekendtgørelse.
 Stk. 2. Anmeldelse om registrering af matrikulære oplysninger som optagelse af skib, skibets navn, hjemsted, byggeår, byggenummer, bareboat-ind registrering, bareboat-ud registrering og registerskifte har retsvirkning fra det klokkeslæt, hvor registreringen er sket i DSRG, jf. dog § 48.
§ 46. Anmeldelse om registrering af rettigheder, der er foretaget på originale papirdokumenter, som sendes med almindelig post til registrering, og som modtages i Søfartsstyrelsen inden kl. 14.30 på åbningsdage, anmeldes af skibsregistrator i DSRG efter kl. 14.30, men inden kl. 18.00 samme dag.
Anmeldes to rettigheder herefter i samme skib, samme dag, gives begge dokumenter samme anmeldelsestidspunkt.
Dokumenter, som modtages efter kl. 14.30 på åbningsdage eller på dage, som ikke er åbningsdage, anmeldes af skibsregistrator i DSRG hurtigst muligt den næstfølgende åbningsdag inden kl. 18.00.
Stk. 2. Anmeldelse om registrering af rettigheder, der er foretaget på originale papirdokumenter, som indleveres personligt, herunder indlevering ved kurer eller lignende i Søfartsstyrelsens reception inden kl. 14.30 på Søfartsstyrelsens åbningsdage, anmeldes af skibsregistrator i DSRG umiddelbart efter modtagelsen og i den rækkefølge, de er modtaget, dog senest kl. 18.00 samme dag.
Dokumenter, som modtages efter kl. 14.30 på åbningsdage eller på dage, som ikke er åbningsdage, anmeldes af skibsregistrator i DSRG hurtigst muligt den næstfølgende åbningsdag inden kl. 18.00.
 Stk. 3. Anmeldelser, der er foretaget på originale papirdokumenter, jf. stk. 1 og 2, opnår et anmeldelsestidspunkt, svarende til det tidspunkt, hvor skibsregistrator foretager anmeldelse i DSRG.
 Stk. 4. Anmeldelser, som afvises fra anmeldelse, opnår ikke et anmeldelsestidspunkt.
Stk. 5. Anmeldelser, som kræves berigtiget, før registrering kan ske, opnår et anmeldelsestidspunkt, på det tidspunkt, hvor anmeldelsen er sket.
Hvis en sådan anmeldelse ikke kan berigtiges, afvises anmeldelsen, og det opnåede anmeldelsestidspunkt fortabes.
 Stk. 6. Alle dokumenter, som lægges i Søfartsstyrelsens postkasse, anses som fremsendt med post, jf. stk. 1.
Stk. 7. Anmeldes modstridende rettigheder over samme skib, og skal anmeldelserne have samme anmeldelsestidspunkt, jf. stk. 1, 2. pkt., registreres hvert af dokumenterne med anmærkning om det andet.
Er begge de anmeldte rettigheder adkomstdokumenter, anmeldes begge dokumenter i DSRG, og adkomsthaverne gives en frist, jf. § 34, stk. 3, i søloven til ad rettens vej eller på anden måde at ordne deres indbyrdes forhold.
Overskrides fristen, afvises det anmeldte fra DSRG.
Stk. 8. Indleveres flere pantedokumenter eller rådighedsindskrænkninger på papir vedrørende samme skib samtidigt, jf. stk. 1-5, gives de sideordnet prioritet, medmindre dokumenterne selv angiver indbyrdes respekt.
Hvis der foreligger en mindre uoverensstemmelse mellem dokumenternes indhold, gives der anmærkning herom.
Stk. 9. Dokumenter, som sendes med post eller kurer, skal indgives til Søfartsstyrelsen.
Søfartsstyrelsens adresse og åbningstider fremgår af Søfartsstyrelsens hjemmeside.
 § 47. Adkomstdokumenter i papirform om anmeldelse af optagelse af skib, jf. §§ 8-9, som i underskrevet stand, anmeldes ved fremsendelse pr. e-mail eller på anden måde til skibsregistrator inden kl. 14.30 på Søfartsstyrelsens åbningsdage, opnår et anmeldelsestidspunkt, jf. § 46.
 Stk. 2. Adkomstdokumenter i papirform vedrørende samme skib, som indsendes samme dag og med samme anmeldelsestidspunkt, jf. § 46, stk. 1, 2 og 7, inden kl. 14.30, gives samme anmeldelsestidspunkt.
Stk. 3. Registrering af dokumentet kan først ske, når originaldokumentet er modtaget af skibsregistrator indenfor 7 dage fra modtagelsen af dokumentet, der er nævnt i stk. 1 eller 2. Hvis det originale dokument ikke er modtaget inden for fristen, vil det anmeldte blive afvist fra registrering.
Eventuelle andre rettigheder, som er anmeldt på skibet på grundlag af den elektroniske kopi, vil tillige blive afvist fra registrering.
Det opnåede anmeldelsestidspunkt fortabes herefter.
Hyppige registerskift § 48. Retsvirkningen af et anmeldt, hyppigt registerskift indtræder ved registreringen og regnes fra det i anmeldelsen anførte klokkeslæt og dato.
Registrering af hyppige registerskifte må ikke ske, før efter det i anmeldelsen angivne tidspunkt.
 Stk. 2. Registreringstidspunktet og det i anmeldelsen anførte klokkeslæt og dato vises på skibsbladet.
Skibsbladet § 49. I skibsregistret har hvert skib, herunder skib under bygning og udslettede skibe, sit eget skibsblad.
 Stk. 2. På skibsbladet vises oplysninger om anmeldte og registrerede forhold, herunder:
1) Skibets register og registreringsstatus, kendingsbogstaver, navn, hjemsted, anvendelse, mål, byggeværft og byggenummer, eventuelt IMO-nummer, samt om og i givet fald hvorfra skibet er indflaget og en kortfattet gengivelse af oplysninger om eventuelle panterettigheder overført fra udenlandsk register, jf. § 15, stk. 4, i søloven.
For fiskeskibe vises havnekendingsnummer.
 2) Ejers navn og adresse, samt ejers andele af skibet og datoen for ejers overtagelse af skibet.
 3) Navn på den eller de, der opfylder aktivitetskravet, samt navnet på den valgte kontaktperson eller det valgte selskab, jf. kapitel 12.
4) Pante- og underpanterettigheder, herunder pantesum, valuta og type, herunder om dokumentet har en rekta klausul, er indekseret eller er negotiabelt, samt om dokumentet udelukkende eksisterer fysisk og ikke er dematerialiseret, eller udelukkende eksisterer elektronisk og dermed er dematerialiseret.
Videre vises navn og adresse på udsteder eller debitor, samt på kreditor eller en eventuel repræsentant for kreditorerne eller agent.
For ejerpantebreve vises også oplysning om eventuel modtager af retlige meddelelser.
Endelig vises anmelders navn og by, hvilke skibe pantet gælder for, aktuel prioritetsstilling i skibet, og hvor stor en del af skibet pantet gælder for.
 5) For panterettigheder vises for hver enkelt panthæftelse pantets type, som enten ejerpantebrev, pantebrev, skadesløsbrev eller underpant i ejerpantebrev, samt om pantesummen er indekseret (indekspantebrev).
 6) Oplysninger om udlæg og arrest vises under panterettigheder.
 7) Rådighedsbegrænsninger, herunder type, navn og adresse på forpligtede og påtaleberettigede personer eller selskaber, indholdet af rådighedsbegrænsningen, hvilke skibe rådighedsbegrænsningen i det hele gælder for, og aktuel prioritetsstilling i skibet.
 8) Bareboat-registrering til fremmed flag, herunder oplysninger om skibets register med angivelse af, til hvilket fremmed flag bareboat-registreringen sker, kendingsbogstaverne under fremmed flag og bareboat-registreringsperioden.
 9) Bareboat-registrering til dansk register, herunder hvilket land og hvilke kendingsbogstaver skibet har i det register, hvor det er ejerregistreret, skibets navn, hjemsted, anvendelse, mål, byggeværft og byggenummer i dansk register, eventuelt IMO-nummer, samt oplysninger om befragter og bareboat-registreringsperioden.
10) Anmeldelsestidspunkt og registreringstidspunkt vises for alle rettigheder.
For hyppige registerskift vises endvidere anmeldt retsvirkningstidspunkt.
 11) Tekniske oplysninger om skibet, herunder BT, nettotonnage, bredde, længde, dybde og motorinformation.
 12) Anmeldte og registrerede dokumenter med oplysning om anmeldelsesklokkeslæt og dato, type af dokument, anmelders navn, registreringstidspunkt og registreringsstatus.
 Stk. 3. På skibsbladet vises ikke oplysninger, der er anført som særlige vilkår om underliggende låneforhold, supplerende misligholdelsesbestemmelser, aftalte retningslinjer for udpegning af ny repræsentant, agent m.v.
 Stk. 4. På skibsbladet fremgår alle historiske versioner af skibsbladet for et skib.
 § 50. Når en rettighed eller matrikulær oplysning er anmeldt til DSRG, men endnu ikke registreret, angives følgende oplysninger på skibsbladet:
 1) Anmeldelsens type som enten er en matrikulær oplysning, en ejerrettighed, en panterettighed eller en rådighedsbegrænsning.
 2) Anmeldelsestidspunktet.
 3) Anmelders navn og by.
 § 51. På skibsbladet kan der tillige angives bemærkninger om:
 1) Kære af skibsregistrators afgørelse til landsretten.
 2) Rettigheder, som henstår på skibet efter udslettelse.
 3) Modtaget kuratorattest vedrørende ejer eller kreditor.
 4) Modtaget skifteretsattest vedrørende ejer eller kreditor.
 5) Modtaget indkaldelse til tvangsauktion vedrørende ejer eller kreditor.
 6) Modtaget meddelelse om indkaldelse til mortifikation vedrørende panterettighed.
 7) Administrative oplysninger fra skibsregistrator.
Kapitel 6 Fuldmagt og prokura Udstedelse af fuldmagter § 52. Enhver kan i Selvbetjeningsløsningen udstede en digital fuldmagt til en fysisk person ved brug af digital signatur.
 Stk. 2. Enhver kan udstede en fuldmagt som et fysisk dokument og indlevere dette til skibsregistrator i original.
 Stk. 3. Fuldmagter, som befuldmægtiger juridiske personer, kan ikke udstedes digitalt, jf. stk. 1, men skal indleveres til skibsregistrator, jf. stk. 2.
 Stk. 4. Der kan ikke afgives fuldmagt til fuldmagtstagere, som er undtaget fra forpligtelsen til at foretage digital anmeldelse efter § 7, stk. 2.
Fuldmagtstagers bemyndigelse § 53. Den, som i medfør af § 39 d, stk. 1, i søloven og reglerne i dette kapitel har fået fuldmagt til at disponere på en andens vegne, kan ved brug af egen digital signatur disponere i henhold til fuldmagten i DSRG.
Fuldmagtsregister § 54. En fuldmagt, som anmeldes i DSRG af en fuldmagtsgiver eller af skibsregistrator, indføres i et digitalt fuldmagtsregister.
En fuldmagt deaktiveres i registret, når en angivet gyldighedsperiode ophører, eller fuldmagten trækkes tilbage.
Stk. 2. En fuldmagt, der deaktiveres i fuldmagtsregistret, vil fortsat være synlig i Selvbetjeningsløsningen for fuldmagtsgiver og fuldmagtstager.
Skibsregistrator orienterer fuldmagtsgiver og fuldmagtstager om deaktivering som følge af tilbagetrækning.
 Stk. 3. Når en fuldmagt, der er udstedt som et fysisk dokument, er lagt ind digitalt i DSRG af skibsregistrator, returneres fuldmagten til anmelder.
Modtagelse af fuldmagter § 55. En fuldmagt, der er digitalt anmeldt, har virkning, når den er udstedt i Selvbetjeningsløsningen.
Stk. 2. Fuldmagter, som på Søfartsstyrelsens åbningsdage modtages på papir inden kl. 14.30, vil løbende blive digitaliseret af skibsregistrator, dog senest samme dag inden kl. 18.00. Fuldmagter, som modtages efter kl. 14.30, vil om muligt blive indlagt samme dag inden kl. 18.00 og ellers den næstfølgende åbningsdag.
Digitalisering af en fuldmagt modtaget på papir sker dog kun, hvis fuldmagten kan godkendes af skibsregistrator.
Kan en anmeldt fuldmagt ikke godkendes, meddeles anmelder senest kl. 18.00 samme dag eller efterfølgende åbningsdag, hvorfor godkendelse ikke vurderes at kunne ske.
 Stk. 3. En fuldmagt udstedt på papir har virkning, når skibsregistrator har anmeldt fuldmagten digitalt i DSRG.
Tilbagekaldelse af fuldmagter § 56. En fuldmagt, som er digitalt udstedt i DSRG, kan tilbagekaldes af fuldmagtsgiver i DSRG ved brug af digital signatur.
Tilbagekaldelse af fuldmagten har virkning, når tilbagekaldelsen er anmeldt i DSRG.
Stk. 2. En fuldmagt kan også tilbagekaldes af fuldmagtsgiver ved en skriftlig henvendelse til skibsregistrator.
Tilbagekaldelsen har virkning, når skibsregistrator digitalt har anmeldt tilbagekaldelsen af fuldmagten i DSRG.
Skibsregistrators tilbagekaldelse af fuldmagten i DSRG sker hurtigst muligt efter, at anmodning om tilbagekaldelse er kommet frem til skibsregistrator.
Krav til fuldmagter udstedt i Selvbetjeningsløsningen ved brug af digital signatur § 57. En fuldmagt, som udstedes digitalt i Selvbetjeningsløsningen ved brug af digital signatur, skal underskrives digitalt af fuldmagtsgiver og fuldmagtstager.
 Stk. 2. En fuldmagt, som udstedes digitalt i Selvbetjeningsløsningen ved brug af digital signatur, skal udfærdiges i det tilgængelige format i DSRG og kan alene udstedes med de dertil tilgængelige handlinger.
Fuldmagter udstedt på papir § 58. En fuldmagt på papir skal anmeldes ved indlevering af et dokument og være originalt underskrevet af fuldmagtsgiver.
Fuldmagtsgivers identitet skal bekræftes af to vitterlighedsvidner, en advokat, der har dansk advokatbeskikkelse, eller notarius publicus.
Stk. 2. En fuldmagt på papir kan udarbejdes på fuldmagtsblanket nr. 25, jf. bilag 1, afsnit II.
Hvis en fuldmagt på papir indgives i dette format, og blanketten er korrekt udfyldt og underskrevet, digitaliserer skibsregistrator fuldmagten, jf. § 55, stk. 2.
 Stk. 3. En fuldmagt, der er anmeldt på papir, skal indeholde følgende oplysninger:
1) Navn og adresse på fuldmagtsgiver og fuldmagtstager.
For juridiske personer skal endvidere angives CVR nr., og for fysiske personer skal angives fødselsdato.
 2) Hvilket eller hvilke skibe, som fuldmagten vedrører.
 3) Entydig afgrænsning af fuldmagtstagers bemyndigelse.
Stk. 4. Skibsregistrator kan anmode om berigtigelse af eller afvise en fuldmagt, der er anmeldt på papir, som ikke er entydig og klar.
Krav om berigtigelse eller afvisning af fuldmagten meddeles anmelder, jf. § 55, stk. 2.
 Stk. 5. Skibsregistrator kan efter omstændighederne kræve at der fremlægges dokumentation med henblik på entydig identifikation af fuldmagtsgiver, fuldmagtstager eller skibet.
Prokura § 59. Digital underskrift på anmeldelser i DSRG med medarbejdersignatur på vegne af et pengeinstitut eller selskab, der er etableret her i riget, kan afgives af personer som har den fornødne prokura i henhold til et underskriftcirkulære, der er udstedt i henhold til tegningsreglen for pengeinstituttet eller selskabet.
Underskrift i henhold til prokura accepteres ikke ved salg af skibe, som banken ejer eller på dokumenter, som vedrører værdier, som ligger over 50 mio.
DKK. eller tilsvarende, medmindre der udtrykkeligt i prokuracirkulæret er angivet en anden grænse.
 Stk. 2. Pengeinstitutter, som har hjemsted i et EU/EØS land, og som har registreret en prokuraregel og prokurister i et nationalt selskabsregister, kan ved fremlæggelse af digital udskrift af det pågældende register dokumentere underskriftkompetence, såfremt skibsregistrator vurderer bemyndigelsens grænser som entydige.
 Stk. 3. I tilfælde, hvor bemyndigelsens grænser ikke er entydige, kan underskrift i henhold til prokuracirkulæret dog accepteres, hvis bemyndigelsen bekræftes af notarius publicus.
 § 60. Som dokumentation for bemyndigelsen for underskrift, der er afgivet i henhold til et underskriftcirkulære, jf. § 59, skal skibsregistrator modtage kopi af det pågældende cirkulære indeholdende prokuraens grænser, underskriftregler samt oplysning om udpegede navngivne prokurister.
 Stk. 2. Det er pengeinstituttets eller selskabets ansvar over for skibsregistrator at tilbagekalde et fremsendt underskriftcirkulære, når det ikke længere er gyldigt og fremsende et gældende underskriftcirkulære.
Kapitel 7 Generelle krav til anmeldelser og dokumentation, afvisning af anmeldelser samt afhjælpning af mangler m.v.
Krav til underskrifter og dokumenters originalitet § 61. Enhver anmeldelse om registrering af en rettighed over et skib, eller andre anmeldelser med oplysning om et skib, skal underskrives af den, der er berettiget i forhold til rettigheden, herunder eventuelle påtaleberettigede parter, eller den, der er berettiget til at erklære sig om oplysningen.
Stk. 2. Ved underskift på vegne af danske juridiske personer verificerer skibsregistrator underskrivers bemyndigelse ved opslag i Det Centrale Virksomhedsregister.
Underskrifter på vegne af danske juridiske personer skal afgives i henhold til tegningsregel.
 Stk. 3. Såfremt den juridiske person er dansk, og tegningsreglen ikke fremgår af Det Centrale Virksomhedsregister, skal underskrivers bemyndigelse bekræftes af notarius publicus eller dokumenteres ved at fremlægge en kopi af den juridiske persons vedtægter og generalforsamlingsprotokollater, som dokumenterer underskrivers tegningsret.
 Stk. 4. Såfremt den juridiske person er en udenlandsk enhed, skal underskrivers bemyndigelse bekræftes af notarius publicus, eller for EU/EØS selskaber ved fremlæggelse af dokumentation fra et officielt udenlandsk selskabsregister, der bekræfter vedkommendes tegningsret.
 Stk. 5. Underskrivers identitet på digitale anmeldelser bekræftes med digital signatur og verificeres i Selvbetjeningsløsningen.
Stk. 6. Underskrivers identitet skal ved anmeldelser på fysiske dokumenter, samt på anden fysisk dokumentation med krav om originalitet være bekræftet af notarius publicus, en advokat, der har dansk advokatbeskikkelse, eller to vitterlighedsvidner.
Ved underskrifter på vegne af fysiske personer skal det endvidere bekræftes, at underskriver er myndig.
Et vitterlighedsvidne, som ikke er en advokat med dansk advokatbeskikkelse, skal angive bopælsadresse.
Et vitterlighedsvidne, som ikke er bopælsreistreret i CPR, skal fremsende kopi af pas eller anden gyldig billedlegitimation.
 Stk. 7. Påtegninger fra notarius publicus fra et EU/EØS land, accepteres uden krav om legalisering eller apostillering, hvorimod påtegninger fra notarius publicus fra et land, som ikke er medlem af EU/EØS, skal legaliseres eller apostilleres af den relevante udenlandske myndighed.
 § 62. Anmeldelser, der er indleveret på papir og fysisk indleveret dokumentation med krav om originalitet skal indleveres med originale underskrifter fra de berettigede.
Stk. 2. Digitale dokumenter, der er fremsendt til skibsregistrators e-mail, og som er digitalt verificerbare, kan efter skibsregistrators vurdering betragtes som originale.
Digitale dokumenter, der er underskrevet med digital signatur, jf. § 7, stk. 1, anses i alle tilfælde som originale.
Anmeldelse og registrering i tilfælde af system nedbrud eller driftsforstyrrelser § 63. I tilfælde af systemnedbrud eller driftsforstyrrelser af betydning for anmeldelse og registrering i DSRG kan skibsregistrator efter skriftlig og begrundet anmodning og efter en konkret vurdering af anmeldelsens eller registreringens hastende karakter set i forhold til nedbruddets omfang og forventede varighed, tillade, at anmeldelser og registrering i DSRG sker på anden måde end foreskrevet i denne bekendtgørelse.
Denne bestemmelse giver mulighed for at lempe krav om digital underskrift i DSRG, men ikke for at lempe kravene om oplysninger, fysiske underskrifter og anden dokumentation.
 § 64. Anmeldelser til registrering af pantedokumenter skal være affattet på dansk.
Stk. 2. Anmeldelser til registrering af øvrige rettigheder over, eller oplysninger om et skib, samt dokumentation til brug for registreringen, skal være affattet på dansk, engelsk, svensk eller norsk.
Skibsregistrator kan dog i særlige tilfælde give tilladelse til registrering af sådanne anmeldelser på andre sprog.
 Stk. 3. Dokumenter, der indleveres på et andet sprog end dansk, kan af skibsregistrator kræves oversat til dansk af en godkendt oversætter.
Afvisning af anmeldelser og afhjælpning af mangler § 65. Opfylder en anmeldelse af en rettighed til registrering ikke betingelserne i søloven og betingelserne i denne bekendtgørelse for registrering, afvises anmeldelsen, jf. dog stk. 2, 4 og 6.
 Stk. 2. Foreligger der en mangel, som skønnes at kunne afhjælpes, kan skibsregistrator fastsætte en frist for afhjælpning af manglen.
 Stk. 3. Har et pantedokument eller en rådighedsindskrænkning ikke angivet den berettigedes prioritetsstilling eller angivet den i strid med andre hæftelser, eller er der mindre uoverensstemmelser mellem dokumentets indhold og de forelagte bevisligheder, meddeles der anmærkning herom.
 Stk. 4. Skibsregistrator kan forlænge den frist, som er fastsat i medfør af stk. 2.
Stk. 5. Er manglen ikke afhjulpet inden den frist, som er fastsat i medfør af stk. 2 eller stk. 4, afvises anmeldelsen fra registrering.
Eventuelle fysiske dokumenter returneres til anmelder.
Afvisningen ledsages af en begrundelse for afvisningen.
Ved afvisning slettes anmeldelsestidspunktet for den indgivne anmeldelse.
 Stk. 6. Skibsregistrator kan, hvor søloven tillader det, registrere en anmeldelse, uanset at en eller flere af betingelserne i denne bekendtgørelse ikke er opfyldt.
Registrering med frist af skibe indført fra udlandet § 66. Skibsregistrator kan registrere skibe, der indføres fra udlandet og rettigheder over disse skibe, med frist, såfremt skibsregistrator modtager de for registrering krævede anmeldelser, originale dokumenter, kopier og anden dokumentation.
 Stk. 2. Kravet om original attest i henhold til § 15, stk. 1, i søloven kan frafaldes, og registrering med frist kan ske på grundlag af kopi af attesten.
 Stk. 3. Anmelderen skal skriftligt anmode om, at et skib skal registreres med frist.
Stk. 4. Registrering med frist kan kun ske, hvis der ikke er noget til hinder for registrering, jf. stk. 1. Skibsregistrator kan registrere rettigheder vedrørende adkomst, pant, rådighedsindskrænkning, udlæg m.v. med en frist på 7 hverdage for frembringelse af den originale attest.
Skibsregistrator kan i særlige tilfælde og efter anmodning forlænge denne frist.
 Stk. 5. Fristen i stk. 4 beregnes fra og med den førstkommende hverdag efter den dag, hvor registrering med frist er foretaget.
 Stk. 6. Panterettigheder, der skal overføres til skibsregistret sammen med skibets registrering, jf. § 15, stk. 4, i søloven, registreres med samme frist.
 Stk. 7. Anmeldes efterfølgende rettigheder inden for fristen i stk. 1, bliver de registreret med samme frist som skibet.
Stk. 8. Ved registrering med frist registreres rettigheden foreløbigt i DSRG med angivelse af, at registreringen er sket med frist og med angivelse af fristen.
For fartøjer til optagelse med frist i FTJ indføres skibet på tilsvarende måde i FTJ.
Stk. 9. Modtages den originale attest inden for den fastsatte frist, indføres de rettigheder, som er registreret med frist, endeligt i DSRG med retsvirkning fra samme tidspunkt, som tildelt ved registreringen med frist.
Ved anmeldelser på fysiske dokumenter til registrering med frist kan anmelderen anmode om, at skibsregistrator på dokumenterne angiver, at registreringen er endelig.
 Stk. 10. Er original attest ikke modtaget ved fristens udløb, slettes skibet og de registrerede rettigheder i DSRG, jf. § 15, stk. 2, 3. pkt., i søloven.
Kapitel 8 Offentlighed, udstedelse af attester og udskrifter af pantedokumenter og digital verificering af disse Offentlighed § 67. Skibsbladet er offentligt tilgængeligt.
Stk. 2. Oplysninger om ejere af skibe i danske registre samt hvilke skibe, de ejer eller har ejet, er offentligt tilgængelige på Skibsbladet.
Personer med navne- og adressebeskyttelse offentliggøres ikke i de danske skibsregistre.
 Stk. 3. Indholdet af skibsmapper og de deri indførte dokumenter kan ved henvendelse til skibsregistrator, bestilles i kopi mod betaling af et gebyr.
 Stk. 4. Skibsregistrator opbevarer elektroniske kopier af de dokumenter, som dematerialiseres i forbindelse med registrering i DSRG.
 § 68. Enhver kan bestille et udskrift af digitale pantedokumenter, som er registreret på et eller flere skibe mod betaling af en afgift, som fastsat i lov om retsafgifter.
 Stk. 2. Et udskrift af et digitalt pantedokument indeholder alle registrerede oplysninger om pantedokumentet, der er aktuelle på udskriftstidspunktet.
Stk. 3. Et udskrift af et digitalt pantedokument kan verificeres digitalt.
Dokumentet verificeres som gyldigt, såfremt det afspejler de aktuelt registrerede oplysninger om pantedokumentet, jf. stk. 2. Udskriften verificeres som ugyldig, hvis der siden udskriftens udstedelse er sket ændringer til eller udslettelse af pantedokumentet.
 § 69. Enhver kan bestille en digital udslettelsesattest for et skib, der er udslettet af DAS, SKBR, DIS eller FTJ mod betaling af en afgift som fastsat i lov om retsafgifter.
 Stk. 2. Udslettelsesattesten indeholder identifikationsoplysninger om skibet, navnet på ejer eller ejere på udslettelsestidspunktet, årsagen til udslettelsen af skibet, samt om der henstod hæftelser eller andre rettigheder i skibet på tidspunktet for udslettelsen og i givet fald hvilke.
Stk. 3. Udslettelsesattesten kan verificeres digitalt.
Attesten verificeres som gyldig, såfremt det pågældende skib har været, men aktuelt ikke er optaget i et dansk register.
Attesten verificeres som ugyldig, hvis skibet ikke er udslettet eller optages på ny.
 § 70. Enhver kan bestille en ikke-registreringsattest for et skib, som ikke er eller har været optaget i DAS, SKBR, DIS, eller FTJ mod betaling af en afgift som fastsat i lov om retsafgifter.
Stk. 2. Ved bestilling af en ikke-registreringsattest skal skibet identificeres med oplysning om skibets værft, byggenummer, byggeår og navnet på skibets nuværende ejer.
På den baggrund kontrollerer skibsregistrator, om skibet er eller har været optaget, jf. stk. 1. Ikke-registreringsattesten vil indeholde de samme oplysninger, som meddelt skibsregistrator til identifikation af skibet.
Stk. 3. Ikke-registreringsattesten kan verificeres digitalt.
Attesten verificeres som gyldig, såfremt det pågældende skib ikke er eller har været optaget i dansk register.
Attesten verificeres som ugyldig, hvis skibet siden udstedelsen er optaget i dansk register.
 § 71. Enhver kan bestille en registreringsattest på et skib, som er optaget i DAS, SKBR, DIS, eller FTJ mod betaling af en afgift som fastsat i lov om retsafgifter.
Stk. 2. Registreringsattesten indeholder identifikationsoplysninger om skibet, navnet på den eller de registrerede ejere, oplysning om i hvilket register eller fortegnelse skibet er optaget, samt om der er registreret panterettigheder eller rådighedsindskrænkninger i skibet.
Er der registreret panterettigheder i skibet, angives panttype og pantesum.
Er der registreret rådighedsindskrænkninger, angives ordlyden af rådighedsindskrænkningen og navnet på den eller de påtaleberettigede.
Stk. 3. Registreringsattesten kan verificeres digitalt.
Attesten verificeres som gyldig, såfremt det pågældende skib er optaget i dansk register med de anførte oplysninger og rettigheder.
Attesten verificeres som ugyldig, hvis de anførte oplysninger og rettigheder er ændret, eller skibet er udslettet siden udstedelsen af attesten.
§ 72. Alle de ovennævnte attester og udskrifter kan bestilles i Selvbetjeningsløsningen ved brug af digital signatur.
Attesten kan bestilles på e-mail til skibsregistret, hvis den, som bestiller, er undtaget fra forpligtelsen til at bruge digital signatur, jf. § 7, stk. 2.
 Stk. 2. En bestilling udføres først, når betaling er modtaget i Søfartsstyrelsen.
Kapitel 9 Nationalitetsbeviser og påmærkning Udstedelse og indhold § 73. Nationalitetsbeviser udstedes af skibsregistrator til skibe, der er registreret i DAS, DIS eller FTJ.
 Stk. 2. Nationalitetsbeviser udstedes digitalt, er digitalt verificerbare og indeholder følgende oplysninger:
 1) Skibets nationalitet som dansk.
 2) Hvilket dansk register skibet er optaget i.
 3) Nationalitetsbevisets gyldighedsperiode for skibe registreret med frist og for bareboat-ind registrerede skibe.
 Stk. 3. Beviset indeholder følgende oplysninger om skibet:
 1) Skibets navn.
 2) Kendingsbogstaver.
 3) Skibstype.
 4) Eventuelt IMO-nr.
 5) Eventuelt havnekendingsnummer.
 6) Hjemsted.
 7) Brutto- og nettotonnage.
 8) Stedet for påmærkning af kendingsbogstaver.
Stk. 4. Beviset indeholder endvidere oplysning om ejers navn og adresse.
For skibe, som er bareboat-ind registreret, indeholder beviset navn og adresse på befragteren i dansk register i stedet for navn på ejer.
 Stk. 5. Enhver ændring af de i stk. 3 og 4 nævnte oplysninger indebærer, at der udstedes et nyt nationalitetsbevis til skibet.
Stk. 6. Nationalitetsbeviser til skibe, der registreres med frist, tidsbegrænses til fristens udløb.
Der udstedes nyt nationalitetsbevis uden tidsbegrænsning, når skibet registreres uden frist, og det tidligere udstedte bevis ugyldiggøres.
 Stk. 7. Der udstedes ikke nationalitetsbevis til skibe med den midlertidige anvendelse tidligere fiskeskib.
§ 74. Nationalitetsbeviser for skibe, der bareboat-ind registreres, tidsbegrænses til den registrerede bareboat-ind registeringsperiode.
Hvis bareboat-ind registreringsperioden forlænges, udstedes nyt nationalitetsbevis for forlængelsen og det tidligere udstedte bevis ugyldiggøres.
Stk. 2. Nationalitetsbeviser for skibe, som bareboat-ud registreres fra dansk register, inddrages ved bareboat-ud registreringen.
Der skal udstedes nyt dansk nationalitetsbevis, når bareboat-ud registreringen ophører, og skibet fortsat er dansk.
Mærkning af skib med kendingsbogstaver, hjemsted og havnekendingsnummer § 75. Forinden et nationalitetsbevis udstedes, jf. § 73 og § 74, skal disse betingelser være opfyldt:
 1) Kendingsbogstaver skal på tydelig og permanent måde påmærkes skibet på et umiddelbart synligt sted inden for skibets faste konstruktion.
2) Ejer skal oplyse om stedet for påmærkning af skibet med kendingsbogstaver digitalt i DSRG i forbindelse med udstedelse af nationalitetsbeviset.
Hvis skibet ikke er anmeldt i DSRG ved brug af digital signatur, kan skibsregistrator skriftligt oplyses om stedet for påmærkning.
 Stk. 2. Skibet må ikke gå i fart, før kendingsbogstaver er påmærket skibet.
 Stk. 3. Påmærkning af navn og hjemsted skal udføres således:
1) Skibets navn og hjemsted skal være angivet på hækken.
Hvis placering på hækken ikke er mulig, da i stedet på passende placering så nær hækken som muligt.
2) Skibets navn skal endvidere angives på begge skibets sider.
Det gælder dog ikke skibe med anvendelsen fiskeskib.
3) Alle angivelser skal ske med let læselige latinske bogstaver i lys farve på mørk bund eller omvendt med navnet over hjemstedet.
Består navnet af to eller flere ord, skal der mellem hvert af ordene være en fri plads af mindst et bogstavs bredde.
Højden af bogstaverne skal være mindst 8 cm og stregens tykkelse mindst 1,2 cm.
Stk. 4. Påmærkning af havnekendingsnummer på skibe med anvendelsen fiskeskib skal ske på et iøjnefaldende sted og tydeligt på hver side af boven og, så vidt pladsen tillader det, 8-10 cm under rælingen.
Nummeret skal males med hvidt på sort bund på følgende måde:
 1) For fiskeskibe med en BT på 15 eller mere skal bogstaver og tal være mindst 45 cm høje og stregen mindst 6 cm bred.
2) For fiskeskibe med en BT mellem 5 og indtil 15 skal bogstaver og tal være mindst 25 cm høje og stregen mindst 4 cm bred.
For skibe med denne tonnage, som er klinkbygget, medtages så mange sidebord, at mærket kan få den reglementerede størrelse.
Dog tillades et undermål af højst 3 cm, hvis mærket kan få plads på to bords bredde.
3) For fiskeskibe med en BT under 5 skal bogstaver og tal være mindst 10 cm høje og stregen mindst 1,2 cm bred.
For skibe med denne tonnage, som er klinkbygget, retter mærkernes højde sig efter sidebordets bredde.
Stk. 5. Alle fiskeskibe, der benyttes til fiskeri efter gældende anordning nr. 324 af 9. december 1959 om fælles fiskeri i Flensborg Inderfjord, skal efter det almindelige havnekendingsnummer, påmales det særlige mærke F.
F.  i samme størrelse som havnekendingsnummeret.
 § 76. Det påhviler skibets ejer at påse, at udførte påmærkninger vedligeholdes forsvarligt, at de ikke udslettes, forandres, ukendeliggøres eller skjules, så længe skibet er registreret.
§ 77. Påmærkning af skibe med navn, hjemsted og havnekendingsnummer samt ændringer heraf, skal ske snarest muligt efter registreringen og inden 30 dage.
På forlangende skal indsendes attest til skibsregistrator om, at påmærkning er sket.
Vedligeholdelse af påmærkning skal ske løbende.
 Stk. 2. Skibe må ikke gå i fart som fiskeskib, før havnekendingsnummer er påmærket skibe.
Skibe som overføres fra DAS til DIS eller omvendt § 78. Skibe, som på en ejers begæring anmeldes overført fra DAS til DIS eller omvendt, og skibe, som af skibsregistrator udslettes af DIS, jf. § 11, stk. 1 eller 2, i lov om Dansk Internationalt Skibsregister, og hvis ejer er dansk i medfør af § 1, stk. 2 og 3, i søloven, overføres til nyt register med samtlige registrerede rettigheder og byrder.
 Stk. 2. Skibet tildeles herefter nye kendingsbogstaver:
 1) Skibe, som overføres fra DAS til DIS tilføjes et 2-tal efter de fire tidligere tildelte kendingsbogstaver.
 2) Skibe, som overføres fra DIS til DAS beholder de fire tidligere tildelte kendingsbogstaver og 2-tallet fjernes.
 Stk. 3. Skibet skal påmærkes de nye kendingsbogstaver, jf. § 76.
Stk. 4. Når skibet registreres i et nyt register, bliver det hidtidige nationalitetsbevis ugyldigt.
Der kan udstedes et nyt nationalitetsbevis, når stedet for påmærkning af kendingsbogstaver er oplyst, jf. § 75, stk. 1.
 Stk. 5. Bestemmelsen finder ikke anvendelse ved hyppige registerskift, jf. § 79.
Skibe som foretager hyppige registerskift § 79. Det er tilladt for skibe, som indgår i sejlads, som indebærer hyppige skift mellem DAS og DIS, at have nationalitetsbevis for begge registre samtidig.
Der er ikke krav om at skulle ændre de påmærkede kendingsbogstaver på skibet.
Det er ejers ansvar på forlangende at kunne fremvise det nationalitetsbevis, som passer til det på fremvisningstidspunktet aktuelle register.
Stk. 2. Hvis et skib ikke har foretaget hyppige registerskift i løbet af en periode på 180 dage, skal skibets ejer på skibsregistrators forlangende godtgøre, at det er nødvendigt at skibet fortsat har gyldigt nationalitetsbevis for begge registre.
Hvis dette ikke godtgøres, ugyldiggøres skibets ene nationalitetsbevis.
Ejer skal endvidere på skibsregistrators forlangende hurtigst muligt bringe skibets påmærkning med kendingsbogstaver i overensstemmelse hermed.
Nyt bevis til endnu et register kan udstedes på ny, når skibet anmeldes til at indgå i hyppige registerskifte mellem DIS og DAS.
Midlertidigt nationalitetsbevis § 80. Skibsregistrator kan efter anmodning og under nærmere betingelser, jf. stk. 2 og 3, udstede et midlertidigt nationalitetsbevis for et fastsat tidsrum til et dansk skib, når 1) skibet er færdigbygget, eller 2) skibet er under bygning og til brug for prøvetur eller transport mellem byggeværfter har behov for nationalitetsbevis.
 Stk. 2. For udstedelse af midlertidigt nationalitetsbevis gælder følgende betingelser:
 1) Skibet er anmeldt til registrering i dansk register.
2) Der er fremsendt kopi af dokumentation for, at skibet ikke er registreret i fremmed register.
For bareboat-ind registrering skal også vedlægges kopi af samtykke fra skibets ejerregister til bareboat-ind registrering i Danmark.
 3) Der er fremsendt kopi af dokumentation for ejerskab af eller bareboat-certeparti vedrørende skibet.
 Stk. 3. Skibsregistrator foretager et samlet skøn over den fremlagte dokumentation i stk. 2. og vurderer om skibet opfylder betingelserne for registrering som anmeldt.
 Stk. 4. Et midlertidigt nationalitetsbevis skal som minimum indeholde oplysninger om:
 1) Skibets kendingsbogstaver.
 2) Navn og adresse på skibets ejer eller bareboat-befragter.
 Stk. 5. Skibsregistrator kan forlænge gyldigheden af et midlertidigt nationalitetsbevis.
 Stk. 6. Hvis skibet afvises fra registrering, bliver det midlertidige nationalitetsbevis ugyldigt.
 § 81. Hvis et midlertidigt nationalitetsbevis udløber, eller der udstedes endeligt nationalitetsbevis, bliver det midlertidige nationalitetsbevis ugyldigt.
Ændringer til oplysninger § 82. Ændringer af oplysninger, som er anført i et nationalitetsbevis, jf. § 73, stk. 2, nr. 2 og 3, og stk. 3, nr. 1, 3, 5-8, skal anmeldes senest 30 dage efter ændringen er indtrådt.
Der udstedes nyt nationalitetsbevis, når ændringerne er registreret.
Generelt § 83. Et skib, som indføres fra udlandet eller som genoptages i dansk register, må ikke være påmærket oplysninger vedrørende tidligere registreringer, medmindre oplysninger om kendingsbogstaver, navn, hjemsted, havnekendingsnummer og lignende er identisk med det i dansk register aktuelt registrerede.
 § 84. Et skib, som er registreret i eller anmeldt til registrering i DAS, DIS eller FTJ, må ikke gå i fart uden at være forsynet med et nationalitetsbevis eller et midlertidigt nationalitetsbevis.
 Stk. 2. Nationalitetsbeviset skal være tilgængeligt om bord i enten fysisk eller elektronisk form og skal kunne forevises myndigheder på forlangende.
 Stk. 3. Skibets ejer kan til enhver tid downloade det aktuelle nationalitetsbevis fra Selvbetjeningsløsningen.
 § 85. Et nationalitetsbevis bliver ugyldigt, hvis et skib udslettes af DSRG, registreres i dansk register som bareboat-ud eller registreres i et udenlandsk register.
 Stk. 2. Et nationalitetsbevis bliver også ugyldigt, når en bareboat-ind registrering ophører.
Udslettelse af påmærkning på skib § 86. Når et skib er udslettet af skibsregistret, skal de påmærkede kendingsbogstaver straks fjernes.
Stk. 2. Når et skib, der er registret som fiskeskib, skifter anvendelse, havnekendingsnummer eller udslettes af registret, skal det påmærkede havnekendingsnummer, herunder også det særlige mærke F.
F. , jf. § 75. stk. 5, straks fjernes.
Kapitel 10 Særregister over fiskeskibe og havnekendingsnumre § 87. Skibsregistrator fører et særregister over skibe, der anvendes til erhvervsmæssigt fiskeri, og som har hjemsted i Danmark eller Grønland.
 Stk. 2. Det er en betingelse for optagelse i særregistret og for registrering med anvendelsen fiskeskib, at der foreligger tilladelse fra Fiskeristyrelsen om, at skibet må anvendes til erhvervsmæssigt fiskeri.
 Stk. 3. Et fiskeskib slettes af særregistret, hvis Fiskeristyrelsen meddeler, at skibet ikke længere kan anvendes til erhvervsmæssigt fiskeri.
 Stk. 4. Et fiskeskib slettes af særregistret, hvis ejeren meddeler, at skibet ikke længere anvendes til erhvervsmæssigt fiskeri.
Stk. 5. Et fiskeskib, som ikke længere anvendes til erhvervsmæssigt fiskeri, kan registreres med en midlertidig anvendelse som tidligere fiskeskib i op til 6 måneder.
Ejeren skal anmelde den ændrede anvendelse i overensstemmelse med § 14. Der udstedes ikke nationalitetsbevis til skibe, som registreres med anvendelsen "tidligere fiskeskib", og skibet må, så længe det er registreret med anvendelsen tidligere fiskeskib, ikke gå i fart.
 Stk. 6. Påmærket havnekendingsnummer skal fjernes permanent, når skibet slettes af særregistret, jf. stk. 3 og 4, eller ændrer anvendelse til tidligere fiskeskib, jf. stk. 5.
 § 88. Ejeren skal ved anmeldelse til registrering oplyse, at skibet skal anvendes til erhvervsmæssigt fiskeri.
Stk. 2. Skibsregistrator tildeler skibet et havnekendingsnummer, der består af et eller to bogstaver efterfulgt af et tal, når tilladelse, jf. § 87, stk. 2, foreligger.
Ved skriftlig henvendelse til skibsregistrator, kan der tildeles et selvvalgt havnekendingsnummer, jf. dog stk. 3, hvis nummeret er ledigt.
Stk. 3. Havnekendingsnummeret tildeles efter hvilket distrikt, skibet har hjemsted i.
Danmark er opdelt i følgende distrikter, med følgende bogstaver:
 1) Esbjerg E.
 2) Fredericia FA.
 3) Frederikshavn FN.
 4) Haderslev HV.
 5) Hanstholm HM.
 6) Helsingør H.
 7) Hirtshals HG.
 8) Holstebro L.
 9) Horsens HO.
 10) Kalundborg KA.
 11) Korsør KR.
 12) København K.
 13) Køge KE.
 14) Middelfart MI.
15) Nykøbing F.
NF.
 16) Næstved ND.
 17) Odense O.
 18) Randers RS.
 19) Ringkøbing RI.
 20) Rønne R.
 21) Skagen S.
 22) Skive SK.
 23) Svendborg SG.
 24) Sønderborg SØ.
 25) Thisted T.
 26) Aalborg A.
 27) Aarhus AS.
 Stk. 4. Distrikternes geografiske placering vises på skitsekortet i bilag 2 eller kan oplyses ved henvendelse til skibsregistrator.
Kapitel 11 Registrering i Fartøjsfortegnelsen § 89. Skibsregistrator fører en fartøjsfortegnelse.
Skibe som nævnt i § 90, stk. 1, skal anmeldes til optagelse i FTJ, hvis skibet ikke er anmeldt til eller optaget i DAS.
Stk. 2. Skibe optaget i FTJ tildeles et nummer bestående af bogstaverne FTJ efterfulgt af et tal.
Nummeret skal påmærkes skibet, jf. § 75.
 § 90. I FTJ optages følgende fartøjer, når deres BT er under 20:
 1) Passagerfartøjer, som i henhold til søfartslovgivningen skal være forsynet med tilladelse til sejlads med passagerer.
 2) Lastfartøjer, der er forsynet med helt gennemgående dæk eller måles til en BT på 4 eller derover, når de anvendes erhvervsmæssigt til transport af gods eller på anden måde, der må ligestilles hermed.
 3) Fiskeskibe, der er optaget i særregister over fiskeskibe, jf. § 87, stk. 1.
4) Pramme, lægtere, uddybningsmaskiner, flydekraner og lignende, der anvendes til erhvervsmæssigt formål og er forsynet med helt gennemgående dæk eller måles til en BT på 4 eller derover.
Sådanne fartøjer, hvis BT er på 20 eller derover, og som ikke er forsynet med maskineri til fremdrivning, anmeldes tillige til FTJ.
Stk. 2. Intet fartøj må optages med mere end én af de i stk. 1 nævnte typer.
Er der tvivl om fartøjets type, afgøres spørgsmålet af Søfartsstyrelsen.
 § 91. Et fartøj kan optages i FTJ, når ejeren dokumenterer, at nationalitetsbetingelserne i § 1 i søloven eller krav fastsat i medfør af § 2 i søloven er opfyldt.
 Stk. 2. Opstår der tvivl om, hvorvidt en ejer opfylder nationalitetsbetingelserne, kan skibsregistrator kræve bevis fremlagt herfor.
 § 92. Bestemmelserne i § 8 og § 9 om anmeldelse af optagelse af nybyggede og brugte skibe, finder tilsvarende anvendelse for fartøjer, der skal anmeldes til FTJ, jf. dog stk. 4.
 Stk. 2. Hvis fartøjets ejer ikke er forpligtiget til at foretage digital anmeldelse, jf. § 7, stk. 2, skal fartøjets ejer anmelde fartøjet på skibsregistrators blanket nr. 4, jf. bilag 1, afsnit II.
 Stk. 3. Ejeren af et fartøj, der skal anmeldes til FTJ, har pligt til at anmelde optagelsen, jf. stk. 1. Skibet må ikke anvendes erhvervsmæssigt, før det er optaget i FTJ.
 Stk. 4. Skibsregistrator kan lempe dokumentationskravene i § 8 og § 9 for skibe, der anmeldes til FTJ.
Stk. 5. Kan ejerrækken til et skib ikke dokumenteres ved fremlæggelse af dokumentation for tidligere overdragelser af skibet, kan der fremlægges erklæringer om ejerskab og overdragelse fra tidligere ejere.
Erklæringer kan udfærdiges på blanket nr. 5, jf. bilag 1, afsnit II.
 § 93. Bekendtgørelsens kapitel 2 finder med fornødne lempelser tilsvarende anvendelse for FTJ, bortset fra § 17 om hyppige register skift mellem DIS og DAS.
 § 94. Når et skib registreret i FTJ ikke længere anvendes til erhvervsmæssige formål, slettes det fra FTJ.
Kapitel 12 Skibe, hvis ejer ikke anses som dansk § 95. Dette kapitel vedrører registrering i DAS, DIS eller FTJ af skibe tilhørende fysiske personer, juridiske personer og partrederier, som ikke anses for danske i henhold til sølovens § 1.
 Stk. 2. Dette kapitels regler vedrørende fysiske personer, juridiske personer og partrederier, som er omfattet af Den Europæiske Unions regler om etableringsret og udveksling af tjenesteydelser, finder tilsvarende anvendelse for fysiske personer, juridiske personer og partrederier fra lande, som er omfattet af aftalen om Det Europæiske Økonomiske Samarbejdsområde (EØS-aftalen).
Ikke dansk ejer - handelsskib § 96. Registrering i DAS, DIS eller FTJ af handelsskibe tilhørende fysiske personer, juridiske personer og partrederier, som ikke anses for danske i henhold til § 1 i søloven, kan ske, når de i §§ 97-99 anførte krav er opfyldt.
 Stk. 2. Med mindre andet fremgår, finder bestemmelser i denne bekendtgørelse og i anden lovgivning om anmeldelse og registrering af skibe i DAS, DIS og FTJ tilsvarende anvendelse for skibe omfattet af dette kapitel.
Kontaktbetingelsen § 97. Alle ejere af handelsskibe, som registreres efter § 96, skal i henhold til denne bekendtgørelse udpege en fysisk eller juridisk person i Danmark, der kan rettes henvendelse til i kontroløjemed og lignende, og som kan stævnes på ejerens eller på rederens vegne.
 Stk. 2. For partrederier gælder endvidere, at den bestyrende reder, der vælges, skal være enten en statsborger fra eller en juridisk person i Danmark eller i et land, som er medlem af Den Europæiske Union.
Aktivitetsbetingelsen § 98. Det er en betingelse for registrering af handelsskibe efter § 96, at det over for skibsregistrator dokumenteres, at der i tilknytning til skibet udøves økonomisk aktivitet i Danmark på mindst en af følgende måder:
 1) Skibets tekniske eller kommercielle drift varetages fra Danmark.
 2) Det rederi, den organisation eller person, som er i besiddelse af eller har ansøgt om skibets overensstemmelsesdokument, Document of Compliance, er etableret i Danmark.
 Stk. 2. Derudover kan skibsregistrator efter et konkret skøn samlet vurdere, at en flerhed af aktiviteter og tiltag anses for at udgøre en sådan økonomisk aktivitet i Danmark, at betingelserne for registrering efter stk. 1 kan anses for opfyldt.
Anmeldelse § 99. Anmeldelse af ejere af handelsskibe, som ikke anses for danske i medfør af § 1 i søloven, skal ske på relevant blanket nr. 17-20, jf. bilag 1, afsnit II.
 Stk. 2. Anmeldelsen skal indeholde oplysning om ejeren eller ejerkredsen, og om den person, som opfylder kontaktbetingelsen, jf. § 97, stk. 1, og aktivitetsbetingelsen, jf. § 98. Anmeldelsen skal underskrives af både skibets ejer og den eller de, som opfylder kontaktbetingelsen og aktivitetsbetingelsen.
 Stk. 3. Ved anmeldelse af ikke-danske juridiske personer skal der vedlægges dokumentation for opfyldelse af de krav, der stilles for oprettelse og registrering af selskaber m.v. i det land, hvor den pågældende juridiske person har sit vedtægtsmæssige hjemsted, hovedkontor eller hovedvirksomhed.
 Stk. 4. Ved anmeldelse af fysiske personer, herunder partrederier, skal der vedlægges dokumentation for hver person eller partreders nationalitet.
Ikke dansk ejer  fiskeskib og fritidsskib § 100. Registrering i DAS eller FTJ af fiskeskibe og fritidsskibe tilhørende fysiske personer, juridiske personer og partrederier, som ikke anses for danske i henhold til § 1 i søloven, kan ske, når betingelserne i §§ 101-105 er opfyldt.
 Stk. 2. Med mindre andet fremgår, finder bestemmelser i denne bekendtgørelse og i anden lovgivning om anmeldelse og registrering af skibe i DAS og FTJ tilsvarende anvendelse for skibe omfattet af dette kapitel.
Etableringsbetingelsen - fiskeskib § 101. Ejere af fiskeskibe, som registreres i medfør af § 100, skal have tilknytning til Danmark på en eller flere af følgende måder:
1) For fysiske personer ved a) primær etablering, hvorfra den pågældende udøver sin økonomiske aktivitet fra et fast forretningssted i Danmark eller et land, som er medlem af Den Europæiske Union.
2) For juridiske personer ved a) primær etablering gennem placering af ejerens hjemsted, hovedkontor eller hovedvirksomhed i Danmark eller b) sekundær etablering gennem enten oprettelse af en dattervirksomhed eller en filial i Danmark eller af et agentur her i landet, som er bemandet med personale med permanent bemyndigelse til at handle på ejerens vegne.
3) For partrederier ved a) valg af en bestyrende reder, som enten er statsborger fra eller en juridisk person i Danmark eller i et land, som er medlem af Den Europæiske Union.
Aktivitetsbetingelsen - fiskeskib § 102. Det er en betingelse for registrering af fiskeskibe, jf. § 100, at det over for skibsregistrator dokumenteres, at fiskeskibet effektivt administreres, kontrolleres og dirigeres fra Danmark.
 Stk. 2. For at et fiskeskib kan optages i DAS eller FTJ i medfør af dette kapitel, skal der foreligge tilladelse til registrering af fartøjet fra Fiskeristyrelsen, jf. § 87, stk. 2.
Fritidsfartøj § 103. Fritidsfartøjer tilhørende fysiske personer, juridiske personer og partrederier, som ikke er omfattet af Den Europæiske Unions regler om etableringsret og udveksling af tjenesteydelser, kan ikke registreres i DAS.
§ 104. Fritidsfartøjer med en BT på 20 eller mere, hvis ejer ikke anses som dansk i medfør af § 1 i søloven, kan registreres i DAS, hvis ejeren 1) er arbejdstager, som enten arbejder i eller har bopæl i Danmark, eller 2) er etableret i Danmark, jf. artikel 45 henholdsvis artikel 49 i Traktat om den Europæiske Unions Funktionsmåde.
 Stk. 2. Ret til registrering efter stk. 1 omfatter endvidere en ejer, som tidligere har været arbejdstager eller har været etableret i Danmark, og som har bopæl i Danmark.
Anmeldelse § 105. Anmeldelse af udenlandsk rederi, som ejer af fiskeskibe og fritidsfartøjer, som ikke anses for danske i medfør af § 1 i søloven, skal ske ved anvendelse af relevant blanket nr. 17-20, jf. bilag 1, afsnit II.
 Stk. 2. Anmeldelsen skal indeholde oplysning om ejeren eller ejerkredsen og for fiskeskibe om den person, som opfylder aktivitets- og etableringsbetingelsen, jf. §§ 101-102. Anmeldelsen skal underskrives af både skibets ejer og den eller de, som opfylder aktivitets- og etableringsbetingelsen.
 Stk. 3. Ved anmeldelse af ikke-danske juridiske personer, skal der vedlægges dokumentation for opfyldelse af de krav, der stilles for oprettelse og registrering af selskaber m.v. i det land, hvor den pågældende juridiske person har sit vedtægtsmæssige hjemsted, hovedkontor eller hovedvirksomhed.
 Stk. 4. Ved anmeldelse af fysiske personer, herunder partrederier, skal der vedlægges dokumentation for hver person eller partreders nationalitet.
Fælles bestemmelser for registrering af skibe, hvis ejer ikke anses for dansk § 106. Enhver ændring til oplysninger meddelt skibsregistrator i medfør af dette kapitel skal inden 30 dage fra ændringens indtræden anmeldes til skibsregistrator med henblik på vurdering af, om betingelserne for registrering fortsat er opfyldt efter gennemførelse af ændringerne.
 § 107. Dokumentation for opfyldelse af kravene i dette kapitel, skal fremlægges for hvert enkelt skib, der anmeldes til registrering.
Stk. 2. Skibsregistrator fører løbende kontrol med, at de oplysninger, der er afgivet om aktivitet og kontaktperson for handelsskibe, er gældende, samt at fiskeskibe effektivt administreres, kontrolleres og dirigeres fra Danmark.
Dette gælder, indtil skibet udslettes eller overdrages til en dansk ejer, jf. § 1 i søloven.
Kapitel 13 Særligt om fartøjer under 20 BT, der er registreret før 1. marts 2018 § 108. Fritidsfartøjer med en BT på mindst 5 og mindre end 20, hvori der den 1. marts 2018 var registreret pant, brugsrettigheder eller andre rettigheder udslettes af DAS, når der ikke længere er registreret sådanne rettigheder i skibet.
 § 109. For fritidsfartøjer med en BT på mindst 5 og mindre end 20 kan der ikke registreres nye rettigheder eller ændringer til eksisterende rettigheder, jf. dog stk. 2.
 Stk. 2. For rettigheder, der allerede er registreret på skibsbladet i skibsregistret, kan der registreres udslettelser, anmeldelser af kreditorskifte, ændret bestemmelse om modtagelse af retslige meddelelser og oplysning om konkurs eller offentligt eller privat skifte og andre forhold, som begrænser den registrerede ejers dispositionsret, herunder arrest og udlæg.
 Stk. 3. Anmelder fartøjets ejer efter den 1. marts 2018, at fartøjet er overdraget til en anden, noteres det på skibsbladet, at den registrerede ejer ikke længere er berettiget til at råde over fartøjet.
 Stk. 4. Det noteres på skibsbladet, at der ikke kan foretages andre registreringer på fartøjet end dem, der er nævnt i stk. 2 og 3, samt at der kan være stiftet rettigheder over fartøjet efter den 28. februar 2018, som ikke fremgår af DAS.
 § 110. Ved anmeldelse til skibsregistret om, at et fritidsfartøj skal anvendes til erhvervsmæssige formål, gives der oplysende anmærkning om, at der kan være stiftet rettigheder før skibets optagelse i skibsregistret.
 § 111. Såfremt et erhvervsskib under 20 BT ikke længere anvendes til erhvervsmæssige formål, skal dette anmeldes i DSRG som en ændring til skibet, jf. § 14.
Stk. 2. Er der registreret pant, udlæg, brugsrettigheder eller lignende rettigheder i skibet, ændres anvendelsen af skibet til fritidsfartøj og registreres i DAS.
Der gives samtidig anmærkning på skibets blad om, at der kan være stiftet rettigheder over skibet efter den 28. februar 2018, som ikke fremgår af DAS.
 Stk. 3. Er der ikke registreret pant, udlæg, brugsrettigheder eller andre rettigheder i skibet, udslettes det af DAS.
 Stk. 4. Skibe registreret i FTJ udslettes ved ophør af erhvervsmæssig anvendelse, jf. stk. 1.
 § 112. Ved optagelse i DAS af fartøjer som tidligere har været optaget i FTJ, gives der oplysende anmærkning om, at der kan være stiftet rettigheder over fartøjer med en BT under 20, som ikke fremgår af DAS, før skibets optagelse i DAS.
Kapitel 14 Årlig afgift for skibe optaget i danske skibsregistre, herunder Fartøjsfortegnelsen § 113. Årlig afgift for registrering af skibe i de danske skibsregistre, jf. §§ 15 a og 15 b i søloven, indbetales til Søfartsstyrelsen, som fastsætter et betalingstidspunkt, som ligger efter den i sølovens § 15 b, stk. 4, fastsatte forfaldsdato.
Søfartsstyrelsen udsender en betalingsopkrævning med angivelse af betalingsfrist.
 Stk. 2. Betaling af den årlige afgift kan alene ske efter retningslinjer angivet i de af Søfartsstyrelsen udsendte fakturaer.
§ 114. Overskrides den fastsatte betalingsfrist, pålægges et gebyr til dækning af Søfartsstyrelsens omkostninger i forbindelse med erindringsproceduren.
Gebyret fastsættes i overensstemmelse med Finansministeriets regler om priskalkulation og offentliggøres på Søfartsstyrelsens hjemmeside.
Denne bestemmelse finder dog ikke anvendelse for årlige afgifter, som forfaldt til betaling den 1. marts 2013.
 Stk. 2. Betales afgiften med tillæg af gebyr efter stk. 1 fortsat ikke, oversendes det samlede krav til inddrivelse hos restanceinddrivelsesmyndigheden efter reglerne i lov om inddrivelse af gæld til det offentlige.
§ 115. Søfartsstyrelsen kan frafalde eller eftergive krav om betaling af den årlige afgift.
Det kan navnlig ske, hvis det er forbundet med særlige vanskeligheder at finde frem til den registrerede ejer.
Stk. 2. Søfartsstyrelsen kan endvidere frafalde eller eftergive krav om betaling af den årlige afgift i tilfælde, hvor ejeren ønsker skibet slettet, men det viser sig umuligt eller forbundet med særlige vanskeligheder at fremskaffe den nødvendige dokumentation for, at slettelse kan ske.
Eftergivelsen kan dog tidligst ske fra det tidspunkt, hvor ejer har rettet henvendelse til Søfartsstyrelsen med anmodning om eftergivelse.
Stk. 3. Anmeldes et skib til udslettelse, og registrering af udslettelsen alene beror på gennemførelse af mortifikation af et eller flere pantedokumenter i skibet, kan skibsregistrator efter anmodning sætte opkrævning af årlig afgift i bero, jf. stk. 2. Dette kan tidligst ske fra det tidspunkt, hvor skibsregistrator har modtaget underretning om, at domstolene har indledt sag om mortifikation af pantedokumenterne.
Søfartsstyrelsen kan derefter frafalde krav på skyldig årlig afgift efter tidspunktet for underretningens modtagelse, og indtil pantebrevet er anmeldt til udslettelse som mortificeret.
Kapitel 15 Dematerialisering § 116. Alle registrerede panterettigheder, herunder ejerpantebreve, skadesløsbreve og pantebreve, skal dematerialiseres og konverteres til digitale dokumenter.
Konverteringen påbegyndes for papirdokumenter og ændringer til papirdokumenter, som anmeldes med henblik på registrering eller dematerialisering fra og med den 16. januar 2023.
Stk. 2. Papirdokumenter skal indsendes til skibsregistret i original.
Hvis det originale dokument er et pantebrev, ejerpantebrev, skadesløsbrev uden rekta klausul eller lignende, og ikke kan fremlægges, må der anlægges sag om mortifikation ved domstolene.
Skadesløsbreve, der ikke kan fremlægges i original, kan slettes ved anmeldelse om udslettelse på løs kvittering i original.
 Stk. 3. Skibsregistrator konverterer af egen drift ejerpantebreve til digitale ejerpantebreve 5 år efter bekendtgørelsens ikrafttrædelsesdato, jf. stk. 5. Ejerpantebreve kan efter dette tidspunkt ændres eller udslettes ved digital anmeldelse af udsteder.
 Stk. 4. Pantebreve, ejerpantebreve og skadesløsbreve, som er registreret eller anmeldt til registrering på grundlag af papirdokumenter inden den 16. januar 2023, konverteres til digitale dokumenter første gang, der anmeldes en hvilken som helst ændring til det allerede registrerede, herunder anmeldelse alene med henblik på dematerialisering.
Stk. 5. Rettigheder i registrerede ejerpantebreve, som har opnået beskyttelse mod aftaler og mod retsforfølgning i medfør af gældsbrevslovens regler, skal anmeldes til registrering som en underpantsætning inden en frist på 5 år for at bevare denne beskyttelse.
Fristen på 5 år regnes fra bekendtgørelsens ikrafttrædelsesdato.
 Stk. 6. Overskrides den 5 årige frist indebærer det, at rettigheder over et papirbaseret ejerpantebrev med sikkerhed i skib ikke længere er beskyttede mod tredjemand, at skibsregistrator ex officio konverterer ejerpantebrevet til et digitalt dokument, og at det fysiske dokument efter konvertering ingen retskraft har.
 Stk. 7. Andre pantstiftende rettigheder, herunder arrest og udlæg, konverteres ikke.
 Stk. 8. Når et dokument er dematerialiseret, er det fysiske dokument uden retsvirkning i relation til DSRG og skibsregistrering.
 § 117. Når et registreret pantedokument, som indeholder en rådighedsindskrænkning dematerialiseres, dematerialiseres også den eller de i dokumentet indeholdte rådighedsindskrænkninger.
Kapitel 16 Straf § 118. Overtrædelse af § 76, § 84, stk. 1 og 2, § 86 og § 87, stk. 6, straffes med bøde.
 Stk. 2. Overtrædelse af § 16, stk. 1, i søloven som sat i kraft for skibe i DIS, jf. bekendtgørelsens § 4. straffes med bøde.
 Stk. 3. Der kan pålægges selskaber mv. (juridiske personer) strafansvar efter reglerne i straffelovens 5. kapitel.
Kapitel 17 Ikrafttræden og overgangsbestemmelser § 119. Bekendtgørelsen træder i kraft den 16. januar 2023.
 Stk. 2. Følgende bekendtgørelser ophæves:
 1) Bekendtgørelse nr. 41 af 22. januar 1999 om skibsregistrering.
 2) Bekendtgørelse nr. 1053 af 26. august 2013 om dansk bareboat-registrering.
 3) Bekendtgørelse nr. 1157 af 1. oktober 2013 om Dansk Internationalt Skibsregister.
 4) Bekendtgørelse nr. 1258 af 5. november 2013 om årlig afgift for skibe optaget i de danske skibsregistre.
 5) Bekendtgørelse nr. 1654 af 20. december 2017 om registrering af handelsskibe, hvis ejer ikke anses for at være dansk.
 6) Bekendtgørelse nr. 1655 af 20. december 2017 om registrering af fiske- og fritidsskibe, hvis ejer ikke anses for at være dansk.
 Stk. 3. Skibe, der har fået tildelt havnekendingsnumre før ikrafttræden af bekendtgørelse nr. 41 af 22. januar 1999 om skibsregistrering, kan uanset bestemmelserne i § 86 og § 87, stk. 6, beholde de tildelte numre, indtil de skifter ejer eller hjemsted til havn med andet havnekendingsnummer.
 § 120. Bekendtgørelsen gælder ikke for Grønland.
Søfartsstyrelsen, den 13. januar 2023 Mette Eghoff Poulsen / Kristina Ravn Bilag 1 Formularer og blanketter Dette bilag indeholder en oversigt over formularer og blanketter til brug for anmeldelser til DSRG, når underskriver er fritaget for anmeldelse med digital signatur i DSRG og ikke har udstedt fuldmagt.
Oversigten indeholder endvidere blanketter til brug for anmeldelse, som ikke kan ske digitalt i DSRG, fordi systemet ikke understøtter anmeldelsen.
 Blanketterne kan findes på Søfartsstyrelsens hjemmeside.
I.
Formularer med rettigheder Adkomst 1) Skøde 2) Bill of Sale 3) Bilbrev Pant 4) Ejerpantebrev med Almindelige Betingelser 5) Underpant i ejerpantebrev 6) Pantebrev med Almindelige Betingelser 7) Skadesløsbrev med Almindelige Betingelser 8) Indekspantebrev med Almindelige Betingelser 9) Allonge til allerede registreret pantedokument Rådighedsindskrænkning 10) Rådighedsindskrænkning II.
Blanketter Anmeldelser vedrørende skib Optagelse eller registerskift 1) Skib til DAS med BT på eller over 20 2) Skib til DAS med BT fra og med 5 og indtil 20 3) Skib til DIS 4) Skib til FTJ 5) Erklæring om tidligere ejerforhold 6) Skib under bygning til SKBR Udslettelse af skib 7) Udslettelse af skib på grund af overdragelse til ikke-dansk ejer 8) Udslettelse af skib på grund af forlis 9) Udslettelse af skib på grund af ophugning 10) Udslettelse af skib som uistandsætteligt Bareboat-registrering 11) Bareboat-ind anmeldelse 12) Barbeoat-ud anmeldelse Anmeldelser vedrørende dansk rederi som ejer af skib 13) Enkeltmandsrederi 14) Partrederi 15) Aktieaelskab eller anpartsselskab 16) Interessentskab, kommanditselskab, forening, fond eller stiftelse Anmeldelser vedrørende udenlandsk rederi som ejer af skib 17) Enkeltmandsrederi (ikke dansk) 18) Partrederi (ikke dansk) 19) Selskab med begrænset ansvar (ikke dansk) 20) Selskab uden begrænset ansvar (ikke dansk) Blanketter til brug for anmeldelser, som ikke understøttes i DSRG 21) Hyppige registerskift mellem DAS og DIS.
Blanketten kan underskrives med digital signatur på Virk.dk 22) Dansk ejers erklæring om udslettelse af eller undladelse af at anmelde skib til dansk register ved samtidig optagelse i EU/EØS register (§ 17, stk. 5, i søloven). Blanketten kan underskrives med digital signatur på Virk.dk 23) Anmeldelse af erhvervsskib til dansk register 24) Continuous Synopsis Record blanketter (CSR-blanketter) Blanketter som kan anvendes 25) Fuldmagtsformular.
Blanketten kan underskrives med digital signatur på Virk.
