Nr LSF 218 Forslag til Lov om forbrugerbeskyttelse ved erhvervelse af fast ejendom  

 m.v.
Fremsat af justitsministeren (Bjørn Westh) den 6. april 1995 Vedtaget ved tredjebehandling den 2. juni 1995 Lov nr. 391 af 14/06/1995 Kapitel 1 Tilstandsrapporter og oplysninger om ejerskifteforsikring § 1. Reglerne i dette kapitel gælder for aftaler om køb af fast  

 ejendom, når ejendommen hovedsagelig anvendes til beboelse for sælgeren eller  

 hovedsagelig er bestemt til beboelse for køberen, jf. dog stk. 2.
 Stk. 2. Reglerne gælder ikke for aftaler om køb af ubebygget grund  

 eller grund med bygning under opførelse eller for køb af landbrugsejendom,  

 der er undergivet landbrugspligt.
 § 2. Har køberen fra sælgeren modtaget en rapport om bygningernes  

 fysiske tilstand (en tilstandsrapport) og oplysning om ejerskifteforsikring,  

 jf. §§ 4 og 5, kan køberen ikke over for sælgeren påberåbe sig, at en  

 bygnings fysiske tilstand er mangelfuld, jf. dog stk. 2-5. Køberen kan heller  

 ikke over for sælgeren påberåbe sig, at en fejl burde have været nævnt i  

 tilstandsrapporten.
 Stk. 2. Stk. 1 gælder kun, hvis køberen har modtaget den i stk. 1  

 nævnte tilstandsrapport og oplysning om ejerskifteforsikring inden aftalens  

 indgåelse, dog senest inden køberens afgivelse af købstilbud, som antages af  

 sælgeren.
Stk. 3. Sælgeren skal inden aftalens indgåelse, dog senest inden  

 køberens afgivelse af købstilbud, som antages af sælgeren, have sikret sig,  

 at køberen er bekendt med de i stk. 1 nævnte retsvirkninger.
I modsat fald  

 gælder stk. 1 ikke, medmindre der er særlig grund til at antage, at køberen  

 på anden måde var bekendt hermed.
Stk. 4. Uanset bestemmelsen i stk. 1 kan køberen påberåbe sig  

 forhold, som er opstået efter udarbejdelsen eller fornyelsen af  

 tilstandsrapporten, jf. § 4, stk. 1, samt påberåbe sig, at et forhold strider  

 mod en servitut eller offentligretlige forskrifter.
Køberen kan desuden  

 påberåbe sig en mangel, hvis sælgeren har ydet en garanti med hensyn til det  

 pågældende forhold eller har handlet svigagtigt eller groft uagtsomt.
Køberen  

 kan i øvrigt gøre erstatningskrav gældende efter almindelige regler, hvis  

 sælgeren har opført bygningen med salg for øje.
 Stk. 5. Er en bygnings fysiske tilstand mangelfuld, kan køberen  

 uanset bestemmelsen i stk. 1 uden aftale herom indtræde i krav, som sælgeren  

 i anledning af det pågældende forhold kunne have gjort gældende mod tidligere  

 sælgere og mod den, der har medvirket ved opførelsen af bygningen.
§ 3. Køberen kan over for en bygningssagkyndig, der har udarbejdet  

 en tilstandsrapport som nævnt i § 4, stk. 1, 1. pkt., fremsætte krav om  

 skadeserstatning for fejl, der burde have været omtalt i rapporten.
Har  

 sælgeren måttet betale et beløb til køber på grund af fejl, der burde have  

 været omtalt i en sådan rapport, tilkommer der sælgeren en rimelig  

 godtgørelse.
Stk. 2. Har den, som vil påberåbe sig, at en fejl burde have været  

 omtalt i tilstandsrapporten, ikke givet den bygningssagkyndige meddelelse  

 herom inden 5 år fra den overtagelsesdag, som er aftalt mellem køberen og  

 sælgeren, dog senest 6 år fra rapportens datering, mister den pågældende  

 retten til at påberåbe sig, at fejlen burde have været omtalt i  

 tilstandsrapporten.
Det gælder dog ikke, hvis den bygningssagkyndige har ydet  

 en garanti for et længere tidsrum eller har handlet svigagtigt eller groft  

 uagtsomt.
 § 4. En tilstandsrapport skal for at have de i § 2 nævnte  

 retsvirkninger være udarbejdet af en beskikket bygningssagkyndig, jf. stk. 2,  

 og skal være udfærdiget på et skema, der er godkendt af boligministeren.  

 Tilstandsrapporten skal endvidere være udarbejdet eller fornyet af den  

 bygningssagkyndige mindre end 6 måneder før den dag, hvor køberen modtager  

 rapporten.
Stk. 2. Boligministeren beskikker et antal bygningssagkyndige til  

 at udarbejde tilstandsrapporter som nævnt i denne lov.
Boligministeren  

 fastsætter regler om beskikkelse som bygningssagkyndig, herunder om  

 ansvarsforsikring og andre betingelser for beskikkelse, om gebyr for  

 beskikkelse m.v., om fratagelse og bortfald af beskikkelse samt om  

 administrationen af beskikkelsesordningen.
Boligministeren fastsætter  

 endvidere regler om virksomheden som bygningssagkyndig, herunder om den  

 bygningssagkyndiges undersøgelse til brug for udarbejdelsen af en  

 tilstandsrapport, samt regler om den bygningssagkyndiges vederlag.
Stk. 3. Boligministeren kan henlægge sine beføjelser i medfør af  

 denne lov til en styrelse under boligministeren.
Det kan endvidere i  

 forskrifter, der fastsættes i medfør af stk. 2, bestemmes, at opgaver i  

 forbindelse med administrationen af beskikkelsesordningen overlades til  

 private.
 Stk. 4. Straffelovens §§ 144, 150, 152 og 154-157 finder  

 tilsvarende anvendelse på beskikkede bygningssagkyndige.
§ 5. Oplysning om ejerskifteforsikring skal for at have de i § 2  

 nævnte retsvirkninger være skriftlig og indeholde en meddelelse fra et  

 forsikringsselskab om, 1) på hvilke vilkår køberen kan tegne en forsikring vedrørende ejendommen,  

 som i mindst 5 år efter overtagelsesdagen og med mulighed for forlængelse til  

 i alt mindst 10 år dækker fejl ved bygningernes fysiske tilstand, der var til  

 stede ved købers overtagelse af ejendommen, og som ikke er nævnt i  

 tilstandsrapporten, jf. § 4, eller 2) hvilke særlige forhold ved den pågældende ejendoms fysiske tilstand der  

 medfører, at der ikke kan tegnes en forsikring som nævnt i nr. 1.
 Stk. 2. Den i stk. 1, nr. 1, omhandlede meddelelse skal være  

 udformet som et bindende tilbud til køberen og angive en rimelig frist for  

 antagelse af tilbudet.
 Stk. 3. Justitsministeren kan fastsætte regler om dækningsomfanget  

 for de i stk. 1 nævnte forsikringer samt om indholdet af de i stk. 1 nævnte  

 meddelelser fra forsikringsselskaber.
Kapitel 2 Fortrydelsesret ved køb af fast ejendom m.v.
 § 6. Reglerne i dette kapitel gælder for aftaler om køb af fast  

 ejendom, når ejendommen hovedsagelig er bestemt til beboelse for køberen, jf.  

 dog stk. 2. Reglerne gælder under samme betingelse for aftaler om køb af  

 andel i en andelsboligforening samt køb af aktie eller andet adkomstdokument  

 med tilknyttet brugsret til en bolig bortset fra brugsret på timeshare-basis.
Stk. 2. Reglerne gælder ikke for køb af fast ejendom på auktion,  

 eller når der ved aftalens indgåelse er indgivet begæring om tvangsauktion og  

 køberen vidste eller burde vide dette.
Reglerne gælder endvidere ikke for køb  

 af landbrugsejendom, der er undergivet landbrugspligt.
 Stk. 3. Har sælgeren handlet som led i sit erhverv, eller er  

 aftalen indgået eller formidlet for sælgeren af en erhvervsdrivende som led i  

 dennes erhverv, har sælgeren bevisbyrden for, at aftalen ikke er omfattet af  

 reglerne i dette kapitel.
 § 7. Når der er indgået en aftale om køb, kan køberen træde  

 tilbage fra aftalen på de betingelser, som er nævnt i §§ 8-11  

 (fortrydelsesret).
 Stk. 2. Så længe et tilbud om køb ikke er antaget af sælgeren, kan  

 køberen tilbagekalde sit tilbud ved at give underretning herom til sælgeren.
 § 8. Fortrydelsesretten er betinget af, at køberen senest 6  

 hverdage efter aftalens indgåelse giver skriftlig underretning til sælgeren  

 om, at køberen vil træde tilbage fra aftalen, jf. dog stk. 2. Underretningen  

 skal være kommet frem inden fristens udløb.
 Stk. 2. Er aftalen indgået ved køberens antagelse af sælgerens  

 tilbud om salg, skal den i stk. 1 nævnte underretning være kommet frem senest  

 6 hverdage efter, at tilbudet er kommet til køberens kundskab.
 § 9. Er en aftale om køb blevet tinglyst, er fortrydelsesretten  

 betinget af, at køberen inden udløbet af den i § 8 nævnte frist foretager det  

 fornødne til aflysning af aftalen.
 § 10. Har køberen taget ejendommen i brug, er fortrydelsesretten  

 betinget af, at ejendommen inden udløbet af den i § 8 nævnte frist stilles  

 til sælgerens disposition.
 Stk. 2. Har køberen efter aftalens indgåelse foretaget fysiske  

 indgreb i eller forandringer på ejendommen, er fortrydelsesretten betinget  

 af, at køberen inden udløbet af den i § 8 nævnte frist tilbagefører  

 ejendommen til væsentlig samme tilstand som før indgrebet eller forandringen.
Stk. 3. Er ejendommen efter aftalens indgåelse blevet beskadiget  

 eller forringet på anden måde som følge af, at køberen eller andre, der har  

 haft adgang til ejendommen i køberens interesse, har udvist uagtsomhed, er  

 fortrydelsesretten betinget af, at køberen inden udløbet af den i § 8 nævnte  

 frist udbedrer forholdet.
Køberen har bevisbyrden for, at der ikke er udvist  

 uagtsomhed.
 § 11. Fortrydelsesretten er betinget af, at køberen inden udløbet  

 af den i § 8 nævnte frist betaler en godtgørelse på 1 pct. af købesummen til  

 sælgeren, jf. dog stk. 2. Køberen kan med frigørende virkning betale til en  

 erhvervsdrivende som nævnt i § 6, stk. 3.
Stk. 2. Køberen skal ikke betale godtgørelse efter stk. 1, såfremt  

 aftalen er indgået med en sælger, der har opført ejendommen med salg for øje,  

 eller hvis hovederhverv er at sælge fast ejendom, når sælgeren har handlet  

 som led i dette erhverv.
Går aftalen ud på køb af en grund samt ny- eller  

 færdigopførelse af en hel bygning på grunden som nævnt i § 14, finder § 17  

 tilsvarende anvendelse.
 § 12. Har køberen betalt en del af købesummen, skal sælgeren ved  

 tilbagetrædelse straks tilbagebetale det modtagne med fradrag af eventuelle  

 beløb efter § 11. Fradrag kan ske, selv om køberen har indbetalt beløbet til  

 en erhvervsdrivende som nævnt i § 6, stk. 3.
Stk. 2. Har sælgeren fra køberen som sikkerhed for købesummens  

 betaling modtaget et pantebrev med pant i ejendommen eller et tilsvarende  

 dokument, skal sælgeren ved tilbagetrædelse straks tilbagegive dette.
Kan  

 sælgeren ikke straks tilbagegive dokumentet, skal sælgeren holde køberen  

 skadesløs for ethvert krav i henhold til dokumentet, og køberen kan kræve, at  

 sælgeren stiller betryggende sikkerhed herfor.
 § 13. Lørdage og grundlovsdag anses ikke for hverdage ved  

 beregningen af fortrydelsesfristen, jf. § 8.
Kapitel 3 Fortrydelsesret ved aftaler om køb eller opførelse af hele  

 bygninger § 14. Reglerne i dette kapitel gælder for aftaler om køb eller  

 opførelse af hele bygninger, som en erhvervsdrivende (entreprenøren) indgår  

 som led i sit erhverv, såfremt 1) bygningen i det væsentlige skal leveres eller i det væsentlige både  

 projekteres og opføres af entreprenøren, 2) bygningen efter sin art er bestemt til en- eller tofamiliesbeboelse, 3) bygningen hovedsagelig er bestemt til en- eller tofamiliesbeboelse for  

 den anden part (bestilleren) og 4) aftalen om opførelse af bygningen ikke er indgået ved bestillerens  

 antagelse af skriftligt bud, som er fremkommet efter opfordring til flere om  

 at byde inden for en bestemt frist på samme udbudsgrundlag.
 Stk. 2. Entreprenøren har bevisbyrden for, at en aftale om køb  

 eller opførelse af bygning ikke er omfattet af reglerne i dette kapitel.
 § 15. Når der er indgået aftale om køb eller opførelse af en  

 bygning, kan bestilleren træde tilbage fra aftalen på de i § 16 nævnte  

 betingelser (fortrydelsesret).
 § 16. Fortrydelsesretten er betinget af, at bestilleren senest 6  

 hverdage efter aftalens indgåelse giver entreprenøren skriftlig underretning  

 om, at bestilleren vil træde tilbage fra aftalen, jf. dog stk. 2.  

 Underretningen skal være kommet frem inden fristens udløb.
 Stk. 2. Er aftalen indgået ved bestillerens antagelse af et tilbud  

 fra entreprenøren, skal den i stk. 1 nævnte underretning være kommet frem  

 senest 6 hverdage efter, at entreprenørens tilbud er kommet til bestillerens  

 kundskab.
 § 17. Træder bestilleren tilbage, kan entreprenøren alene kræve  

 vederlag for arbejde, som efter aftalen allerede skulle være udført, og som  

 er udført.
 Stk. 2. Har bestilleren betalt en del af det aftalte vederlag,  

 eller har entreprenøren fra bestilleren som sikkerhed for vederlagets  

 betaling modtaget et pantebrev eller et tilsvarende dokument, finder § 12  

 anvendelse med de ændringer, som følger af stk. 1.
 § 18. § 13 finder tilsvarende anvendelse ved beregning af  

 fortrydelsesfristen efter § 16.
Kapitel 4 Oplysning om fortrydelsesret § 19. En erhvervsdrivende sælger eller formidler m.v. som nævnt i  

 § 6, stk. 3, skal, inden fortrydelsesfristen begynder at løbe, jf. § 8, i et  

 særskilt dokument give køberen oplysning om fortrydelsesretten efter kapitel  

 2. Ved aftale om køb eller opførelse af bygning, jf. § 14, skal  

 entreprenøren, inden fortrydelsesfristen begynder at løbe, jf. § 16, give  

 bestilleren oplysning om fortrydelsesretten efter kapitel 3.
 Stk. 2. Justitsministeren fastsætter nærmere regler om de i stk. 1  

 nævnte oplysningers form og indhold.
Kapitel 5 Andre bestemmelser § 20. Træder køberen tilbage fra en aftale efter reglerne i  

 kapitel 2, er sælgeren med hensyn til en eventuel professionel rådgivers  

 honorarkrav stillet, som om ejendommen ikke var solgt.
Kapitel 6 Lovens fravigelighed § 21. Reglerne i kapitel 1 kan ikke ved aftale fraviges til skade  

 for køberen eller sælgeren, medmindre den pågældende har handlet som led i  

 sit erhverv.
Det kan dog aftales, at køberen uanset bestemmelsen i § 2, stk.  

 4, 1. pkt., ikke skal kunne påberåbe sig forhold, som er opstået efter  

 udarbejdelsen eller fornyelsen af tilstandsrapporten, jf. § 4, stk. 1.
 Stk. 2. Reglerne i kapitel 2 kan ikke ved aftale fraviges til  

 skade for køberen.
 Stk. 3. Reglerne i kapitel 3 kan ikke ved aftale fraviges til  

 skade for bestilleren.
 Stk. 4. § 20 kan ikke ved aftale fraviges til skade for sælgeren,  

 medmindre den pågældende handler som led i sit erhverv.
Kapitel 7 Straf § 22. Den, der undlader at give oplysning som nævnt i § 19, stk.  

 1, straffes med bøde, medmindre strengere straf er forskyldt efter anden  

 lovgivning.
Justitsministeren kan i forskrifter, der udstedes i medfør af §  

 19, stk. 2, fastsætte bødestraf for overtrædelse af bestemmelser i  

 forskrifterne.
 Stk. 2. Er overtrædelsen begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Kapitel 8 Ikrafttræden m.v.
 § 23. Loven træder i kraft den 1. januar 1996 og har virkning for  

 aftaler, der indgås efter ikrafttrædelsen.
 § 24. I lov om stempelafgift, jf. lovbekendtgørelse nr. 727 af 5.  

 august 1994, som ændret ved lov nr. 1090 af 21. december 1994, foretages  

 følgende ændring:
 I § 29, stk. 1, indsættes som 2. pkt.:
»Stempelmyndigheden godtgør dog på begæring stempel af dokumenter  

 vedrørende en aftale, der bortfalder som følge af tilbagetrædelse efter  

 reglerne i lov om forbrugerbeskyttelse ved erhvervelse af fast ejendom  

 m.v.« § 25. I lov om køb, jf. lovbekendtgørelse nr. 28 af 21. januar  

 1980, som senest ændret ved lov nr. 1098 af 21. december 1994, foretages  

 følgende ændringer:
 1. I § 54 indsættes som stk. 2:
»Stk. 2. Ved køb af byggematerialer er den i stk. 1 nævnte  

 frist 5 år fra byggeriets aflevering, dog højst 6 år fra overgivelsen af  

 materialerne til køberen.« 2. I § 83 indsættes som stk. 2:
»Stk. 2. § 54, stk. 2, finder tilsvarende anvendelse.« § 26. Loven gælder ikke for Færøerne og Grønland, men kan med  

 undtagelse af § 24 ved kongelig anordning sættes i kraft for disse landsdele  

 med de afvigelser, som de særlige færøske og grønlandske forhold tilsiger.
Oprindeligt fremsat forslag Kapitel 1 Tilstandsrapporter og oplysninger om ejerskifteforsikring § 1. Reglerne i dette kapitel gælder for aftaler om køb af fast  

 ejendom, når ejendommen hovedsagelig anvendes til beboelse for sælgeren eller  

 hovedsagelig er bestemt til beboelse for køberen, jf. dog stk. 2.
 Stk. 2. Reglerne gælder ikke for aftaler om køb af ubebygget grund  

 eller grund med bygning under opførelse eller for køb af landbrugsejendom,  

 der er undergivet landbrugspligt.
 § 2. Har køberen fra sælgeren modtaget en rapport om bygningernes  

 fysiske tilstand (en tilstandsrapport) og oplysning om ejerskifteforsikring,  

 jf. §§ 4 og 5, kan køberen ikke over for sælgeren påberåbe sig, at en  

 bygnings fysiske tilstand er mangelfuld, jf. dog stk. 2-5. Køberen kan heller  

 ikke over for sælgeren påberåbe sig, at en fejl burde have været nævnt i  

 tilstandsrapporten.
 Stk. 2. Stk. 1 gælder kun, hvis køberen har modtaget den i stk. 1  

 nævnte tilstandsrapport og oplysning om ejerskifteforsikring inden aftalens  

 indgåelse, dog senest inden køberens afgivelse af købstilbud, som antages af  

 sælgeren.
Stk. 3. Sælgeren skal inden aftalens indgåelse, dog senest inden  

 køberens afgivelse af købstilbud, som antages af sælgeren, have sikret sig,  

 at køberen er bekendt med de i stk. 1 nævnte retsvirkninger.
I modsat fald  

 gælder stk. 1 ikke, medmindre der er særlig grund til at antage, at køberen  

 på anden måde var bekendt hermed.
Stk. 4. Uanset bestemmelsen i stk. 1 kan køberen påberåbe sig  

 forhold, som er opstået efter udarbejdelsen eller fornyelsen af  

 tilstandsrapporten, jf. § 4, stk. 1, samt påberåbe sig, at et forhold strider  

 mod en servitut eller offentligretlige forskrifter.
Køberen kan desuden  

 påberåbe sig en mangel, hvis sælgeren har ydet en garanti med hensyn til det  

 pågældende forhold eller har handlet svigagtigt eller groft uagtsomt.
Køberen  

 kan i øvrigt gøre erstatningskrav gældende efter almindelige regler, hvis  

 sælgeren har opført bygningen med salg for øje.
 Stk. 5. Er en bygnings fysiske tilstand mangelfuld, kan køberen  

 uanset bestemmelsen i stk. 1 uden aftale herom indtræde i krav, som sælgeren  

 i anledning af det pågældende forhold kunne have gjort gældende mod tidligere  

 sælgere og mod den, der har medvirket ved opførelsen af bygningen.
§ 3. Køberen kan over for en bygningssagkyndig, der har udarbejdet  

 en tilstandsrapport som nævnt i § 4, stk. 1, 1. pkt., fremsætte krav om  

 skadeserstatning for fejl, der burde have været omtalt i rapporten.
Har  

 sælgeren måttet betale et beløb til køber på grund af fejl, der burde have  

 været omtalt i en sådan rapport, tilkommer der sælgeren en rimelig  

 godtgørelse.
Stk. 2. Har den, som vil påberåbe sig, at en fejl burde have været  

 omtalt i tilstandsrapporten, ikke givet den bygningssagkyndige meddelelse  

 herom inden 5 år fra den overtagelsesdag, som er aftalt mellem køberen og  

 sælgeren, dog senest 6 år fra rapportens datering, mister den pågældende  

 retten til at påberåbe sig, at fejlen burde have været omtalt i  

 tilstandsrapporten.
Det gælder dog ikke, hvis den bygningssagkyndige har ydet  

 en garanti for et længere tidsrum eller har handlet svigagtigt eller groft  

 uagtsomt.
 § 4. En tilstandsrapport skal for at have de i § 2 nævnte  

 retsvirkninger være udarbejdet af en beskikket bygningssagkyndig, jf. stk. 2,  

 og skal være udfærdiget på et skema, der er godkendt af boligministeren.  

 Tilstandsrapporten skal endvidere være udarbejdet eller fornyet af den  

 bygningssagkyndige mindre end 6 måneder før den dag, hvor køberen modtager  

 rapporten.
Stk. 2. Boligministeren beskikker et antal bygningssagkyndige til  

 at udarbejde tilstandsrapporter som nævnt i denne lov.
Boligministeren  

 fastsætter regler om beskikkelse som bygningssagkyndig, herunder om  

 ansvarsforsikring og andre betingelser for beskikkelse, om gebyr for  

 beskikkelse m.v., om fratagelse og bortfald af beskikkelse samt om  

 administrationen af beskikkelsesordningen.
Boligministeren fastsætter  

 endvidere regler om virksomheden som bygningssagkyndig, herunder om den  

 bygningssagkyndiges undersøgelse til brug for udarbejdelsen af en  

 tilstandsrapport, samt regler om den bygningssagkyndiges vederlag.
Stk. 3. Boligministeren kan henlægge sine beføjelser i medfør af  

 denne lov til en styrelse under boligministeren.
Det kan endvidere i  

 forskrifter, der fastsættes i medfør af stk. 2, bestemmes, at opgaver i  

 forbindelse med administrationen af beskikkelsesordningen overlades til  

 private.
 Stk. 4. Straffelovens §§ 144, 150, 152 og 154-157 finder  

 tilsvarende anvendelse på beskikkede bygningssagkyndige.
§ 5. Oplysning om ejerskifteforsikring skal for at have de i § 2  

 nævnte retsvirkninger være skriftlig og indeholde en meddelelse fra et  

 forsikringsselskab om 1) på hvilke vilkår køberen kan tegne en forsikring vedrørende ejendommen,  

 som i mindst 5 år efter overtagelsesdagen, og med mulighed for forlængelse  

 til i alt mindst 10 år, dækker fejl ved bygningernes fysiske tilstand, der  

 var til stede ved købers overtagelse af ejendommen, og som ikke er nævnt i  

 tilstandsrapporten, jf. § 4, eller 2) hvilke særlige forhold ved den pågældende ejendoms fysiske tilstand,  

 som medfører, at der ikke kan tegnes en forsikring som nævnt i nr. 1.
 Stk. 2. Den i stk. 1, nr. 1, omhandlede meddelelse skal være  

 udformet som et bindende tilbud til køberen og angive en rimelig frist for  

 antagelse af tilbudet.
 Stk. 3. Justitsministeren kan fastsætte regler om dækningsomfanget  

 for de i stk. 1 nævnte forsikringer samt om indholdet af de i stk. 1 nævnte  

 meddelelser fra forsikringsselskaber.
Kapitel 2 Fortrydelsesret ved køb af fast ejendom m.v.
 § 6. Reglerne i dette kapitel gælder for aftaler om køb af fast  

 ejendom, når ejendommen hovedsagelig er bestemt til beboelse for køberen, jf.  

 dog stk. 2. Reglerne gælder under samme betingelse for aftaler om køb af  

 andel i en andelsboligforening samt køb af aktie eller andet adkomstdokument  

 med tilknyttet brugsret til en bolig, bortset fra brugsret på  

 timeshare-basis.
Stk. 2. Reglerne gælder ikke for køb af fast ejendom på auktion,  

 eller når der ved aftalens indgåelse er indgivet begæring om tvangsauktion,  

 og køberen vidste eller burde vide dette.
Reglerne gælder endvidere ikke for  

 køb af landbrugsejendom, der er undergivet landbrugspligt.
 Stk. 3. Har sælgeren handlet som led i sit erhverv, eller er  

 aftalen indgået eller formidlet for sælgeren af en erhvervsdrivende som led i  

 dennes erhverv, har sælgeren bevisbyrden for, at aftalen ikke er omfattet af  

 reglerne i dette kapitel.
 § 7. Når der er indgået en aftale om køb, kan køberen træde  

 tilbage fra aftalen på de betingelser, som er nævnt i §§ 8-11  

 (fortrydelsesret).
 Stk. 2. Så længe et tilbud om køb ikke er antaget af sælgeren, kan  

 køberen tilbagekalde sit tilbud ved at give underretning herom til sælgeren.
 § 8. Fortrydelsesretten er betinget af, at køberen senest 6  

 hverdage efter aftalens indgåelse giver skriftlig underretning til sælgeren  

 om, at køberen vil træde tilbage fra aftalen, jf. dog stk. 2. Underretningen  

 skal være kommet frem inden fristens udløb.
 Stk. 2. Er aftalen indgået ved køberens antagelse af sælgerens  

 tilbud om salg, skal den i stk. 1 nævnte underretning være kommet frem senest  

 6 hverdage efter, at tilbudet er kommet til køberens kundskab.
 § 9. Er en aftale om køb blevet tinglyst, er fortrydelsesretten  

 betinget af, at køberen inden udløbet af den i § 8 nævnte frist foretager det  

 fornødne til aflysning af aftalen.
 § 10. Har køberen taget ejendommen i brug, er fortrydelsesretten  

 betinget af, at ejendommen inden udløbet af den i § 8 nævnte frist stilles  

 til sælgerens disposition.
 Stk. 2. Har køberen efter aftalens indgåelse foretaget fysiske  

 indgreb i eller forandringer på ejendommen, er fortrydelsesretten betinget  

 af, at køberen inden udløbet af den i § 8 nævnte frist tilbagefører  

 ejendommen til væsentlig samme tilstand som før indgrebet eller forandringen.
Stk. 3. Er ejendommen efter aftalens indgåelse blevet beskadiget  

 eller forringet på anden måde som følge af, at køberen eller andre, der har  

 haft adgang til ejendommen i køberens interesse, har udvist uagtsomhed, er  

 fortrydelsesretten betinget af, at køberen inden udløbet af den i § 8 nævnte  

 frist udbedrer forholdet.
Køberen har bevisbyrden for, at der ikke er udvist  

 uagtsomhed.
 § 11. Fortrydelsesretten er betinget af, at køberen inden udløbet  

 af den i § 8 nævnte frist betaler en godtgørelse på 1 procent af købesummen  

 til sælgeren, jf. dog stk. 2. Køberen kan med frigørende virkning betale til  

 en erhvervsdrivende som nævnt i § 6, stk. 3.
Stk. 2. Køberen skal ikke betale godtgørelse efter stk. 1, såfremt  

 aftalen er indgået med en sælger, der har opført ejendommen med salg for øje,  

 eller hvis hovederhverv er at sælge fast ejendom, når sælgeren har handlet  

 som led i dette erhverv.
Går aftalen ud på køb af en grund samt ny- eller  

 færdigopførelse af en hel bygning på grunden som nævnt i § 14, finder § 17  

 tilsvarende anvendelse.
 § 12. Har køberen betalt en del af købesummen, skal sælgeren ved  

 tilbagetrædelse straks tilbagebetale det modtagne med fradrag af eventuelle  

 beløb efter § 11. Fradrag kan ske, selv om køberen har indbetalt beløbet til  

 en erhvervsdrivende som nævnt i § 6, stk. 3.
Stk. 2. Har sælgeren fra køberen som sikkerhed for købesummens  

 betaling modtaget et pantebrev med pant i ejendommen eller et tilsvarende  

 dokument, skal sælgeren ved tilbagetrædelse straks tilbagegive dette.
Kan  

 sælgeren ikke straks tilbagegive dokumentet, skal sælgeren holde køberen  

 skadesløs for ethvert krav i henhold til dokumentet, og køberen kan kræve, at  

 sælgeren stiller betryggende sikkerhed herfor.
 § 13. Lørdage og grundlovsdag anses ikke for hverdage ved  

 beregningen af fortrydelsesfristen, jf. § 8.
Kapitel 3 Fortrydelsesret ved aftaler om køb eller opførelse af hele bygninger § 14. Reglerne i dette kapitel gælder for aftaler om køb eller  

 opførelse af hele bygninger, som en erhvervsdrivende (entreprenøren) indgår  

 som led i sit erhverv, såfremt 1) bygningen i det væsentlige skal leveres eller i det væsentlige både  

 projekteres og opføres af entreprenøren, 2) bygningen efter sin art er bestemt til en- eller tofamiliebeboelse, 3) bygningen hovedsagelig er bestemt til en- eller tofamiliebeboelse for  

 den anden part (bestilleren), og 4) aftalen om opførelse af bygningen ikke er indgået ved bestillerens  

 antagelse af skriftligt bud, som er fremkommet efter opfordring til flere om  

 at byde inden for en bestemt frist på samme udbudsgrundlag.
 Stk. 2. Entreprenøren har bevisbyrden for, at en aftale om køb  

 eller opførelse af bygning ikke er omfattet af reglerne i dette kapitel.
 § 15. Når der er indgået en aftale om køb eller opførelse af  

 bygning, kan bestilleren træde tilbage fra aftalen på de i § 16 nævnte  

 betingelser (fortrydelsesret).
 § 16. Fortrydelsesretten er betinget af, at bestilleren senest 6  

 hverdage efter aftalens indgåelse giver entreprenøren skriftlig underretning  

 om, at bestilleren vil træde tilbage fra aftalen, jf. dog stk. 2.  

 Underretningen skal være kommet frem inden fristens udløb.
 Stk. 2. Er aftalen indgået ved bestillerens antagelse af et tilbud  

 fra entreprenøren, skal den i stk. 1 nævnte underretning være kommet frem  

 senest 6 hverdage efter, at entreprenørens tilbud er kommet til bestillerens  

 kundskab.
 § 17. Træder bestilleren tilbage, kan entreprenøren alene kræve  

 vederlag for arbejde, som efter aftalen allerede skulle være udført, og som  

 er udført.
 Stk. 2. Har bestilleren betalt en del af det aftalte vederlag,  

 eller har entreprenøren fra bestilleren som sikkerhed for vederlagets  

 betaling modtaget et pantebrev eller et tilsvarende dokument, finder § 12  

 anvendelse med de ændringer, som følger af stk. 1.
 § 18. § 13 finder tilsvarende anvendelse ved beregning af  

 fortrydelsesfristen efter § 16.
Kapitel 4 Oplysning om fortrydelsesret § 19. En erhvervsdrivende sælger eller formidler m.v. som nævnt i  

 § 6, stk. 3, skal, inden fortrydelsesfristen begynder at løbe, jf. § 8, i et  

 særskilt dokument give køberen oplysning om fortrydelsesretten efter kapitel  

 2. Ved aftale om køb eller opførelse af bygning, jf. § 14, skal  

 entreprenøren, inden fortrydelsesfristen begynder at løbe, jf. § 16, give  

 bestilleren oplysning om fortrydelsesretten efter kapitel 3.
 Stk. 2. Justitsministeren fastsætter nærmere regler om de i stk. 1  

 nævnte oplysningers form og indhold.
Kapitel 5 Andre bestemmelser § 20. Træder køberen tilbage fra en aftale efter reglerne i  

 kapitel 2, er sælgeren med hensyn til en eventuel professionel rådgivers  

 honorarkrav stillet, som om ejendommen ikke var solgt.
Kapitel 6 Lovens fravigelighed § 21. Reglerne i kapitel 1 kan ikke ved aftale fraviges til skade  

 for køberen eller sælgeren, medmindre den pågældende har handlet som led i  

 sit erhverv.
Det kan dog aftales, at køberen uanset bestemmelsen i § 2, stk.  

 4, 1. pkt., ikke skal kunne påberåbe sig forhold, som er opstået efter  

 udarbejdelsen eller fornyelsen af tilstandsrapporten, jf. § 4, stk. 1.
 Stk. 2. Reglerne i kapitel 2 kan ikke ved aftale fraviges til  

 skade for køberen.
 Stk. 3. Reglerne i kapitel 3 kan ikke ved aftale fraviges til  

 skade for bestilleren.
 Stk. 4. § 20 kan ikke ved aftale fraviges til skade for sælgeren,  

 medmindre den pågældende handler som led i sit erhverv.
Kapitel 7 Straf § 22. Den, der undlader at give oplysning som nævnt i § 19, stk.  

 1, straffes med bøde, medmindre strengere straf er forskyldt efter anden  

 lovgivning.
Justitsministeren kan i forskrifter, der udstedes i medfør af §  

 19, stk. 2, fastsætte bødestraf for overtrædelse af bestemmelser i  

 forskrifterne.
 Stk. 2. Er overtrædelsen begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Kapitel 8 Ikrafttræden m.v.
 § 23. Loven træder i kraft den 1. januar 1996 og har virkning for  

 aftaler, der indgås efter ikrafttrædelsen. § 25 træder dog i kraft den 1.  

 juli 1995 og har virkning for aftaler om køb, der indgås efter  

 ikrafttrædelsen.
 § 24. I lov om stempelafgift, jf. lovbekendtgørelse nr. 727 af 5.  

 august 1994, som ændret ved lov nr. 1090 af 21. december 1994, foretages  

 følgende ændring:
 1. I § 29, stk. 1, indsættes som 2. pkt.:
»Stempelmyndigheden godtgør dog på begæring stempel af dokumenter  

 vedrørende en aftale, der bortfalder som følge af tilbagetrædelse efter  

 reglerne i lov om forbrugerbeskyttelse ved erhvervelse af fast ejendom  

 m.v.« § 25. I lov om køb, jf. lovbekendtgørelse nr. 28 af 21. januar  

 1980, som senest ændret ved lov nr. 1098 af 21. december 1994, foretages  

 følgende ændringer:
 1. I § 54 indsættes som stk. 2:
»Stk. 2. Ved køb af byggematerialer er den i stk. 1 nævnte  

 frist 5 år fra byggeriets aflevering, dog højst 6 år fra overgivelsen af  

 materialerne til køberen.« 2. I § 83 indsættes som stk. 2:
»Stk. 2. § 54, stk. 2, finder tilsvarende anvendelse.« § 26. Loven gælder ikke for Færøerne og Grønland, men loven kan  

 med undtagelse af § 24 ved kongelig anordning sættes i kraft for disse  

 landsdele med de afvigelser, som de særlige færøske og grønlandske forhold  

 tilsiger.
Bemærkninger til lovforslaget Almindelige bemærkninger 1. Indledning Hovedformålet med dette lovforslag er at sikre forbrugere en rimelig og  

 tidssvarende beskyttelse i forbindelse med aftaler om erhvervelse af bolig.
Forslagets kapitel 1 tilsigter at beskytte både køber og sælger ved at  

 begrænse problemerne med mangler ved fast ejendom.
De foreslåede regler går  

 ud på, at en sælger, som ikke har handlet svigagtigt eller groft uagtsomt,  

 som hovedregel skal kunne undgå at hæfte for fysiske mangler ved bygningen,  

 hvis sælgeren sørger for, at køberen modtager en tilstandsrapport, der er  

 udarbejdet af en beskikket bygningssagkyndig, og et tilbud om tegning af en  

 ejerskifteforsikring mod skjulte fejl.
 Forslagets kapitler 2 og 3 går ud på at indføre en fortrydelsesret, der  

 skal gælde ved forbrugeres køb af fast ejendom m.v. samt bestilling af hele  

 bygninger.
Der foreslås endvidere en forlængelse af købelovens reklamationsfrist for  

 så vidt angår mangler ved byggematerialer.
Det foreslås, at fristen forlænges  

 fra 1 år til som udgangspunkt 5 år.
Lovforslaget bygger på to betænkninger fra Justitsministeriets udvalg om  

 forbrugerbeskyttelse ved erhvervelse af fast ejendom.
Det drejer sig om  

 betænkning nr. 1110/1987 om tilbagetrædelsesret ved aftaler om køb af fast  

 ejendom og opførelse af bygning og betænkning nr. 1276/1994 om  

 forbrugerbeskyttelse ved erhvervelse af fast ejendom.
2. Gældende ret 2.1. Fysiske mangler ved fast ejendom Købeloven gælder ikke for køb af fast ejendom, jf. lovens § 1 a, stk. 1.  

 Mange af lovens regler udtrykker imidlertid almindelige køberetlige  

 grundsætninger, og principperne i købeloven anvendes derfor i vidt omfang  

 også ved køb og salg af fast ejendom.
Dette gælder bl.a. reglerne om mangler.
En fysisk mangel angår ejendommens fysiske tilstand, f.eks. fejl ved  

 murværk eller tag.
Ulovlige bygningsindretninger er i retspraksis blevet  

 behandlet på samme måde som fysiske mangler, formentlig fordi en ulovlig  

 bygningsindretning som regel kan lovliggøres ved en fysisk  

 »udbedring«.
Efter retspraksis foreligger der en fysisk mangel ved en fast ejendom,  

 hvis ejendommen ikke svarer til, hvad sælgeren har garanteret, eller hvad  

 køberen over for sælgeren har forudsat.
Endvidere foreligger der en mangel,  

 hvis ejendommen ikke svarer til, hvad køberen med rimelighed kunne forvente.
 Ved bedømmelsen af, om en ejendom er mangelfuld, lægges der vægt på  

 forholdene på tidspunktet for risikoens overgang, som normalt er  

 overtagelsesdagen, jf. købelovens § 44, der antages at gælde analogt ved køb  

 af fast ejendom.
Ved afgørelsen af, om der foreligger en mangel, lægges der vægt på en  

 række konkrete forhold som ejendommens alder, beliggenhed og bygningsmåde,  

 købsaftalens indhold - herunder prisen - og omstændighederne ved aftalens  

 indgåelse.
Afgørelsen er skønsmæssig.
Ved køb af fast ejendom er køberens mangelsbeføjelser at hæve aftalen, at  

 kræve forholdsmæssigt afslag i købesummen eller at kræve erstatning.
Efter  

 entrepriseretlige regler kan køberen have krav på, at den pågældende  

 entreprenør afhjælper fejl ved byggeriet.
 En aftale om køb af fast ejendom kan som udgangspunkt kun hæves, hvis  

 manglen er væsentlig, eller hvis sælgeren har handlet svigagtigt.  

 Væsentlighedskravet er meget strengt ved køb af fast ejendom, fordi det  

 normalt vil være et overordentligt indgribende retsmiddel at tvinge sælgeren  

 til at tage ejendommen tilbage, efter at handlen er berigtiget.
Et forholdsmæssigt afslags funktion er at korrigere den købspris, som  

 parterne har aftalt, når det viser sig, at ejendommen ikke har den værdi, som  

 den efter aftalen skulle have.
Køber kan derfor have krav på forholdsmæssigt  

 afslag, selv om der for så vidt ikke er noget at bebrejde sælgeren, idet  

 begrundelsen for afslaget er, at den pris, som sælgeren har fået for  

 ejendommen, på grund af manglerne er for høj.
Køberen kan efter almindelige  

 obligationsretlige regler som udgangspunkt kræve et forholdsmæssigt afslag i  

 købesummen, hvis der foreligger en værdiforringende mangel.
I retspraksis  

 fraviges dette udgangspunkt dog, idet der ved afgørelsen af, om køberen bør  

 tilkendes et afslag, lægges vægt på manglens omfang og betydning for køberen.
Efter almindelige erstatningsregler kan køberen kun kræve erstatning, hvis  

 køberen på grund af fejlen har lidt et økonomisk tab.
Tabet skal være  

 påregneligt for sælgeren, og der skal foreligge et ansvarsgrundlag.
Ved køb  

 af fast ejendom kan ansvarsgrundlaget i praksis enten være sælgers culpa  

 (svig eller anden tilsidesættelse af sælgerens loyale oplysningspligt) eller  

 en garanti.
Er ejendommen opført med salg for øje, hæfter sælgeren i videre  

 omfang, herunder for håndværksmæssige fejl begået under opførelsen.
 Sælgerens loyale oplysningspligt er et centralt begreb, som indebærer, at  

 sælgeren skal oplyse køberen om alle ikke-bagatelagtige forhold, som sælgeren  

 kender eller burde kende, og som den pågældende må regne med, at køberen vil  

 lægge vægt på.
Vurderingen af, hvad en ikke-bygningssagkyndig sælger burde have været  

 bekendt med, må nødvendigvis være meget konkret.
Der lægges navnlig vægt på,  

 om sælgeren i sin ejertid har haft grund til at nære mistanke om forholdet.  

 Hvis det f.eks. flere gange har været nødvendigt at reparere revner i muren,  

 bør sælgeren som regel få mistanke om, at revnerne kan skyldes dårlig  

 fundering.
 Hvorvidt der er givet en garanti, beror på en konkret fortolkning af  

 aftalens ordlyd og omstændighederne ved aftalens indgåelse.
En køber har som udgangspunkt ikke pligt til af egen drift at besigtige  

 ejendommen før købet.
Men hvis køberen har besigtiget ejendommen inden købet  

 eller trods opfordring fra sælgeren har undladt at besigtige ejendommen, kan  

 køberen som udgangspunkt ikke påberåbe sig mangler, som burde have været  

 opdaget ved en sådan besigtigelse.
Denne regel gælder dog ikke, hvis sælgeren  

 har handlet svigagtigt.
I almindelighed stilles der ikke strenge krav til en købers evne til at  

 opdage mangler ved en undersøgelse af en fast ejendom.
Det skyldes, at  

 køberen i langt de fleste tilfælde savner de faglige forudsætninger for at  

 kunne vurdere ejendommens kvalitet i detaljer.
En køber kan dog normalt ikke  

 bevare sine mangelsindsigelser ved under besigtigelsen at holde sig i  

 uvidenhed om fejl, som er almindeligt forekommende, og som i den pågældende  

 ejendom kunne opdages af en ikke-fagmand, navnlig ikke, hvis der er tale om  

 et brugt hus.
Der stilles strengere krav til køber, hvis den pågældende er  

 bygningskyndig eller erhvervsmæssigt beskæftiger sig med opførelse eller  

 videresalg af ejendomme.
 Køberens undersøgelsespligt må i praksis ofte vejes op mod kravet til  

 sælger om loyalt at oplyse om de mangler, som sælgeren er eller burde være  

 bekendt med.
Hvis køberen inden købet af en godtroende sælger er blevet opfordret til  

 at undersøge et bestemt angivet forhold nærmere, vil køberen normalt ikke  

 senere kunne påberåbe sig det pågældende forhold som en mangel ved  

 ejendommen, hvis han undlader at følge opfordringen.
Helt generelt  

 formulerede opfordringer til at besigtige ejendommen har derimod ingen  

 retsvirkning.
 For sælgerens hæftelse for mangler gælder en forældelsesfrist på 20 år.
 Der henvises i øvrigt til redegørelsen i betænkning nr. 1276/1994, s.  

 111-132.
2.2. Tilstandsrapporter Efter lov om begrænsning af energiforbruget i bygninger skal der foreligge  

 en energiattest ved salg af bygninger, som er opført før 1. februar 1979,  

 eller hvortil byggetilladelse er meddelt inden dette tidspunkt.
Foreligger  

 der ikke en energiattest, skal der afholdes et varmesyn.
Undtaget fra kravet  

 om varmesyn er bl.a. ejerlejligheder og sommerhuse.
Et varmesyn er en teknisk  

 gennemgang af bygningens energimæssige tilstand og er primært rettet mod  

 isoleringsforholdene, tætninger og varmeanlæg.
Varmesyn foretages af dertil  

 beskikkede teknikere (energikonsulenter). I energikonsulentens  

 varmesynsrapport omtales, hvilke arbejder der skal udføres, for at bygningen  

 kan få en energimæssigt rimelig standard, således at der vil kunne udstedes  

 en energiattest for ejendommen.
Rapporten indeholder desuden et skøn over,  

 hvor meget disse arbejder vil koste, og hvor meget varme der i givet fald kan  

 spares.
Som et led i moderniseringen af konsulentordningerne på energiområdet  

 er der planlagt en revision af varmesynsordningen.
Miljø- og  

 Energiministeriet vil i efteråret 1995 fremsætte lovforslag herom.
Ud over reglerne om varmesyn m.v. findes der ikke i lovgivningen noget  

 krav om, at en fast ejendom i forbindelse med ejerskifte skal besigtiges af  

 en bygningssagkyndig med henblik på at få lavet en rapport om ejendommens  

 fysiske tilstand.
Efter lov om omsætning af fast ejendom skal den, der  

 erhvervsmæssigt udbyder en ejendom til salg, samt ejendomsformidlere derimod  

 rådgive parterne om behov og mulighed for en byggeteknisk gennemgang af  

 ejendommen, jf. nedenfor under pkt. 3.
 Der er som udgangspunkt ikke knyttet særlige retsvirkninger til at undlade  

 at få foretaget en bygningssagkyndig besigtigelse.
Hvis der er udarbejdet en tilstandsrapport i forbindelse med  

 overdragelse af en fast ejendom, vil dens helt centrale virkning i forholdet  

 mellem køber og sælger være, at de fejl, som omtales i rapporten, ikke senere  

 vil kunne påberåbes som mangler, hvis køberen har modtaget tilstandsrapporten  

 inden købsaftalens indgåelse.
Det vil endvidere efter omstændighederne kunne  

 komme køber til skade, såfremt han undlader at reagere på klare advarsler,  

 som findes i en tilstandsrapport.
I retspraksis er det derimod på flere punkter uafklaret, hvilken betydning  

 en tilstandsrapport har, hvis der efter købet viser sig fejl, som ikke  

 er omtalt i rapporten.
Det kan således ofte give anledning til tvivl, om den  

 bygningssagkyndige har begået en fejl ved ikke at opdage det pågældende  

 forhold.
Blandt de uafklarede spørgsmål kan i øvrigt nævnes, om der ud  

 fra risiko- eller identifikationssynspunkter i almindelighed kan gøres  

 erstatningsansvar gældende mod en godtroende sælger på grund af den  

 sagkyndiges fejl, om rapportens oplysninger i almindelighed må anses  

 som en garanti fra den bygningssagkyndiges eller sælgerens side, om  

 sælgeren kan rejse krav mod den bygningssagkyndige, hvis den  

 bygningssagkyndige ved en fejl har overset en mangel, og sælgeren har måttet  

 betale et beløb til køberen på grund af manglen, og om sælgeren kan  

 kræve erstatning af den bygningssagkyndige, såfremt sælgeren alene har måttet  

 betale et forholdsmæssigt afslag til køber.
Det er endvidere tvivlsomt, i  

 hvilket omfang en bygningssagkyndigs fejl bør komme køberen til skade, hvis  

 det er køberen, der har rekvireret rapporten.
 Der henvises i øvrigt til redegørelsen i betænkning nr. 1276/1994, s.  

 136-148.
2.3. Ejerskifteforsikring Lovgivningen indeholder ikke regler om, at køberen af en fast ejendom skal  

 tegne forsikring mod risikoen for fejl og mangler, eller om, at sælgeren skal  

 være forsikret mod risikoen for at blive gjort ansvarlig for mangler ved  

 ejendommen.
Ejerskifteforsikringer er således ikke lovpligtige.
Ejerskifteforsikringer er først for få år siden blevet introduceret på  

 forsikringsmarkedet.
Der er blevet introduceret navnlig to typer af  

 forsikringer: Kaskolignende forsikringer og sælgeransvarsforsikringer.
Kaskolignende forsikringer tegnes normalt af køberen og dækker risikoen  

 for, at der er fejl ved ejendommen.
Forsikringen dækker de fejl, som er  

 omfattet af policens bestemmelser, uanset om fejlen giver mulighed for at  

 rette mangelskrav mod sælgeren.
Retsforholdet mellem køber og sælger er  

 således uden betydning for, om forsikringen dækker.
Disse forsikringer giver  

 sælgeren en indirekte beskyttelse på grund af reglen i  

 erstatningsansvarslovens § 19, som medfører, at forsikringsselskabet ikke  

 efterfølgende kan rejse krav mod sælgeren vedrørende forhold, der er dækket  

 af kaskoforsikringen, medmindre sælgeren har handlet forsætligt eller groft  

 uagtsomt.
Ansvarsforsikringer tegnes af sælgeren, undertiden med køberen som  

 medforsikret.
Forsikringen dækker sælgerens risiko for at blive gjort  

 ansvarlig for mangler ved den solgte ejendom.
Retsforholdet mellem køber og  

 sælger er således afgørende for, om forsikringen dækker, idet en af de  

 grundlæggende betingelser er, at køberen kan gøre mangelsbeføjelser gældende.  

 En sælgeransvarsforsikring giver køberen en indirekte beskyttelse på den  

 måde, at køberen ikke behøver at bekymre sig om, hvorvidt sælgeren i givet  

 fald vil være i stand til at betale.
Køberen risikerer dog alligevel, at  

 ansvarsforsikringen ikke dækker, selv om køberen kan gøre  

 misligholdelsesbeføjelser gældende mod sælgeren.
Dette kan enten skyldes  

 særlige forbehold i forsikringsaftalen, eller at sælgeren har vildledt  

 forsikringsselskabet ved at give forkerte oplysninger eller ved at fortie  

 oplysninger, jf. forsikringsaftalelovens §§ 4 og 6.
 I betænkning nr. 1276/1994 er der på side 44-54 redegjort for de  

 ejerskifteforsikringer, som er på markedet.
 2.4. Fortrydelsesret.
 Der gælder ingen almindelige regler om fortrydelsesret ved erhvervelse af  

 fast ejendom.
 Lov om visse forbrugeraftaler, som indeholder særlige regler om  

 fortrydelsesret, gælder ikke for køb af fast ejendom.
I 1994 har Rådet imidlertid vedtaget et EU-direktiv om beskyttelse af  

 køberen i forbindelse med visse aspekter ved kontrakter om brugsret til fast  

 ejendom på timeshare-basis.
Dette direktiv, som skal gennemføres i  

 medlemslandene senest i 1997, indeholder bl.a. regler om en generel  

 fortrydelsesret for erhververe af visse timeshare-boliger.
 2.5. Reklamationsregler ved køb af byggematerialer m.v.
Ved køb af løsøre, herunder byggematerialer, skal mangler ved det købte  

 efter købelovens §§ 54 og 83 være påberåbt af køberen inden 1 år fra  

 overgivelsen af det købte til køberen.
Overholder køberen ikke  

 reklamationsfristen, kan køberen ikke senere påberåbe sig, at det købte er  

 mangelfuldt. 1-års fristen gælder ikke, hvis leverandøren har udstedt en  

 garanti for et længere tidsrum eller har handlet svigagtigt eller - i  

 forbrugerkøb - uhæderligt.
 Den absolutte reklamationsfrist i købelovens §§ 54 og 83 kan fraviges ved  

 aftale eller sædvane, men i forbrugerkøb dog ikke til skade for køberen.
Den nævnte 1-års frist fastsætter ydergrænsen for, hvor lang tid der må  

 gå, inden køberen gør sælgeren opmærksom på, at han vil fremsætte  

 mangelskrav.
Ved siden af denne frist gælder en almindelig regel om, at  

 køberen skal reklamere hurtigt efter, at han har eller burde have opdaget  

 manglerne, jf. herved reglerne i købelovens §§ 52 og 81.
Standardbestemmelserne i Almindelige Betingelser for arbejder og  

 leverancer i bygge- og anlægsvirksomhed (AB) indeholder efter den seneste  

 revision i 1992 en indirekte fravigelse af reglerne i købelovens §§ 54 og 83.  

 Efter AB 92 § 10, stk. 4 og 5, skal en entreprenør nemlig som hovedregel i  

 sine aftaler med underleverandører sørge for, at disse påtager sig at hæfte  

 for mangler ved byggematerialerne i 5 år fra byggeriets aflevering, dog højst  

 6 år fra det tidspunkt, hvor materialerne er leveret til lager eller  

 videresalg.
En tilsvarende regel gælder efter § 10, stk. 4, i Almindelige  

 Betingelser for Totalentreprise (ABT 93). Ved større byggearbejder, som  

 f.eks. opførelse af et parcelhus, er det almindeligt, at aftalerne mellem  

 bygherren og de udførende indgås med henvisning til de nævnte  

 standardbestemmelser.
 Der gælder ingen lovbestemte reklamationsfrister med hensyn til mangler  

 ved entreprenørers og tekniske rådgiveres (f.eks. arkitekters) ydelser.
For entreprenørers vedkommende er det imidlertid normalt, at der aftales  

 en absolut reklamationsfrist på 5 år.
AB 92 indeholder således i § 36 en  

 bestemmelse herom.
Fristen efter denne bestemmelse løber fra afleveringen af  

 byggeriet.
For de tekniske rådgiveres vedkommende aftales det normalt, at Almindelige  

 Betingelser for teknisk Rådgivning og bistand (ABR 89) skal gælde.
I ABR 89,  

 pkt. 6.2.3.1., er der fastsat en absolut reklamationsfrist på 5 år.
Fristen  

 løber fra afleveringen af byggeriet, når der er tale om rådgivning i  

 forbindelse med opførelse af bygning m.v.
3. Baggrunden for lovforslaget 3.1. Indledning Erhvervelse af egen bolig er normalt et så omfattende økonomisk  

 engagement, at det har afgørende indflydelse på erhververens samlede  

 økonomiske situation.
Imidlertid har de fleste, som køber en bolig eller  

 indgår aftale om opførelse af en bolig, ingen eller kun meget begrænset  

 erfaring med at erhverve fast ejendom.
Der er tale om en disposition, som kun  

 foretages en eller nogle få gange i livet.
Meget få har sagkundskab til reelt  

 at kunne bedømme en ejendoms bygningstekniske tilstand, og enhver bolig er i  

 en vis forstand enestående og findes ikke helt magen til.
Risikoen for at  

 disponere forkert er stor, også fordi lovgivning m.v. om skatteforhold,  

 realkredit, lokalplanlægning etc. er meget omfattende og kompliceret.
Det er  

 derfor særligt vigtigt at styrke den ikke-sagkyndige boligkøbers mulighed for  

 i praksis at sikre sig, at ejendommens værdi svarer til den pris, sælgeren  

 forlanger, og at styrke køberens mulighed for at få klarlagt, hvad aftalen  

 vil medføre af økonomiske forpligtelser fremover.
3.2.Tilstandsrapporter og ejerskifteforsikringer På andre områder, f.eks. køb af løsøre, er forbrugerbeskyttelse normalt  

 lig med køberbeskyttelse.
Ejerboligmarkedet er imidlertid særegent, fordi  

 overdragelse af brugte ejendomme er helt dominerende, og fordi sælgeren af en  

 brugt ejendom, som den pågældende bruger til beboelse, som regel også er en  

 privatperson.
På ejerboligmarkedet er situationen således speciel i den forstand, at  

 både køber og sælger kan være »forbrugere«.
På andre retsområder  

 står forbrugerne normalt som aftagere over for en erhvervsdrivende udbyder,  

 men ved salg af en bolig er aftaleparterne typisk to privatpersoner.
I anden civilretlig forbrugerbeskyttelseslovgivning har man traditionelt  

 fulgt den vej at sikre den private part en stærk og ufravigelig retsposition  

 over for den erhvervsdrivende udbyder.
Hvis der på dette område blev  

 gennemført en omfattende lovgivning, der fastlagde parternes retsposition i  

 detaljer, når der opstår en tvist, ville man imidlertid ikke i tilstrækkelig  

 grad tage hensyn til boligmarkedets særlige forhold.
På dette område bør  

 lovgivningen i højere grad sigte mod at beskytte begge parter.
I praksis opstår der mange tvister om mangler ved fast ejendom, jf. herved  

 betænkning nr. 1276/1994, s. 62-63. Dette er først og fremmest udtryk for, at  

 køberen er blevet skuffet i sine forventninger til ejendommen.
Hvis tvisten  

 fører til, at sælgeren skal betale et beløb tilbage til køberen, vil  

 sælgerens forventninger til handlen blive skuffet, medmindre sælgeren  

 ligefrem har handlet svigagtigt over for køberen.
I forhold til andre  

 tvister, som privatpersoner involveres i, vil det her ofte dreje sig om meget  

 store beløb, og afgørelsen af en tvist kan være ødelæggende for den tabende  

 parts økonomi.
Tvister om mangler ved ejendommen kan opstå mange år efter  

 handlens indgåelse og på et tidspunkt, hvor sælgeren forlængst har indrettet  

 sig i tillid til, at handlen er endelig.
Der er således en betydelig utryghed forbundet med den nuværende  

 situation, uden at dette i og for sig kan siges at bero på, at de almindelige  

 ulovbestemte regler på området er uklare.
En præcisering og eventuelt en  

 anden vægtning af parternes indbyrdes retsposition - navnlig i tilfælde, hvor  

 en ejendom viser sig at lide af en mangel - vil ikke i væsentligt omfang  

 afhjælpe problemerne.
Hvis man styrker køberens retsstilling, vil det ske på  

 bekostning af sælgeren, og styrker man sælgerens retsstilling, går det  

 omvendt ud over køberen.
Man kan derimod beskytte både sælger og køber, hvis man ved en ændring af  

 retsreglerne kan forebygge, at køberen bliver skuffet i sine forventninger  

 til ejendommen.
Det, der fører til skuffelse hos køberen, er i langt de  

 fleste tilfælde fysiske mangler ved individuelle huse.
Der kan også forekomme  

 fysiske mangler ved ejerlejligheder m.v. i beboelsesejendomme, men  

 fællesarealets tilstand vil dog normalt være velkendt af ejerforeningens  

 bestyrelse og belyst gennem de referater af de årlige generalforsamlinger,  

 som en ejendomsformidler altid vil sørge for, at en mulig køber gøres bekendt  

 med.
Endvidere vil forholdene i den individuelle lejlighed normalt være mere  

 overskuelige end i individuelle huse.
Langt det største problem af civilretlig karakter er således fysiske  

 mangler ved individuelle huse.
Der vil kunne opnås en styrkelse af begge  

 parters stilling ved køb af fast ejendom, hvis lovgivningen indrettes sådan,  

 at problemerne med fysiske mangler begrænses.
 Det er ofte særdeles ubehageligt for køberen, hvis der viser sig mangler  

 efter overtagelsen, ikke blot på grund af de praktiske vanskeligheder, som  

 manglen forvolder, men også fordi det ofte er usikkert, om sælgeren vil være  

 i stand til at betale, selv om det lykkes for køberen at gennemføre et  

 mangelskrav mod sælgeren.
For den godtroende sælgers vedkommende er det lige så ubehageligt, såfremt  

 køberen efter at have overtaget ejendommen fremsætter krav på grund af  

 mangler.
Det gælder navnlig, hvis der er gået så lang tid, at sælgeren har  

 indrettet sin økonomi i tillid til handlens endelighed.
En begrænsning af mangelsproblemerne ved køb af fast ejendom bør som nævnt  

 ske på en måde, som er til fordel for både køber og sælger.
Dette kan opnås  

 på to måder, dels ved at forebygge , at der overhovedet opstår  

 spørgsmål om mangler efter køberens overtagelse af ejendommen, dels ved at  

sikre, at der er penge til at betale for en eventuel udbedring m.v.,  

 hvis der alligevel viser sig en mangel.
En effektiv måde at forebygge mangelsproblemer på er at få ejendommen  

 undersøgt af en dertil uddannet tekniker inden aftalens indgåelse.  

 Boligministeriet gennemførte i midten af 1980'erne en  

 kvalitetssikringsordning for det offentligt støttede byggeri.
Blandt  

 elementerne i denne ordning er, at et byggeri gennemgås for fejl 5 år efter  

 afleveringen.
På baggrund af de indhøstede erfaringer med  

 kvalitetssikringsordningen er det Boligministeriets opfattelse, at en  

 almindelig gennemgang af en ejendom, foretaget af en dertil uddannet  

 tekniker, vil kunne afsløre langt de fleste af sådanne fejl, som ellers vil  

 kunne føre til skuffelse hos den ikke-bygningssagkyndige køber.
Ved en sådan bygningssagkyndig besigtigelse vil køberens  

 beslutningsgrundlag blive forbedret betydeligt.
Der findes allerede i dag en  

 landsdækkende husbesigtigelsesordning, som er etableret af Praktiserende  

 Arkitekters Råd og Foreningen af Rådgivende Ingeniører - den såkaldte  

 PAR/FRI-ordning - men denne ordning har ikke hidtil opnået særlig stor  

 udbredelse.
En hovedårsag hertil er formentlig, at en sælger må se i øjnene,  

 at en rapport, der omtaler fejl ved ejendommen, vil trykke prisen, og dette  

 vil naturligvis være særligt mærkbart i en situation, hvor de fleste andre  

 sælgere ikke fremlægger en tilsvarende rapport.
I situationer, hvor flere  

 køberemner har meldt sig, vil køberen formentlig ofte være tilbageholdende  

 med at betinge sig, at der foretages en sagkyndig besigtigelse, idet køberen  

 vil frygte, at sælgeren i så fald vælger at sælge til anden side.
Lov om omsætning af fast ejendom, der trådte i kraft den 1. januar 1994,  

 indeholder en bestemmelse om, at professionelle udbydere og  

 ejendomsformidlere skal rådgive parterne om behovet og mulighederne for en  

 byggeteknisk gennemgang af ejendommen, jf. lovens §§ 3 og 13. Denne  

 bestemmelse vil utvivlsomt medføre, at ejendomsformidlerne oftere end hidtil  

 vil råde parterne til at få lavet en tilstandsrapport.
Det er imidlertid  

 uvist, i hvilket omfang parterne vil følge ejendomsformidlerens råd.
Hertil  

 kommer, at den nævnte lov ikke indeholder regler om, hvilken form for  

 byggeteknisk undersøgelse ejendomsformidleren nærmere skal råde til at få  

 foretaget.
Loven giver således ikke sikkerhed for, at de besigtigelser, der  

 eventuelt foretages på grundlag af ejendomsformidlerens råd, har en  

 tilstrækkeligt god kvalitet, eller at den bygningssagkyndige er  

 ansvarsforsikret.
 Justitsministeriet finder på denne baggrund, at der er behov for at  

 indrette den civilretlige lovgivning sådan, at det i forbindelse med  

 hushandler m.v. bliver almindeligt udbredt at indhente tilstandsrapporter,  

 som er udarbejdet af dertil uddannede og erfarne bygningssagkyndige, der også  

 er dækket af en professionsansvarsforsikring.
En almindelig udbredelse af tilstandsrapporter, der udarbejdes af særligt  

 beskikkede bygningssagkyndige på godkendte rapportformularer, vil efter  

 Justitsministeriets opfattelse forbedre forbrugernes stilling ved køb af fast  

 ejendom betydeligt.
Forbedringen vil bestå i, at langt de fleste  

 mangelsspørgsmål bliver afklaret, før handlen afsluttes, således at de kan  

 indgå i drøftelserne om den rette pris for ejendommen.
En sådan forudgående  

 afklaring af ejendommens fysiske tilstand må foretrækkes frem for ordninger,  

 der primært tager sigte på at klare mangelsproblemerne efterfølgende, når de  

 har vist sig.
Visse fejl eller tegn på fejl ved en bygning vil imidlertid kunne være  

 skjulte selv for en bygningssagkyndig, fordi dennes undersøgelse i praksis må  

 foregå uden omfattende fysiske indgreb i bygningen.
Som regel vil sælgeren  

 heller ikke kende til sådanne skjulte fejl.
Udbedringsomkostningerne ved  

 sådanne fejl vil undertiden kunne være betydelige, navnlig ved visse skjulte  

 konstruktionsfejl.
Sådanne fejl vil være sjældent forekommende, men  

 situationen vil i givet fald ofte være den, at hverken køber eller sælger har  

 råd til at betale udbedringsomkostningerne.
 Problemet med denne tilbageværende risiko kan bedst løses ved en  

 forsikringsmæssig afdækning, således at et forsikringsselskab dækker udgiften  

 til udbedring af manglen.
Der findes allerede i dag en række ejerskifteforsikringer på markedet, men  

 de har hidtil opnået meget ringe udbredelse.
Den type ejerskifteforsikring,  

 som bedst vil kunne løse problemerne, er efter Justitsministeriets opfattelse  

 en kaskolignende forsikring, hvor køberen er den sikrede, og hvor  

 forsikringen dækker fejl ved bygningen uden hensyn til, om køber ville kunne  

 gøre mangelskrav gældende mod sælger.
Herved opnås det, at spørgsmålet om,  

 hvorvidt køber kan få erstatning, hverken afhænger af retsforholdet mellem  

 køber og sælger eller af retsforholdet mellem sælger og forsikringsselskabet.  

 Sælgeransvarsforsikringer, som i dag er de mest udbredte, er mindre  

 velegnede, dels fordi dækningen afhænger af aftaleforholdet mellem køber og  

 sælger, dels fordi køberen normalt ikke selv er herre over disse  

 forsikringer, men er afhængig af, at sælgeren holder forsikringen i kraft.
I betænkning nr. 1276/1994 er der på side 155ff redegjort for, hvilke  

 nærmere krav der efter udvalgets opfattelse bør stilles til en  

 ejerskifteforsikring, der på fyldestgørende måde skal dække køberen ind, hvis  

 der efterfølgende viser sig skjulte fejl, som ikke er nævnt i en  

 tilstandsrapport.
Justitsministeriet er enig i de forudsætninger, udvalget  

 har opstillet, jf. nedenfor under pkt. 4. Udvalget har ført drøftelser med  

 Assurandør-Societetet om mulighederne for at etablere sådanne forsikringer.  

 Det er fremgået af disse drøftelser, at nogle forsikringsselskaber vil være  

 indstillet på at udbyde forsikringer, som opfylder kravene.
Assurandør-Societetet har under drøftelserne med udvalget anslået, at den  

 gennemsnitlige engangspræmie for en frivillig forsikring, der dækker i 5 år,  

 i givet fald vil blive 10-15.000 kr., såfremt der fastsættes en selvrisiko på  

 30.000 kr. i forsikringsperioden.
Forlængelse af forsikringen med yderligere  

 5 år vil normalt kunne ske for en meget beskeden tillægspræmie.
Et større  

 forsikringsselskab har over for udvalget tilkendegivet, at man formentlig vil  

 kunne tilbyde en 5-årig forsikring med en gennemsnitlig engangspræmie på  

 15.000 kr. for hele perioden og en selvrisiko på 15.000 kr.
Der henvises til  

 betænkning nr. 1276/1994, s. 156.
Forsikringspræmier af denne størrelse vil næppe generelt få køberne til at  

 undlade at tegne ejerskifteforsikring.
Efter Justitsministeriets opfattelse  

 er det endvidere sandsynligt, at de gennemsnitlige præmiestørrelser vil  

 falde, hvis ordningen vinder betydelig udbredelse.
Justitsministeriet er på denne baggrund enig i udvalgets forslag i  

 betænkning nr. 1276/1994, som går ud på at ændre de civilretlige regler på en  

 måde, der både tilskynder til indhentelse af tilstandsrapporter og til  

 tegning af ejerskifteforsikringer mod skjulte fejl.
Lovforslagets kapitel 1  

 tager sigte herpå.
3.3. Fortrydelsesret Forslaget om indførelse af en fortrydelsesret fremsættes på baggrund af  

 den specielle situation på ejerboligmarkedet, at ikke-sagkyndige købere som  

 regel ikke har reel mulighed for på egen hånd hurtigt at opnå fuldt overblik  

 over deres juridiske og økonomiske situation i forbindelse med et køb, jf.  

 ovenfor under pkt. 2.1. Skønt en ejendomsformidler i et vist omfang skal tage  

 hensyn til køberens interesser i forbindelse med en ejendomshandel, er det  

 ikke muligt for en formidler at tilgodese både sælgers og købers interesser i  

 samme omfang.
En erkendelse heraf er kommet til udtryk i § 15 i lov om  

 omsætning af fast ejendom, hvorefter ingen må være formidler for begge parter  

 i samme handel.
 Som nævnt kan det for en privatperson være yderst vanskeligt på en  

 begrænset tid at foretage en fyldestgørende overvejelse af alle en  

 ejendomshandels økonomiske og juridiske konsekvenser.
Køb af f.eks. bil eller båd kan også være et stort engagement, men er dog  

 normalt af væsentligt mindre betydning.
Endvidere er en sådan handel ikke så  

 kompliceret som køb af fast ejendom, som desuden tjener til opfyldelse af et  

 mere fundamentalt behov for køberen - nemlig et sted at bo.
I praksis er det ofte økonomiske eller juridiske årsager, der kan få en  

 køber til at ønske at fortryde en handel.
Det kan f.eks. være, at en nærmere  

 analyse af familiens økonomi viser, at budgettet vil blive for stramt.
Ejendomsmarkedet veksler, og navnlig i perioder, hvor der er tale om  

 »sælgers marked«, vil en køber kunne føle sig presset til at slå  

 til meget hurtigt.
Selv om køberen i en sådan situation har gjort en indsats  

 for at være orienteret om det aktuelle ejendomsmarked i forhold til sine  

 individuelle behov, er der risiko for, at en handel, der indgås under sådanne  

 omstændigheder, ikke er tilstrækkeligt velovervejet fra køberens side.
Ved mere dagligdags anskaffelser er der ofte tale om køb som led i et  

 relativt fast kundeforhold.
I et sådant fastere forhold vil der ofte være en  

 gensidig interesse i at vise smidighed, og sælgeren vil derfor ofte være  

 imødekommende over for køberens ønske om ikke at vedstå en handel.
En sådan  

 interesse er ikke til stede ved køb af bolig, hvor der altid er tale om en  

 engangshandel.
Derfor vil en generel fortrydelsesret på dette område kun  

 kunne gennemføres ved lov.
Det forekommer meget ofte, at købere først søger professionel bistand  

 umiddelbart før og i mange tilfælde endda først efter, at der er skrevet  

 under på en købsaftale - i sidstnævnte tilfælde blot med henblik på  

 udarbejdelse af skøde.
En ejendomsformidler, der medvirker på sælgerens side,  

 har som ovenfor nævnt en vis pligt til at tage hensyn til køberens  

 interesser, men formidleren har samtidig pligt til at arbejde for, at  

 sælgeren får den højst opnåelige pris for ejendommen.
Den skærpelse af  

 formidleres vejledningspligt, som er sket i lov om omsætning af fast ejendom,  

 har efter Justitsministeriets opfattelse ikke fjernet behovet for at indføre  

 en kort frist for køberen til at træde tilbage fra handlen.
Med en sådan kort  

 frist bliver der mulighed for uden pres fra sælger eller andre køberemner at  

 overveje købsaftalens aspekter og konsekvenser og eventuelt søge sagkyndig  

 bistand hertil, samt til at vurdere de oplysninger, der er givet fra  

 sælgerens side.
Hvis sælgeren ikke har fremlagt en tilstandsrapport, vil der  

 også være anledning for køberen til i fortrydelsesperioden selv at få en  

 bygningssagkyndig til at undersøge ejendommen.
Efter Justitsministeriets opfattelse er der behov for at indføre en  

 tilsvarende fortrydelsesret på entrepriseområdet, også fordi en  

 fortrydelsesret på dette område hænger sammen med indførelse af en  

 fortrydelsesret ved køb af fast ejendom.
I tilfælde, hvor en forbruger f.eks.  

 køber en byggegrund af et udstykningsfirma og samtidig indgår aftale med et  

 byggefirma om et byggeprojekt, der skal opføres på grunden, vil forbrugeren  

 uden en fortrydelsesret på entrepriseområdet komme i klemme på den måde, at  

 en frigørelse fra aftalen om opførelse af huset kun kan ske ved afbestilling.  

 Herved vil forbrugeren normalt blive forpligtet til at betale erstatning for  

 tabt fortjeneste.
3.4. Reklamationsfristen ved køb af byggematerialer Byggematerialer er bestemt til at indgå i produkter, der forventes at  

 kunne holde meget længe.
 På grundlag af Boligministeriets erfaringer med den  

 kvalitetssikringsordning, som blev gennemført for statsligt og statstøttet  

 byggeri i midten af 1980'erne, må det antages, at en betydelig del af de  

 mangler ved byggematerialer, som forekommer i praksis, først giver sig udslag  

 efter mere end 1 års forløb, dvs. først efter udløbet af den  

 reklamationsfrist, der gælder efter købeloven, jf. ovenfor under pkt. 2.5.  

 Derimod giver sådanne materialefejl sig normalt udslag, der i hvert fald kan  

 konstateres af en fagmand, inden 5 år fra afleveringen af byggeriet.
Som nævnt ovenfor under pkt. 2.5. indeholder AB 92 en såkaldt  

 byggeleveranceklausul, hvorefter entreprenøren skal sørge for, at  

 materialeleverandørerne påtager sig at hæfte for mangler ved  

 byggematerialerne i 5 år.
Efter det for Justitsministeriet oplyste accepterer  

 leverandører af byggematerialer som regel et vilkår om 5-års hæftelse ved  

 større entreprenørfirmaers køb af byggematerialer.
Derimod er det i praksis  

 vanskeligt for mindre håndværkere og for forbrugere, der selv indkøber  

 byggematerialer, at opnå en sådan accept.
 Efter Justitsministeriets opfattelse bør den lovbestemte reklamationsfrist  

 så vidt muligt svare til den, der gælder efter reglerne i AB 92. Herved kan  

 det sikres, at der gælder en længere reklamationsfrist med hensyn til mangler  

 ved byggematerialer, uanset af hvem og i hvilken forbindelse, materialerne  

 købes.
4. Lovforslagets hovedpunkter 4.1. Begrænsning af mangelsproblemerne Lovforslagets kapitel 1 tilsigter at indrette de civilretlige regler på en  

 måde, som kan medvirke til at begrænse problemerne med mangler ved  

 ejerboliger.
Den foreslåede ordning tilskynder for det første sælgeren til at  

 forebygge mangelsproblemer ved at sørge for, at køberen modtager en rapport  

 om ejendommen (tilstandsrapport), der indeholder detaljerede oplysninger om  

 bygningens fysiske tilstand.
Ordningen tilskynder for det andet til, at det  

 gennem forsikringstegning sikres, at der er penge til at betale med, hvis der  

 efterfølgende viser sig en mangel, som har været skjult selv for den  

 bygningssagkyndige, og som derfor ikke er omtalt i tilstandsrapporten.
Med henblik på at fremme brugen af tilstandsrapporter ville den mest  

 effektive løsning naturligvis være at indføre en obligatorisk ordning,  

 således at der i forbindelse med enhver hushandel skulle foreligge en  

 tilstandsrapport.
Der vil imidlertid være en række tilfælde, hvor parterne i  

 en handel begge har et sådant kendskab til ejendommen, at det vil forekomme  

 urimeligt, hvis der fra det offentliges side stilles krav om, at der afholdes  

 udgifter til en tilstandsrapport.
Det kan f.eks. dreje sig om en  

 familieoverdragelse eller om tilfælde, hvor køberen har været lejer i huset.
Også med hensyn til forsikringer ville det for så vidt være mest effektivt  

 at indføre en obligatorisk ordning, således at der ved køb af fast ejendom  

 var pligt til at tegne en ejerskifteforsikring mod skjulte fejl.
En  

 obligatorisk ordning på dette område ville imidlertid indebære, at de gode  

 huse i et vist omfang kom til at betale for de dårlige, og en tvungen ordning  

 måtte derfor forudsætte, at forsikringspræmierne ikke bliver for høje, og at  

 forsikringerne samtidig har et sådant dækningsomfang, at købere og godtroende  

 sælgere fuldstændig fritages for mangelsrisikoen.
Disse aspekter er drøftet i  

 betænkning nr. 1276/1994, side 157 ff., hvor udvalget refererer sine  

 drøftelser med forsikringsbranchen.
På baggrund af en tilkendegivelse fra  

 Assurandør-Societetet har udvalget konkluderet, at præmien for en  

 obligatorisk 5-årig forsikring vil blive for høj, og at en obligatorisk  

 forsikring ikke i tilstrækkelig grad vil fritage køber og sælger for  

 mangelsrisikoen.
Forsikringsselskaberne vil under en tvungen ordning bl.a.  

 ikke dække fejl, som køberen selv burde have opdaget.
Justitsministeriet er enig i udvalgets vurdering.
Lovforslaget er på den  

 baggrund udformet på grundlag af udvalgets udkast, hvorefter der alene  

 knyttes nogle klare juridiske fordele til indhentelse af en tilstandsrapport  

 og et forsikringstilbud.
 Lovforslagets kapitel 1 går herefter ud på, at sælgeren med enkelte  

 begrænsninger kan undgå at hæfte for fysiske mangler ved bygningen, hvis  

 følgende betingelser er opfyldt:
 1. Inden køberen binder sig, skal den pågældende fra sælgeren have  

 modtaget en aktuel skriftlig rapport om bygningernes fysiske tilstand.  

 Rapporten skal være udarbejdet af en beskikket bygningssagkyndig og  

 udfærdiget på et rapportskema, som er godkendt af boligministeren.
 2. Inden køberen binder sig, skal den pågældende fra sælgeren også have  

 modtaget et skriftligt tilbud fra et forsikringsselskab om tegning af en  

 ejerskifteforsikring som nævnt nedenfor eller en meddelelse om, hvilke  

 konkrete risikomomenter ved den pågældende ejendoms fysiske tilstand, der er  

 til hinder for, at der kan tegnes en sådan forsikring.
 3. Inden køberen binder sig, skal den pågældende være klar over, at der  

 som udgangspunkt ikke vil være mulighed for senere at rejse krav mod sælgeren  

 i anledning af fysiske mangler ved bygningen.
 Det foreslås, at ordningen skal gælde ved køb af fast ejendom, der af  

 sælgeren hovedsagelig anvendes til beboelse, eller som hovedsagelig er  

 bestemt til beboelse for køberen.
 Ordningen foreslås undergivet følgende begrænsninger:
a.
Sælgerens mangelshæftelse bortfalder ikke, hvis sælgeren har givet en  

 garanti vedrørende det pågældende forhold, eller hvis sælgeren har handlet  

 svigagtigt eller groft uagtsomt.
b.
Sælgerens mangelshæftelse bortfalder ikke for så vidt angår ulovlige  

 bygningsindretninger.
c.
Professionelle bygherrer og bygmestre fritages ikke for  

 erstatningsansvar, herunder det særlige ansvar for opførelsesfejl m.m., som  

 påhviler dem efter almindelige regler.
d.
Sælgerens mangelshæftelse bortfalder ikke, hvis det undtagelsesvis kan  

 bevises, at den pågældende mangel først er opstået i perioden mellem  

 udarbejdelsen af tilstandsrapporten og overtagelsesdagen.
Det er afgørende for den foreslåede ordnings værdi, at  

 tilstandsrapporterne har en betydelig kvalitet, således at efterfølgende  

 mangelssager i meget vidt omfang forebygges.
Der foreslås derfor en nærmere  

 reguleret ordning, som sikrer den fornødne ensartethed i rapporternes  

 opbygning og indhold samt i kvaliteten af det arbejde, som udføres af de  

 bygningssagkyndige.
Med henblik herpå foreslås det, at boligministeren skal  

 etablere en beskikkelsesordning for bygningssagkyndige samt en  

 godkendelsesordning med hensyn til de rapportskemaer, der skal anvendes i  

 forbindelse med besigtigelserne.
Det foreslås endvidere, at nærmere regler om  

 den bygningssagkyndiges virksomhed skal fastsættes af boligministeren, jf.  

 lovforslagets § 4. På denne måde bliver der faste rammer for, hvad den  

 bygningssagkyndige skal undersøge, hvor grundig undersøgelsen skal være, og  

 hvilke spørgsmål der skal tages stilling til i den skriftlige rapport.
Det  

 foreslås endvidere, at de bygningssagkyndige skal være dækket af en  

 professionsansvarsforsikring.
 Økonomiministeriet agter ved en ændring af bekendtgørelsen om udmåling af  

 realkreditlån (bekendtgørelse nr. 515 af 28. juni 1991) at gøre det muligt at  

 forhøje realkreditlåns kontantprovenu med dokumenterede rimelige udgifter til  

 indhentelse af en tilstandsrapport vedrørende den pågældende ejendom.  

 Ejendomsformidlerne vil have pligt til at gøre parterne opmærksomme på denne  

 fordelagtige finansieringsmulighed.
Den såkaldte varmesynsordning er omtalt ovenfor under pkt. 2.2. Som nævnt  

 drejer en varmesynsrapport sig om ejendommens energimæssige tilstand.  

 Rapporten skal navnlig indeholde oplysning om, hvilke energibesparende  

 foranstaltninger der skal træffes, for at der kan udstedes en energiattest  

 for den pågældende ejendom.
Den foreslåede ordning med frivillige  

 tilstandsrapporter vil på hensigtsmæssig måde kunne samordnes med  

 varmesynsordningen.
Der vil således være mulighed for, at bygningssagkyndige,  

 der beskikkes til at udarbejde tilstandsrapporter, også kan beskikkes som  

 energikonsulenter, således at begge rapporter kan udarbejdes på grundlag af  

 en undersøgelse af ejendommen.
Der vil endvidere være mulighed for, at de to  

 rapporter kan udarbejdes på et samlet rapportskema, hvis sælgeren ønsker det.  

 De to rapporter vil i givet fald kunne udarbejdes til en pris, som vil  

 indebære en samlet besparelse for sælgeren.
 Boligministeriet og Miljø- og Energiministeriet vil overveje de nævnte  

 muligheder med henblik på, at en samordning kan få virkning ved  

 ikrafttrædelsen af den foreslåede ordning vedrørende tilstandsrapporter.
I betænkning nr. 1276/1994 er der på s. 155 ff redegjort for, hvilke krav  

 der efter udvalgets opfattelse bør stilles til en ejerskifteforsikring, som  

 på fyldestgørende måde dækker køberen ind, hvis der efterfølgende viser sig  

 skjulte fejl, som ikke er nævnt i tilstandsrapporten.
Udvalget har ført  

 drøftelser med Assurandør-Societetet om mulighederne for at etablere sådanne  

 forsikringer, jf. ovenfor under pkt. 3. Det er fremgået af disse  

 forhandlinger, at nogle forsikringsselskaber vil være indstillet på at udbyde  

 forsikringer, som opfylder følgende forudsætninger:
 - Forsikringen skal, bortset fra en selvrisiko, dække udgifter til  

 afhjælpning af fejl, som ikke er omtalt i tilstandsrapporten, medmindre der  

 er taget forbehold af forsikringsselskabet.
 - Forsikringsselskabet kan ikke gøre regres mod sælgeren, medmindre denne  

 har handlet svigagtigt eller groft uagtsomt.
- Forsikringen skal dække i mindst 5 år fra køberens overtagelse af  

 ejendommen.
Forsikringen skal endvidere kunne forlænges til at dække i mindst  

 10 år, medmindre køberen har forsømt at vedligeholde ejendommen forsvarligt.
 - Forsikringen skal kunne tegnes på grundlag af en foreliggende  

 tilstandsrapport, som er udarbejdet af en beskikket bygningssagkyndig, jf.  

 lovforslagets § 4, således at forsikringsselskabet ikke også skal lave en  

 tilstandsrapport vedrørende den samme ejendom.
 Udvalget har over for Assurandør-Societetet peget på betydningen af, at  

 forsikringsselskaberne kun i meget begrænset omfang tager dækningsforbehold  

 af generel karakter.
Justitsministeriet er enig i de forudsætninger, som udvalget har  

 opstillet.
I forbindelse med høringen af bl.a.
Assurandør-Societetet over et  

 udkast til dette lovforslag er det blevet præciseret, at der ved  

 »fejl«, der som udgangspunkt skal være dækket af en  

 ejerskifteforsikring, forstås skader, tegn på mulige skader samt forhold ved  

 den pågældende bygning, der giver nærliggende risiko for skader, hvis der  

 ikke sættes ind med særligt omfattende vedligeholdelsesarbejder eller andre  

 forebyggende foranstaltninger.
Ved skade forstås brud, lækage, deformering,  

 svækkelse, revnedannelser eller ødelæggelse i bygningen eller andre fysiske  

 forhold, når disse forhold nedsætter bygningens værdi eller brugbarhed efter  

 dens formål.
Også manglende bygningsdele kan være skader.
Forsikringen skal ikke dække bagatelagtige skader, hvis karakter og  

 betydning er åbenbare for ikke- bygningssagkyndige. Åbenbare skader, der ikke  

 er bagatelagtige, skal i princippet dækkes, men vil i praksis være omtalt i  

 tilstandsrapporten, jf. bemærkningerne til lovforslagets § 4. Forsikringen  

 skal normalt heller ikke dække forhold vedrørende installationers funktion  

 m.v. eller ulovlige bygningsindretninger, som ikke har medført en fejl i den  

 ovenfor anførte forstand.
Forsikringen skal endvidere ikke dække rent  

 æstetiske eller arkitektoniske forhold, forhold, som er omfattet af en  

 garanti uden at være fejl i den ovenfor anførte forstand, almindeligt slid og  

 ælde samt dårlig vedligeholdelse, der ikke har medført skade, tegn på skade  

 eller nærliggende risiko for skade.
 Med henblik på at sikre, at de forsikringsprodukter, der tilbydes køberne,  

 opfylder de ovenfor anførte forudsætninger, indeholder lovforslaget en  

 bemyndigelsesbestemmelse, hvorefter justitsministeren, hvis der viser sig  

 behov herfor, kan fastsætte regler om, at sælgerne kun fritages for  

 mangelshæftelsen, hvis de tilbudte forsikringer har en vis minimumsdækning,  

 jf. lovforslagets § 5, stk. 2.
For en sælger, der ikke har handlet svigagtigt eller groft uagtsomt, vil  

 den afgørende fordel ved den foreslåede ordning være, at sælgeren i praksis  

 kan sikre sig mod på et senere tidspunkt at blive mødt med krav i anledning  

 af bygningstekniske fejl ved ejendommen.
Heri vil der efter  

 Justitsministeriets opfattelse ligge en betydelig tilskyndelse, som  

 ejendomsformidlerne endvidere vil være forpligtede til at gøre opmærksom på  

 og vejlede om.
Ordningen er frivillig.
Det er op til sælgeren, om han ønsker at få lavet  

 en tilstandsrapport og indhente tilbud på en ejerskifteforsikring.
Sælgeren  

 kan vælge at løbe risikoen ved ikke at benytte ordningen og i stedet måske  

 prøve at få indføjet nogle ansvarsfraskrivelser i købsaftalen.
I retspraksis  

 tillægges ansvarsfraskrivelser dog som hovedregel kun retsvirkning, hvis de  

 er fremhævet over for køberen og drejer sig om bestemt angivne fejl.
For køberen er den grundlæggende fordel ved ordningen, at køberens  

 beslutningsgrundlag med hensyn til ejendommens fysiske tilstand bliver så  

 fyldestgørende som muligt.
Køberen vil få en detaljeret viden om ejendommens  

 fysiske tilstand og egenskaber.
Køberen vil endvidere blive gjort bekendt  

 med, i hvilket omfang og til hvilken pris det er muligt at forsikre sig mod  

 den begrænsede risiko for skjulte mangler, som er tilbage, når der foreligger  

 en tilstandsrapport.
Det er op til køberen, om han vil tegne forsikring mod skjulte fejl.
Den  

 gennemsnitspræmie, som forsikringsbranchen har anslået, jf. ovenfor under  

 pkt. 3, vil som nævnt næppe i sig selv afholde køberne fra at tegne  

 forsikring.
I enkelte tilfælde vil et forsikringsselskab måske forlange en  

 særligt høj præmie på grund af ejendommens forfaldne tilstand eller karakter  

 i øvrigt, men i så fald vil køberen kunne tage den høje forsikringspræmie med  

 i betragtning ved sin vurdering af, hvad han vil betale for den pågældende  

 ejendom.
I praksis vil det være sikret, at parterne inden aftalens indgåelse  

 tager stilling til, hvordan den tilbageværende risiko for skjulte mangler  

 økonomisk skal fordeles.
Vælger køberen at handle uden at tegne forsikring,  

 vil det ske på et fuldt oplyst grundlag.
Hvis der senere viser sig en mangel,  

 vil der ikke kunne foreligge en skuffelse, som kan begrunde et krav mod  

 sælgeren.
Ejendomsformidleres rådgivning skal være sagkyndig og udøves med omsorg  

 for parternes interesser, jf. § 16 i lov om omsætning af fast ejendom.  

 Ejendomsformidlere skal derfor henlede sælgerens opmærksomhed på fordelene  

 ved den foreslåede ordning samt fremhæve de fordele, der for køberen vil være  

 forbundet med at tegne en ejerskifteforsikring.
En ejendomsformidler vil også  

 have pligt til at fremhæve fordelene ved et konkurrerende selskabs  

 forsikringsform, hvis den er mere omfattende, selv om formidleren måtte have  

 en eller anden organisatorisk eller økonomisk tilknytning til et  

 forsikringsselskab, som udbyder en mindre omfattende forsikring.
Efter  

 Justitsministeriets opfattelse er det rimeligt at antage, at dette vil kunne  

 få en væsentlig markedsregulerende betydning.
 I udvalget var der ikke enighed om, hvorvidt sælgeren bør have mulighed  

 for at undgå at hæfte for mangler, hvis den solgte ejendom efter sin art  

 overhovedet ikke kan ejerskifteforsikres, sådan som det for tiden bl.a. er  

 tilfældet med ældre fritidshuse samt med ejerlejligheder i etageejendomme,  

 jf. betænkning nr. 1276/1994, s. 157.
 Udvalgets flertal fandt, at ordningen bør gælde også i disse tilfælde.  

 Flertallet lagde herved vægt på, at brugen af tilstandsrapporterne bør  

 udbredes mest muligt, samt at en oplysning til køber om, at der ved den  

 pågældende ejendomstype ikke kan tegnes forsikring mod skjulte fejl, må  

 forventes at få væsentlig betydning for, hvilken pris køberen er villig til  

 at betale for ejendommen.
 Et mindretal fandt, at de typer af ejendomme, som forsikringsselskaberne  

 generelt ikke vil ejerskifteforsikre, bør være undtaget fra ordningen, fordi  

 ordningens hovedformål er at give både sælger og køber mulighed for at  

 frigøre sig for den økonomiske risiko for fysiske mangler.
 Lovforslaget er udformet i overensstemmelse med mindretallets indstilling.  

 Den foreslåede ordning fraviger det almindelige princip om, at sælgeren  

 hæfter for skjulte mangler ved det solgte, og ordningen bør derfor efter  

 Justitsministeriets opfattelse som udgangspunkt kun gælde, hvis køberen har  

 en reel mulighed for at forsikre sig mod den risiko, han overtager fra  

 sælgeren, og hvis køberen kan få oplyst en konkret pris på, hvad det vil  

 koste at tegne en sådan forsikring.
Justitsministeriet har på denne baggrund endvidere overvejet, om det er  

 rimeligt at lade ordningen gælde i tilfælde, hvor der på grund af særlige  

 forhold ved den pågældende ejendoms fysiske tilstand ikke kan tegnes en  

 ejerskifteforsikring, selv om dette ellers er muligt ved køb af tilsvarende  

 ejendomme.
Justitsministeriet finder, at det netop for ejendomme, som på  

 grund af manglende vedligeholdelse eller lignende slet ikke kan  

 ejerskifteforsikres, er særlig vigtigt at få indhentet en tilstandsrapport.  

 Justitsministeriet finder derfor, at ordningen bør gælde også i disse  

 tilfælde.
De foreslåede regler er endvidere udformet sådan, at det sikres, at  

 køberen får en redegørelse for, hvilke konkrete punkter der er til hinder  

 for, at der kan tegnes forsikring, jf. lovforslagets § 5, stk. 1, nr. 2.  

 Køberen kan på dette grundlag gøre op med sig selv, om han ønsker at købe  

 ejendommen, og i givet fald på hvilke vilkår.
Ældre fritidshuse og ejerlejligheder vil som nævnt indtil videre falde  

 uden for ordningen.
Også ved køb af disse ejendomstyper vil det imidlertid  

 være fordelagtigt, hvis der indhentes en tilstandsrapport, som er udarbejdet  

 af en beskikket bygningssagkyndig.
Bl.a. med henblik på at tilskynde sælgeren  

 til at indhente en sådan tilstandsrapport også i disse tilfælde, indeholder  

 lovforslaget en bestemmelse, som præciserer, at der kan tilkomme en sælger,  

 der har indhentet en tilstandsrapport, som er udarbejdet af en beskikket  

 bygningssagkyndig, et beløb, hvis sælgeren efter aftalens indgåelse har  

 måttet betale et beløb til køber på grund af en fejl ved bygningen, som den  

 bygningssagkyndige burde have omtalt i rapporten, jf. lovforslagets § 3, stk.  

 1. Den foreslåede bestemmelse giver mulighed for, at der i tilfælde, hvor den  

 bygningssagkyndige har handlet ansvarspådragende, kan tilkendes sælgeren en  

 godtgørelse for »skuffet økonomisk forventning« ud fra en  

 rimelighedsvurdering.
En sådan godtgørelse vil komme på tale i tilfælde, hvor  

 sælgeren har været i god tro med hensyn til den pågældende fejl ved bygningen  

 og har måttet betale et forholdsmæssigt afslag til køberen.
4.2. Fortrydelsesret ved erhvervelse af fast ejendom Det foreslås, at der indføres en kort fortrydelsesfrist, inden for hvilken  

 køberen af en fast ejendom eller bestilleren af en bygning kan træde tilbage  

 fra aftalen, jf. lovforslagets kapitler 2 og 3.
Fortrydelsesretten er primært en beskyttelse for køberen, henholdsvis  

 bestilleren, og har karakter af forbrugerbeskyttelse.
Ved køb af fast ejendom  

 foreslås det, at fortrydelsesretten alene skal gælde, når ejendommen  

 hovedsagelig er bestemt til beboelse for køberen, jf. lovforslagets § 6. På  

 entrepriseområdet foreslås det, at fortrydelsesretten skal gælde ved aftaler  

 om totalentreprise og andre »totalløsninger«, hvor en  

 erhvervsdrivende i det væsentlige skal stå for leveringen af hele bygningen  

 eller i det væsentlige skal projektere og opføre hele bygningen.
Ejendommen  

 skal efter sin art være bestemt til en- eller tofamiliebeboelse, og  

 ejendommen skal desuden i det konkrete tilfælde være bestemt til beboelse for  

 køberen, jf. lovforslagets § 14. Fortrydelsesretten gælder efter forslaget  

 ikke, når entrepriseaftalen er indgået ved antagelse af licitationsbud m.v.
Udvalget har i betænkning nr. 1110/1987 overvejet, om der bør indføres en  

 tilsvarende fortrydelsesret for sælgere af fast ejendom m.v., jf.  

 betænkningens s. 59 ff.
En sådan fortrydelsesret skulle i givet fald alene  

 gælde for ikke-professionelle sælgere.
Udvalget fandt ikke, at der er samme  

 reelle behov for indførelse af en fortrydelsesret for sælgeres vedkommende.  

 Udvalget fremhævede endvidere det væsentlige forhold, at en fortrydelsesret  

 for sælgeren ville svække betydningen af køberens fortrydelsesret, idet  

 køberen formentlig ofte først vil turde foretage de påkrævede undersøgelser  

 m.v., når køberen ved, at sælgeren på sin side er bundet.
 Justitsministeriet er enig i udvalgets vurdering, og der foreslås således  

 ikke regler om en fortrydelsesret for sælgeren.
 For at kunne træde tilbage fra en aftale om køb af fast ejendom m.v. skal  

 køberen opfylde visse betingelser, jf. lovforslagets §§ 8-11.
Køberen skal for det første give skriftlig underretning til sælgeren om,  

 at køberen vil træde tilbage.
Fortrydelsesfristen foreslås fastsat til 6  

 hverdage, og køberens underretning skal være kommet frem til sælgeren inden  

 fristens udløb.
Fortrydelsesfristen regnes fra det tidspunkt, hvor sælgeren  

 normalt er bundet, dvs. fra aftalens indgåelse eller, hvis aftalen er indgået  

 ved køberens antagelse af et tilbud om salg, fra det tidspunkt, hvor tilbudet  

 er kommet til køberens kundskab og dermed ikke længere kan tilbagekaldes.
 Ved entreprise foreslås tilsvarende regler, jf. lovforslagets §§ 15 og 16.
Køberen skal dernæst betale en godtgørelse på 1 pct. af købesummen, hvis  

 sælgeren er en privatperson eller en erhvervsdrivende, der ikke har som  

 hovederhverv at sælge fast ejendom.
Størrelsen af denne godtgørelse er  

 fastsat ud fra gennemsnitsbetragtninger, og hensigten er bl.a. at forebygge,  

 at køberen træder tilbage på grund af småting.
Procentsatsen er forhøjet i  

 forhold til udvalgets forslag (1/2 pct.) for yderligere af markere dette  

 hensyn.
Godtgørelsen er dog samtidig fastsat under hensyn til, at dens  

 størrelse ikke i sig selv må afholde købere fra at fortryde, når dette er  

 velbegrundet.
 Bestilleren skal ikke betale godtgørelse til entreprenøren, men skal alene  

 betale vederlag for arbejde, som efter aftalen skal udføres inden 6-dages  

 fristens udløb, og som er udført i overensstemmelse hermed.
 Lovforslaget indeholder nogle yderligere betingelser, der skal gælde i de  

 formentlig ret sjældne situationer, hvor aftalen når at blive tinglyst, eller  

 hvor køberen tager ejendommen i brug inden fortrydelsesfristens udløb.  

 Køberen bør ikke være afskåret fra at fortryde i disse situationer, men  

 reglerne bør udformes sådan, at køberens tilbagetræden er til mindst mulig  

 ulempe for sælgeren.
Det foreslås på denne baggrund, at køberen inden fortrydelsesfristens  

 udløb skal have tilvejebragt det fornødne grundlag for, at aftalen kan blive  

 aflyst.
Har køberen taget ejendommen i brug, skal ejendommen senest ved  

 6-dages fristens udløb påny stilles til sælgerens disposition.
Hvis køberen  

 uagtsomt har forvoldt skade på ejendommen, kan køberen kun træde tilbage,  

 hvis han inden fortrydelsesfristens udløb udbedrer skaden.
Det foreslås, at  

 køberen i disse situationer skal have bevisbyrden for, at der ikke er udvist  

 uagtsomhed.
I tilfælde, hvor køberen har foretaget indgreb i eller  

 forandringer på ejendommen, uden at der er tale om en beskadigelse - f.eks.  

 hvor køberen har brudt en væg ned - skal ejendommen inden 6-dages fristens  

 udløb tilbageføres til væsentlig samme tilstand som før indgrebet eller  

 forandringen.
Hvis dette ikke er muligt, kan køberen ikke træde tilbage fra  

 aftalen.
I forbindelse med høringen over et udkast til dette lovforslag er det  

 blevet anført, at der er behov for at give køberen mulighed for særskilt at  

 fortryde den del af aftalen, som drejer sig om, hvordan købesummen skal  

 finansieres.
Lov om omsætning af fast ejendom, der hører under  

 Erhvervsministeriet, indeholder i § 18 en regel, hvorefter køberen til enhver  

 tid i forhold til sælgeren og formidleren kan fortryde den aftalte  

 finansiering, såfremt sælgeren holdes skadesløs for eventuelle kurstab m.v.  

 Under høringen er det blevet anført, at der er behov for at tilskynde køberen  

 yderligere til særskilt at overveje, om den valgte finansieringsmåde - der i  

 praksis ofte bygger på et standardfinansieringsforslag fra sælgeren - er den  

 bedste for køberen.
Derfor bør køberen have mulighed for at træde tilbage fra  

 finansieringsaftalen, selv om dette påfører sælgeren tab.
Efter Justitsministeriets opfattelse ville det imidlertid indebære en  

 betænkelig fravigelse af grundlæggende aftaleretlige regler, såfremt sælgeren  

 skulle være bundet af købsaftalen i en situation, hvor køberen efterfølgende  

 ensidigt ændrer aftalevilkårene med tab for sælgeren til følge.
Endvidere må  

 det forventes, at indførelsen af en fortrydelsesret, der gælder hele aftalen,  

 vil få den forebyggende virkning, at sælgere og ejendomsformidlere i højere  

 grad vil sikre sig, at køberen er fuldt orienteret om de forskellige  

 finansieringsmuligheder.
Herved vil man nemlig mindske risikoen for, at  

 køberen bruger fortrydelsesretten.
 Lovforslaget indeholder derfor ikke en regel om særskilt fortrydelse af  

 den del af købsaftalen, som drejer sig om finansieringen, men som nævnt kan  

 køberen efter § 18 i loven om omsætning af fast ejendom ændre  

 (»fortryde«) finansieringen, hvis det kan ske, uden at sælgeren  

 lider tab herved.
4.3. Forlængelse af reklamationsfristen ved køb af byggematerialer Det foreslås at ændre købeloven sådan, at køberen af byggematerialer skal  

 have påberåbt sig mangler ved materialerne inden 5 år fra byggeriets  

 aflevering, dog senest 6 år fra overgivelsen af materialerne til køber, jf.  

 lovforslagets § 25. Denne forlængede reklamationsfrist skal ligesom den  

 hidtidige 1-års frist ikke gælde, hvis den pågældende leverandør har givet en  

 garanti for et længere tidsrum eller har handlet svigagtigt eller - i  

 forbrugerkøb - i strid med almindelig hæderlighed.
Det foreslås, at den forlængede reklamationsfrist skal gælde ved køb af  

 byggematerialer, uanset hvad materialerne konkret skal bruges til.
Det ville  

 være uheldigt, såfremt der ved salg af byggematerialer måtte skelnes mellem,  

 om materialerne skal bruges i forbindelse med f.eks. et nybyggeri, en  

 ombygning eller et reparationsarbejde.
5-års fristen vil efter forslaget gælde i tilfælde, hvor der er en  

 afleveringsforretning med hensyn til det pågældende arbejde.
Er der ikke en  

 afleveringsforretning, eller er der tale om et af de forholdsvis få tilfælde,  

 hvor materialerne leveres til køberen mere end et år før arbejdet er færdigt,  

 vil fristen være 6 år fra overgivelsen af byggematerialerne til køberen.
5. Høring Et udkast til dette lovforslag har været til høring hos følgende  

 organisationer m.v.:
 Præsidenterne for Vestre og Østre Landsret, Præsidenterne for Københavns  

 Byret og retterne i Århus, Odense, Ålborg og Roskilde, Den Danske  

 Dommerforening, Dommerfuldmægtigforeningen, Advokatrådet, Kommunernes  

 Landsforening, Amtsrådsforeningen i Danmark, Landsorganisationen i Danmark,  

 Arbejderbevægelsens Erhvervsråd, Dansk Industri, Forbrugerrådet,  

 Parcelhusejernes Landsorganisation, Entreprenørforeningen, Foreningen af  

 Typehusfabrikanter i Danmark, Assurandør-Societetet, Realkreditrådet,  

 Finansrådet, Foreningen af Rådgivende Ingeniører, Praktiserende Arkitekters  

 Råd, Håndværksrådet, Dansk Ejendomsmæglerforening, Grundejernes  

 Landsorganisation, Elinstallatørernes Landsforening, Nævnet for Etnisk  

 Ligestilling, Byggesocietetet, Byggeriets Arbejdsgivere, Det Danske  

 Handelskammer og Landsforeningen for Erhvervsinteresser.
6. Økonomiske og administrative konsekvenser 6.1. I de seneste år er der på årsbasis registreret ca. 60-65.000  

 ejerbolighandler, og heraf har salg af en- og tofamiliehuse i fri handel  

 udgjort ca. 45-55.000.
Den foreslåede ordning med tilstandsrapporter og ejerskifteforsikringer er  

 frivillig.
Tilskyndelsen til at benytte ordningen ligger for sælgerens  

 vedkommende navnlig i, at sælgeren herved i praksis kan sikre sig mod på et  

 senere tidspunkt at blive mødt med krav i anledning af skjulte mangler.  

 Ejendomsformidlerne vil endvidere have pligt til at henlede parternes  

 opmærksomhed på ordningen.
Det er forbundet med meget betydelig usikkerhed at vurdere, hvor stor en  

 del af boligsælgerne der vil ønske at bruge ordningen og indhente  

 tilstandsrapporter m.v.
Det må forventes, at sælgernes tilskyndelse til at  

 indhente tilstandsrapporter vil blive større, jo flere der bruger ordningen,  

 og jo mere køberne vænner sig til, at der ved en handel foreligger en  

 tilstandsrapport og et forsikringstilbud.
Der er efter Justitsministeriets  

 opfattelse grund til at antage, at ordningen efter en indkøringsperiode vil  

 få stor udbredelse ved handel med en- og tofamiliehuse, og at der allerede i  

 de første år efter ikrafttrædelsen vil blive udarbejdet flere tusind  

 tilstandsrapporter.
 6.2. Efter lovforslaget beskikker boligministeren et antal  

 bygningssagkyndige til at udarbejde tilstandsrapporter.
Der er for tiden knyttet ca. 370 konsulenter til den såkaldte  

 PAR/FRI-ordning, som hidtil har haft forholdsvis ringe udbredelse, jf.  

 ovenfor under pkt. 3.2. Under varmesynsordningen er der for tiden beskikket  

 ca. 500 energikonsulenter.
Der er i de seneste år blevet udført ca. 5.000  

 varmesyn om året.
 Boligministeriet har på den anførte baggrund skønnet, at der allerede i de  

 første år efter ordningens ikrafttræden vil være grundlag for beskikkelse af  

 mindst ca. 500-1000 bygningssagkyndige.
6.3. Efter lovforslaget fastsætter boligministeren bl.a. nærmere regler om  

 de bygningssagkyndiges betaling af gebyr.
Boligministeriet har i den  

 forbindelse oplyst, at man forventer at fastsætte regler om betaling af gebyr  

 for beskikkelse på ca. 1.000 kr.
Beskikkelsen forudsættes at gælde i 3 år.  

 Gebyret for fornyelse af beskikkelse forudsættes fastsat til ca. 500 kr.  

 Endvidere forudsættes fastsat et gebyr på ca. 250 kr. pr. udleveret  

 autoriseret rapportskema.
 Den løbende administration af ordningen vil navnlig omfatte behandling af  

 ansøgninger om beskikkelse, udformning og administration af kurser for de  

 bygningssagkyndige, registrering af meddelte beskikkelser, behandling af  

 eventuelle klager over bygningssagkyndige, ajourføring og revision af  

 checklister og rapportskemaer på grundlag af indvundne erfaringer,  

 administration af et arkiveringssystem for tilstandsrapporter samt formidling  

 af erfaringer med rapporterne.
 Der vil kunne opnås visse administrative lettelser ved at samordne  

 tilstandsrapportordningen med varmesynsordningen, jf. ovenfor under pkt. 4.1.
Boligministeriet har oplyst, at en del af de nævnte opgaver i tilknytning  

 til administration af ordningen forventes henlagt til privat regi, mens  

 særligt generelle opgaver som fastsættelse af regler og retningslinier for  

 bygningsgennemgangen og for virksomheden som bygningssagkyndig forventes  

 varetaget af Bygge- og Boligstyrelsen.
Det skønnes på den baggrund, at  

 forslaget nødvendiggør oprettelse af 1-2 årsværk (Ø) under Boligministeriet.
Boligministeriet skønner, at de samlede årlige omkostninger til  

 administration m.v. af ordningen indtil videre vil blive i størrelsesordenen  

 ca. 2-3 mio. kr., heraf lønsum i statsligt regi ca. 0,6 mio. kr.  

 Etableringsudgifterne i 1995 forventes at blive ca. 1,5 mio. kr.
De samlede  

 merudgifter forudsættes finansieret af de anførte gebyrer.
6.4. Det må antages, at antallet af retssager om mangler ved fast ejendom  

 vil falde, hvis ordningen med tilstandsrapporter og ejerskifteforsikringer  

 får den forventede udbredelse.
Dette skyldes i første række, at langt de  

 fleste af de fejl, som ellers ville kunne give grundlag for krav mod  

 sælgeren, vil blive omtalt i tilstandsrapporten, således at der ikke bagefter  

 kan opstå tvist herom.
Endvidere vil sager om skjulte fejl i videre omfang  

 kunne klares uden domstolsbehandling, hvis køberen har tegnet den tilbudte  

 ejerskifteforsikring.
Der foreligger ikke statistisk materiale, som kan belyse, hvor mange  

 civile retssager der drejer sig om mangler ved fast ejendom.
På baggrund af  

 to rundspørger til domstolene har udvalget imidlertid i betænkning nr.  

 1276/1994 anført, at sager om mangler ved fast ejendom synes at udgøre en  

 betydelig del af retternes samlede arbejdsbyrde, jf. betænkningens s. 62-63.
På denne baggrund må det anses for sandsynligt, at den foreslåede ordning  

 på længere sigt (formentlig tidligst om 2-3 år) i et vist omfang vil kunne  

 frigøre ressourcer ved domstolene.
Dette vil i givet fald kunne medvirke til  

 at nedbringe domstolenes berammelsestider.
6.5. Indførelsen af en fortrydelsesret ved køb af fast ejendom og  

 bestilling af bygning, jf. lovforslagets kapitler 2 og 3, skønnes ikke at  

 ville have økonomiske eller administrative konsekvenser af betydning for det  

 offentlige.
Denne del af lovforslaget skønnes ikke at ville have  

 erhvervsøkonomiske konsekvenser.
 6.6. Lovforslaget skønnes ikke at ville have miljømæssige konsekvenser.  

 Lovforslaget indeholder ikke EU-retlige aspekter.
Bemærkninger til lovforslagets enkelte bestemmelser Til § 1 Kapitel 1 indeholder regler om retsvirkningen af, at der foreligger en  

 tilstandsrapport og oplysning om ejerskifteforsikring i forbindelse med køb  

 af en fast ejendom.
Om formålet med og den generelle baggrund for de  

 foreslåede regler henvises til de almindelige bemærkninger, pkt. 3 og 4.
Bestemmelsen fastlægger anvendelsesområdet for reglerne i kapitel 1. Det  

 foreslås, at reglerne skal gælde for køb og salg af fast ejendom.
Det  

 forudsættes, at reglerne også vil gælde ved bytte (mageskifte) af fast  

 ejendom, uden at det er fundet nødvendigt at anføre dette udtrykkeligt i  

 lovteksten.
Begrebet »fast ejendom« er ikke helt entydigt i  

 lovgivningen, men det er forudsat, at der ved fast ejendom forstås 1) bebygget grund, som i matriklen er anført med et eller flere  

 sammenhørende matrikelnumre, 2) bebygget grund, som udgør en del af et matrikelnummer, 3) bygninger på lejet grund eller på søterritoriet, 4) ejerlejligheder med tilhørende fællesareal, og 5) ideel anpart af en ejendom.
 Opregningen er ikke udtømmende, idet der eventuelt senere kan opstå nye  

 retlige ejendomsformer.
Køb af andel i en andelsboligforening og køb af en aktie eller andet  

 adkomstdokument med tilknyttet brugsret til en bolig er ikke køb af fast  

 ejendom.
Det samme gælder køb af færdige huse til opstilling på en grund,  

 køberen ejer, samt køb af byggesæt m.v.
Reglerne i kapitel 1 finder anvendelse, hvis blot den ene af  

 kontraktparterne ved aftalens indgåelse anvender eller vil anvende ejendommen  

 til beboelse.
Det er uden betydning, om den anden part handler  

 erhvervsmæssigt eller ej.
 Reglerne gælder således f.eks. ved salg af egen bolig til en  

 erhvervsdrivende, der vil benytte ejendommen til forretning eller til  

 udlejning, og ved forbrugeres køb fra et kreditinstitut, der har overtaget  

 det pågældende hus på tvangsauktion.
 Uden for anvendelsesområdet falder bl.a. tilfælde, hvor en  

 udlejningsejendom skifter ejer.
 Det forudsættes, at kriteriet, at ejendommen hovedsagelig skal være  

 bestemt til »beboelse for køberen«, henholdsvis anvendes til  

 »beboelse for sælgeren«, også vil være opfyldt i tilfælde, der  

 ganske kan sidestilles hermed, f.eks. hvor det er meningen, at  

 familiemedlemmer eller andre, som køberen har en privat interesse i at skaffe  

 en bolig, skal bo i ejendommen.
 Det forudsættes også, at en ejerlejlighedsforening i den foreliggende  

 sammenhæng normalt må identificeres med den ejer, hvis lejlighed foreningen  

 har overtaget, således at ejerlejlighedsforeningens salg af en lejlighed, der  

 hidtil har været anvendt til beboelse, er omfattet af reglerne i kapitel 1.  

 Drejer det sig om salg af en ejerlejlighed, der bruges som forretningslokale,  

 vil salget derimod ikke være omfattet af anvendelsesområdet, medmindre  

 køberen skal bruge lejligheden til beboelse.
Køb foretaget af en ikke-erhvervsdrivende forening, f.eks. en sports-  

 eller anden fritidsforening, vil som regel ikke umiddelbart være omfattet af  

 reglerne i kapitel 1. Det skyldes, at ejendommen ikke vil kunne siges at være  

 bestemt til »beboelse« for foreningen.
Men reglerne vil finde  

 anvendelse, hvis sælgeren hovedsagelig har anvendt ejendommen til beboelse.
 Det er uden betydning, om huset er nyopført eller allerede beboet, idet  

 reglerne i kapitel 1 gælder, blot ejendommen er bestemt til beboelse for  

 køberen.
 Stk. 2 indeholder nogle begrænsninger i anvendelsesområdet.
Reglerne gælder for det første ikke ved køb af ubebyggede grunde.
Reglerne  

 gælder dernæst ikke ved køb af ubebygget grund eller grund med hus under  

 opførelse.
Endelig gælder reglerne ikke ved køb af en landbrugsejendom, der  

 er undergivet landbrugspligt.
I betænkning nr. 1276/1994 foreslog udvalget,  

 at der ved afgørelsen af, om en landbrugsejendom er omfattet af reglerne,  

 skulle lægges vægt på, om ejendommen har en erhvervsmæssig fremtræden, jf.  

 betænkningens s. 208. Et sådant kriterium er imidlertid temmelig upræcist, og  

 Justitsministeriet har af retstekniske grunde valgt generelt at undtage  

 landbrugsejendomme fra reglerne i kapitel 1.
Til § 2 Det foreslås i § 2, stk. 1, at sælgeren med de begrænsninger, som er  

 angivet i stk. 2-5, kan frigøre sig for sin hæftelse for fysiske mangler  

 vedrørende ejendommens bygninger, hvis sælgeren leverer en tilstandsrapport  

 om ejendommens bygninger og fremlægger et tilbud på en ejerskifteforsikring  

 med et nærmere fastlagt dækningsomfang eller eventuelt en oplysning om, at  

 ejendommen på grund af særlige risikomæssige forhold ved den pågældende  

 ejendom ikke kan ejerskifteforsikres.
 Det foreslås endvidere, at sælgeren normalt ikke skal hæfte for den  

 bygningssagkyndiges fejl.
Sælgeren skal for det første sørge for, at køberen modtager en  

 tilstandsrapport, jf. § 4. Sælgeren kan ikke nøjes med i salgsmaterialet at  

 oplyse køberen om, at der foreligger en tilstandsrapport, som køberen  

 eventuelt kan rekvirere.
Sælgeren behøver derimod ikke at sikre sig, at  

 køberen faktisk læser rapporten.
 Sælgeren skal for det andet give køberen oplysning om muligheden og  

 vilkårene for at tegne ejerskifteforsikring, jf. § 5.
Sælgeren skal levere tilstandsrapporten og forsikringsoplysningen.
Det er  

 ikke nok, at sælgeren ved, at køberen selv har fået udarbejdet en rapport og  

 selv har indhentet tilbud på en ejerskifteforsikring.
Derimod er det uden  

 betydning, om sælgeren selv har rekvireret tilstandsrapporten eller f.eks.  

 har købt den af et tidligere køberemne.
 Den foreslåede bestemmelse regulerer ikke spørgsmålet om, hvad der udgør  

 en mangel ved en fast ejendom.
Begrænsningen af sælgers hæftelse angår alene de mangler, som den  

 bygningssagkyndiges undersøgelse retter sig mod, dvs. fysiske mangler ved  

 bygningerne, bortset fra ulovlige bygningsindretninger m.v.
Sælgeren hæfter  

 uændret for vanhjemmel og andre retlige mangler samt for mangler, der alene  

 vedrører grunden.
Indirekte kan forhold vedrørende grunden have eller senere få betydning  

 for bygningernes tilstand, og sådanne forhold skal indgå i den  

 bygningssagkyndiges undersøgelse.
I betænkning nr. 1276/1994, side 211,  

 nævner udvalget som eksempel, at den bygningssagkyndige skal tage stilling  

 til, om bygningens sokkelhøjde er tilstrækkelig, såfremt der står vand på  

 grunden.
Begrænsningen af sælgers hæftelse omfatter også sådanne forhold.
Det foreslås i stk. 1, 2. pkt., at sælgeren som udgangspunkt ikke skal  

 kunne gøres ansvarlig for, at den bygningssagkyndige har undladt at omtale en  

 mangel.
Har den bygningssagkyndige ved en fejl overset en mangel, vil der  

 således ikke på dette grundlag alene kunne rejses erstatningskrav mod  

 sælgeren.
Det fastsættes i stk. 2, at sælgeren skal levere rapporten og  

 forsikringsoplysningen, inden køberen binder sig.
Køberen skal således have  

 modtaget rapporten, inden der indgås en købsaftale.
Hvis aftalen indgås ved,  

 at sælgeren antager et købstilbud fra køberen, skal køberen have modtaget  

 rapporten og forsikringsoplysningen allerede inden afgivelsen af  

 købstilbudet, idet et tilbud er bindende, når det er afgivet og kommet til  

 modtagerens kundskab.
Det forudsættes, at en aftale anses for indgået, uanset om aftalen er  

 endelig eller er betinget af et eller flere forhold.
Der vil imidlertid ikke  

 være noget til hinder for, at sælgeren kan afgive et bindende salgstilbud,  

 mens køberen på sin side afventer en tilstandsrapport og et  

 forsikringstilbud, der først indhentes senere.
Efter stk. 3 skal køberen, inden den pågældende binder sig, jf. stk. 2,  

 være gjort bekendt med, hvilken betydning sælgerens fremlæggelse af  

 tilstandsrapport og forsikringstilbud har for retsstillingen mellem køber og  

 sælger.
Udtrykket »skal sikre sig, at køberen er bekendt med«  

 betyder, at det ikke er tilstrækkeligt, at der findes en omtale eller  

 afskrift af loven i en fortrykt del af en standardkøbsaftale.
Sælgeren må  

 sørge for, at køberen orienteres udtrykkeligt om, at fremlæggelsen af  

 tilstandsrapporten og forsikringsoplysningen betyder, at køberen som  

 udgangspunkt er afskåret fra senere at gøre mangelsbeføjelser gældende over  

 for sælgeren.
Da sælgeren i givet fald vil skulle bevise, at han har opfyldt  

 sin informationspligt, bør denne information gives skriftligt.
Er det  

 åbenbart, at køberen på anden måde må være bekendt med disse regler, f.eks.  

 fordi køberen under salgsforhandlingerne bistås af en advokat eller  

 ejendomsformidler, eller fordi køberen selv er advokat eller  

 ejendomsformidler, behøver sælgeren dog ikke selv informere yderligere, jf.  

 bestemmelsens 2. pkt.
 Stk. 4 indeholder nogle undtagelser fra reglen i stk. 1.
For det første gælder de gunstige retsvirkninger for sælgeren ikke med  

 hensyn til mangler, som er opstået i perioden mellem udarbejdelsen af  

 tilstandsrapporten og det tidspunkt, hvor risikoen for hændelige skader m.v.  

 efter almindelige regler overføres til køberen.
Dette sker normalt på  

 overtagelsesdagen.
Fejl, som opstår i perioden mellem udarbejdelsen af  

 tilstandsrapporten og overtagelsesdagen, vil i de sædvanlige tilfælde, hvor  

 overtagelsesdagen ligger forholdsvis kort tid efter aftalens indgåelse,  

 normalt være fejl, der skyldes en ikke forudset ydre begivenhed som f.eks. en  

 rørsprængning.
I andre tilfælde vil det være vanskeligt at bevise, at en fejl  

 er opstået i denne mellemperiode.
Der vil formentlig i praksis være en  

 formodning for, at den bygningssagkyndige burde have omtalt en fejl, som  

 efterfølgende opdages af køberen, og som må antages at have været til stede  

 ved overtagelsen.
Det vil efter almindelige bevisregler være køberen, der  

 skal bevise, at en mangel er opstået i mellemperioden.
 Denne bestemmelse kan fraviges ved aftale, således at sælgeren ikke hæfter  

 for fejl, der opstår i mellemperioden, jf. lovforslagets § 21, stk. 1.
For det andet fritages sælgeren ikke for mangelshæftelsen for så vidt  

 angår, hvad der normalt med en samlebetegnelse kaldes ulovlige  

 bygningsindretninger.
Baggrunden for denne begrænsning er, at de  

 bygningssagkyndige udover, om byggelovgivningens krav er opfyldt, kun i få  

 tilfælde vil have sagkundskab til at kunne vurdere, om bygningen med  

 tilhørende installationer m.v. er lovligt indrettet og benyttet.
Endvidere  

 har Assurandør-Societetet oplyst over for Justitsministeriet, at det ikke på  

 nuværende tidspunkt kan forventes, at der vil kunne tegnes kaskolignende  

 ejerskifteforsikringer, som dækker ulovlige bygningsindretninger.
For det tredje gælder de gunstige retsvirkninger ikke, hvis sælgeren har  

 handlet svigagtigt eller groft uagtsomt i relation til det forhold, som  

 køberen vil påberåbe sig, jf. stk. 4, 2. pkt.
Køberen kan fortsat gøre en  

 mangel gældende, hvis sælgeren f.eks. har rettet i tilstandsrapporten inden  

 den gives til køberen, eller hvis sælgeren har undladt at gøre opmærksom på  

 en mangel, som sælgeren vidste ville være skjult for den bygningssagkyndige.  

 Ved udformningen af rapportskemaerne vil det blive sikret, at den  

 bygningssagkyndige i forbindelse med sin undersøgelse spørger sælgeren om  

 forhold, som en sagkyndig ikke kan se, men som en sælger vil opdage ved at bo  

 i huset - f.eks. om der trænger vand ind, når det regner, eller om der  

 tidligere er foretaget omfattende reparationsarbejder.
Sælgeren vil kunne  

 gøres ansvarlig, såfremt han ved besvarelsen af disse spørgsmål handler  

 svigagtigt eller groft uagtsomt.
Det må antages, at der skal meget til, før en uprofessionel sælgers adfærd  

 vil blive karakteriseret som svigagtig eller groft uagtsom, når ejendommen er  

 gennemgået af en bygningssagkyndig.
Det vil normalt ikke kunne kræves, at  

 sælgeren foretager en kritisk gennemgang af tilstandsrapporten for at  

 kontrollere, om den bygningssagkyndige har overset noget.
Sælgeren behøver  

 endvidere ikke undersøge og selv oplyse om de for en fagmand synlige forhold  

 som f.eks. tagets og træværkets alder og tilstand, betydningen af, at der er  

 skjulte installationer o.s.v.
Grov uagtsomhed vil normalt heller ikke  

 foreligge, selv om en uprofessionel sælger undlader at oplyse om mangler ved  

 ejendommen, som han burde have haft mistanke om, men som han ikke længere  

 hæfter sig ved, og som måske nu er skjulte selv for en bygningssagkyndig.
Som  

 eksempel kan nævnes mangler ved fundamentet, der tidligere under sælgerens  

 ejertid har givet sig udslag i en mindre revnedannelse, som er blevet  

 udbedret.
Derimod vil sælgeren handle groft uagtsomt, hvis han f.eks.  

 undlader at oplyse, at han for nylig har overmalet en fugtplet, som er  

 opstået, efter at der er trængt vand ind.
Køberen er heller ikke afskåret fra at kræve erstatning på grundlag af en  

 garanti.
Der skal imidlertid være tale om en garanti »vedrørende det  

 pågældende forhold«.
Det betyder, at sælgerens indeståelse skal være  

 rettet mod et bestemt angivet forhold ved bygningens fysiske tilstand.
Som  

 eksempel kan nævnes en tilkendegivelse om, at sælgeren indestår for, at alle  

 termoruder er hele, eller at ejendommen er fri for svamp.
Medmindre sælgeren handler erhvervsmæssigt, vil han således ikke gyldigt  

 kunne give en »blanco-garanti« gående ud på, at sælgeren indestår  

 for, at der ikke er mangler ved ejendommen.
Dette ville være i strid med  

 reglen i lovforslagets § 21, stk. 1, 1. pkt., hvorefter reglerne i kapitel 1  

 kun kan fraviges til skade for en af parterne, hvis den pågældende handler  

 erhvervsmæssigt.
I modsætning til garantitilfældene omfatter sælgerens fritagelse for  

 mangelshæftelsen også køberens individuelle forudsætninger med hensyn til  

 ejendommens fysiske tilstand.
En køber kan undertiden have en forudsætning,  

 hvis manglende opfyldelse ikke medfører, at der kan siges at foreligge en  

 »fejl« ved ejendommen i den forstand, hvori dette udtryk bruges i  

 lovforslaget, jf. de almindelige bemærkninger, pkt. 4.1. Som eksempel herpå  

 kan nævnes en forudsætning om, at en meget gammel ejendoms kælder, som af  

 sælgeren bruges til opmagasinering, er så tør, at der uden problemer kan  

 indrettes soveværelser i kælderen.
Et sådant forhold er som udgangspunkt ikke  

 omfattet af den bygningssagkyndiges undersøgelse og vil normalt heller ikke  

 være dækket af en ejerskifteforsikring.
Køberen vil imidlertid i medfør af  

 bestemmelsen i stk. 3 altid være bekendt med, at fremlæggelsen af  

 tilstandsrapporten og forsikringstilbudet betyder, at køberen ikke vil kunne  

 gøre mangelsindsigelser gældende mod sælgeren, medmindre denne har handlet  

 svigagtigt eller groft uagtsomt.
I denne situation må køberen herefter bringe  

 forholdet på det rene ved at forlange, at det pågældende forhold undersøges  

 inden aftalens indgåelse, eller at sælgeren giver en garanti, eller køberen  

 må gå det skridt videre at gøre opfyldelsen af den særlige forudsætning til  

 en egentlig betingelse for handlen.
En sådan afklaring, inden der handles,  

 vil være til fordel for begge parter.
For det fjerde fritages sælgeren ikke for erstatningsansvar efter  

 almindelige regler, hvor sælgeren som entreprenør eller bygherre selv har  

 stået for opførelsen af bygningen med videresalg for øje.
Der foreslås  

 således bl.a. ingen ændring af professionelle bygherrers og bygmestres  

 særlige erstatningsansvar for fagfejl m.v.
Bestemmelsen i stk. 5 drejer sig om køberens ret til at indtræde i krav  

 mod tidligere led, selv om sælgerens mangelshæftelse er bortfaldet efter  

 reglerne i stk. 1. Procesøkonomiske grunde taler i almindelighed for, at en  

 mangel kan gøres gældende direkte over for den, der har forvoldt manglen,  

 eller i hvis ejertid den er opstået.
Efter Justitsministeriets opfattelse  

 ville det være urimeligt, såfremt et tidligere led, i hvis ejertid en mangel  

 har været til stede, skulle kunne slippe for at hæfte for den pågældende  

 mangel alene på grund af den for ham tilfældige omstændighed, at en senere  

 sælger har besluttet sig for at få lavet en tilstandsrapport og indhente et  

 tilbud på en ejerskifteforsikring.
Det fastslås i bestemmelsen, at køberen uden aftale herom kan indtræde i  

 sælgerens eventuelle krav mod tidligere sælgere, entreprenører,  

 materialeleverandører m.v., hvis det er de samme forhold ved bygningens  

 fysiske tilstand, som efter en trinvis bedømmelse af de enkelte handler  

 begrunder, at køberen ville have haft et krav mod sin sælger, og at sælgeren  

 på sin side ville have haft et krav mod sin sælger etc.
Reglen gælder, uanset  

 om det tidligere led er en privat sælger, og uanset om den umiddelbare sælger  

 er under konkurs.
Køberens krav mod det tidligere led vil være underlagt de  

 samme begrænsninger, som ville have været gældende i forholdet mellem det  

 tidligere led og dennes aftalepart.
 I retspraksis er der eksempler på, at et tidligere led - f.eks. en  

 entreprenør - i visse grovere tilfælde er gjort erstatningsansvarlig direkte  

 over for senere købere af ejendommen på grundlag af reglerne om erstatning  

 uden for kontrakt (culpa-reglen). I disse tilfælde, der i den juridiske  

 litteratur betegnes retsbrudstilfælde, er den senere købers krav ikke  

 begrænset til, hvad det tidligere leds aftalepart kunne have gjort gældende.  

 Lovforslaget regulerer hverken disse »retsbrudstilfælde« eller  

 spørgsmålet om, hvorvidt en garanti, der er udstedt af et tidligere led, har  

 virkning efter sit indhold også over for senere købere.
 Der henvises i øvrigt til de almindelige bemærkninger, pkt. 4.1.
Til § 3 I retspraksis er det ikke afklaret, i hvilket omfang køberen kan kræve  

 erstatning af en bygningssagkyndig, som sælgeren har engageret, hvis den  

 bygningssagkyndige ved en fejl overser et forhold, som burde have været  

 omtalt i rapporten.
Ved den foreslåede bestemmelse sikres det, at de særligt  

 beskikkede bygningssagkyndige, jf. § 4, kan gøres ansvarlige, hvis de ud fra  

 en faglig bedømmelse har begået fejl og derved har undladt at omtale forhold,  

 som burde have været nævnt i tilstandsrapporten.
Reglen gælder, uanset om sælger i medfør af § 2 er fritaget for sin  

 hæftelse for fysiske mangler.
Det betyder, at den bygningssagkyndige f.eks.  

 også hæfter direkte over for køberen i tilfælde, hvor den pågældende ejendom  

 efter sin art slet ikke kan ejerskifteforsikres mod skjulte fejl, jf.  

 bemærkningerne til § 5. Bestemmelsen medfører således den præcisering af  

 køberens retsstilling, at køberen kan rette et eventuelt erstatningskrav  

 direkte mod en beskikket bygningssagkyndig, selv om køberen ikke har et  

 kontraktforhold til denne.
Det vil afhænge af dansk rets almindelige erstatningsregler, hvornår der  

 foreligger det fornødne ansvarsgrundlag for den bygningssagkyndige.
Bortset  

 fra tilfælde, hvor den bygningssagkyndige har påtaget sig at indestå for  

 rigtigheden af en oplysning, vil det afgørende være, om den  

 bygningssagkyndige bedømt ud fra de faglige normer på området har begået en  

 fejl ved sin besigtigelse af ejendommen.
Der henvises herom til  

 bemærkningerne nedenfor til lovforslagets § 4.
Den bygningssagkyndiges ansvar er således et professionsansvar.
Der er  

 ikke tale om, at den bygningssagkyndige efter den foreslåede ordning  

 »overtager« sælgerens mangelshæftelse og dermed hæfter for skjulte  

 fejl, som ikke ud fra de faglige normer burde have været opdaget af den  

 bygningssagkyndige.
 Den bygningssagkyndiges erstatningspligt er ikke beløbsmæssigt begrænset.  

 Spørgsmålet om, hvilke beløb køberen i givet fald kan kræve erstattet,  

 afhænger således af de almindelige erstatningsregler, hvorefter der som  

 udgangspunkt kan kræves erstatning for det fulde tab.
Er både sælgeren og den bygningssagkyndige erstatningsansvarlige, gælder  

 erstatningsansvarslovens regler om flere erstatningsansvarlige.
Der vil efter  

 omstændighederne kunne ske en indbyrdes fordeling af erstatningsbyrden, hvor  

 der kan tages hensyn til, at den bygningssagkyndige er ansvarsforsikret, jf.  

 erstatningsansvarslovens § 25, stk. 2, sammenholdt med § 19, stk. 2, nr. 1.  

 Sælgeren vil have fuld regres mod den bygningssagkyndige, såfremt denne er  

 ansvarsforsikret og sælgerens ansvar alene beror på, at sælgeren har givet en  

 garanti i tillid til den fejlagtige rapport, jf. erstatningsansvarslovens §  

 25, stk. 2, sammenholdt med § 19, stk. 1.
Efter reglen i § 3, stk. 1, 2. pkt., kan der tilkomme sælgeren en  

 godtgørelse ud fra en rimelighedsvurdering, såfremt sælgeren på grund af en  

 fejl, som den bygningssagkyndige ud fra en faglig bedømmelse burde have  

 omtalt i rapporten, har måttet betale et beløb til køber.
Bestemmelsen giver  

 mulighed for at tillægge sælgeren en godtgørelse for »skuffet  

 forventning«.
Det forudsættes, at det vil komme på tale at tillægge  

 sælgeren et beløb i tilfælde, hvor sælgeren er i god tro og har disponeret i  

 tillid til det gennemførte salg.
Også denne regel gælder, uanset om § 2 finder anvendelse eller ej.
Det  

 betyder, at også sælgere af ejendomme, der efter deres art ikke (for tiden)  

 kan ejerskifteforsikres, har en tilskyndelse til at indhente en  

 tilstandsrapport i overensstemmelse med reglerne i § 4, idet den  

 bygningssagkyndige i givet fald ikke senere vil kunne afvise et eventuelt  

 erstatningskrav fra sælgeren med den begrundelse, at det beløb, som sælgeren  

 har måtte betale til køber, blot korrigerer en for høj pris for ejendommen,  

 og at sælgeren derfor ikke har lidt et tab.
Bestemmelsen i stk. 2 fastsætter en absolut reklamationsfrist på 5 år for  

 krav mod den bygningssagkyndige.
Efter den foreslåede bestemmelse løber  

 reklamationsfristen som udgangspunkt fra den overtagelsesdag, som er aftalt  

 mellem køber og sælger.
Reklamationsfristen udvides således i forhold til  

 den, der gælder efter standardvilkårene i Almindelige Bestemmelser for  

 teknisk Rådgivning og bistand (ABR 89), hvorefter reklamationsfristen er 5 år  

 fra afslutningen af rådgivningsopgaven.
I enkelte tilfælde bliver overtagelsesdagen aftalt til et tidspunkt længe  

 efter handlens indgåelse.
For at undgå, at den bygningssagkyndige i sådanne  

 tilfælde skal komme til at hæfte for fejl i meget længere tid end 5 år efter  

 udarbejdelsen af tilstandsrapporten, foreslås det, at der under alle  

 omstændigheder skal reklameres over for den bygningssagkyndige senest 6 år  

 efter rapportens seneste datering.
I tilfælde, hvor den bygningssagkyndige  

 har fornyet rapporten, gælder 6 års-fristen således fra fornyelsen.
Den foreslåede reklamationsfrist gælder ikke, hvis den bygningssagkyndige  

 har påtaget sig at indestå for rigtigheden af rapportens oplysninger i  

 længere tid.
Fristen gælder heller ikke, hvis den bygningssagkyndige har  

 handlet svigagtigt eller groft uagtsomt.
 Efter den foreslåede bestemmelse gælder 5 års-fristen for enhver (køber,  

 sælger eller andre), der har et økonomisk krav mod den bygningssagkyndige som  

 følge af, at denne fejlagtigt har undladt at omtale et forhold i  

 tilstandsrapporten.
Til § 4 I bestemmelsens stk. 1 fastsættes de krav til tilstandsrapporten, som skal  

 være opfyldt, for at rapporten kan have de i § 2 nævnte retsvirkninger.  

 Rapporten skal dels være udarbejdet af en dertil beskikket bygningssagkyndig,  

 dels være udfærdiget på rapportskemaer, som er godkendt af boligministeren.  

 Endvidere må rapporten ikke være for gammel, jf. nedenfor.
 Stk. 2, 1. pkt., indeholder en bemyndigelse for boligministeren til at  

 beskikke det antal bygningssagkyndige, som skønnes nødvendigt i forhold til  

 efterspørgslen efter tilstandsrapporter.
Efter stk. 2, 2. pkt., fastsætter boligministeren nærmere regler om  

 betingelserne for at blive beskikket som bygningssagkyndig.
En af disse  

 betingelser skal være, at den bygningssagkyndige har tegnet en  

 professionsansvarsforsikring.
Det vil blive fastsat, at den  

 bygningssagkyndige løbende skal dokumentere at være dækket af en forsikring,  

 som i hele den bygningssagkyndiges ansvarsperiode dækker tab, som den  

 pågældende kan gøres ansvarlig for.
Det forudsættes i øvrigt, at  

 forsikringens omfang og vilkår mindst skal svare til, hvad der i  

 almindelighed er opnåeligt på forsikringsmarkedet.
Boligministeren skal endvidere fastsætte nærmere regler om betingelserne  

 for fratagelse og bortfald af beskikkelse.
Det vil bl.a. blive fastsat, at  

 beskikkelsen kan fratages, hvis den bygningssagkyndige ikke løbende  

 dokumenterer at være dækket af en professionsansvarsforsikring som ovenfor  

 nævnt, hvis den bygningssagkyndige har betydelig forfalden gæld til det  

 offentlige, dvs. i størrelsesordenen 100.000 kr. eller derover, eller hvis  

 den bygningssagkyndige ikke overholder reglerne om virksomheden som  

 bygningssagkyndig eller reglerne om vederlag, jf. nedenfor.
Der vil endvidere  

 blive fastsat nærmere regler om bygningssagkyndiges adgang til at forlange  

 afgørelser om fratagelse af beskikkelse indbragt for domstolene.
Det foreslås også, at boligministeren skal fastsætte nærmere regler om den  

 praktiske administration af beskikkelsesordningen samt om gebyr for  

 beskikkelse m.v.
Der henvises herom til de almindelige bemærkninger, pkt. 6.
 Den foreslåede ordning, hvorefter boligministeren fastsætter de nærmere  

 regler om beskikkelsesordningen, svarer til, hvad der gælder med hensyn til  

 energikonsulenter, som beskikkes til at udføre varmesyn, jf. § 20 i lov om  

 begrænsning af energiforbruget i bygninger.
Som vilkår for at opnå beskikkelse vil der blive fastsat krav med hensyn  

 til den bygningssagkyndiges uddannelsesmæssige baggrund og erhvervsmæssige  

 erfaring inden for området.
Der vil endvidere blive fastsat krav om, at de  

 bygningssagkyndige skal gennemgå et kursus, der særligt tager sigte på de  

 administrative aspekter i forbindelse med udarbejdelse af tilstandsrapporter,  

 samt at de pågældende deltager i efteruddannelse.
 Det vil ikke være til hinder for at blive beskikket, at den pågældende  

 tillige er ansat i et forsikringsselskab.
Stk. 2, 3. pkt., indeholder en bemyndigelse for boligministeren til at  

 fastsætte nærmere regler om de bygningssagkyndiges virksomhed.
Reglerne vil  

 bl.a. fastlægge kravene til den undersøgelse af ejendommen, som den  

 bygningssagkyndige skal foretage som grundlag for udarbejdelsen af selve  

 tilstandsrapporten.
Det vil bl.a. blive fastsat, at undersøgelsen, medmindre  

 andet aftales, skal foregå med brug af håndredskaber og uden destruktive  

 indgreb i bygningen, dvs. uden at der f.eks. brækkes gulvbrædder op.
Der vil endvidere blive fastsat regler om, at den bygningssagkyndige skal  

 være uvildig i den enkelte sag og således ikke må have interesser, som kan  

 have indflydelse på den pågældendes udarbejdelse af tilstandsrapporten.
Det  

 vil endvidere blive fastsat, at den bygningssagkyndige ikke må betinge sin  

 udarbejdelse af en tilstandsrapport af, at parterne aftager ydelser - f.eks.  

 en forsikring - som ikke er nødvendige for udarbejdelsen af rapporten.
Boligministeren bemyndiges desuden til at fastsætte regler om beregningen  

 af de bygningssagkyndiges vederlag.
Boligministeriet vil på baggrund af  

 erfaringerne med den såkaldte PAR/FRI-ordning og Byggeskadefondens 5-års  

 eftersyn sigte mod et normalt vederlag på ca. 4.000 kr., ekskl. moms, for  

 udarbejdelse af en tilstandsrapport.
Vederlaget vil blive afpasset efter  

 husets størrelse, alder og indretning.
Efter stk. 3 kan boligministeren delegere sine beføjelser efter loven.
Det  

 er hensigten at bemyndige Bygge- og Boligstyrelsen til at udøve beføjelserne.  

 Det foreslås også, at boligministeren skal kunne overlade visse praktiske  

 opgaver i forbindelse med administrationen af beskikkelsesordningen til  

 private, f.eks.
Teknologisk Institut, som på tilsvarende måde udfører opgaver  

 i forbindelse med administrationen af energikonsulentordningen.
 Udformningen af de administrative regler vil af Boligministeriet blive  

 drøftet med de berørte organisationer og myndigheder.
 Som ovenfor nævnt skal tilstandsrapporterne efter den foreslåede ordning  

 udformes på et særligt skema, som skal være godkendt af Boligministeriet.
 Rapportskemaet vil blive udformet sådan, at det sikres, at alle forhold,  

 der normalt har betydning for en køber, bliver omtalt detaljeret og på en  

 overskuelig måde, og sådan, at efterfølgende tvister om eventuelt  

 rådgivningsansvar for den bygningssagkyndige så vidt muligt undgås.
 Forsikringsbranchen vil blive inddraget i arbejdet med udformningen af  

 rapportskemaerne med henblik på, at forsikringsselskaberne kan lægge enhver  

 beskikket bygningssagkyndigs tilstandsrapport til grund ved afgørelsen af, på  

 hvilke vilkår der kan tegnes ejerskifteforsikring mod skjulte fejl.
Rapportskemaerne vil blive udformet sådan, at det fremgår, om den  

 bygningssagkyndige har fundet tegn på fejl, som ikke kan afsløres ved den  

 foretagne undersøgelse.
Rapportskemaet vil endvidere blive udformet således,  

 at rapporten i videst muligt omfang indeholder den bygningssagkyndiges  

 stillingtagen til karakteren og betydningen af de forhold, som viser sig ved  

 undersøgelsen.
 Ved udformningen af rapportskemaerne vil det endvidere blive sikret, at  

 den bygningssagkyndige som led i undersøgelsen spørger sælgeren om forhold,  

 som en sagkyndig ikke (altid) kan se, men som en sælger vil opdage ved at bo  

 i huset - f.eks. fordi fejlen kun giver sig udslag i en bestemt slags vejr.  

 Finder den bygningssagkyndige på grundlag af sin erfaring eller undersøgelsen  

 i øvrigt, at der er grund til at tvivle på sælgerens oplysninger, skal dette  

 anføres i rapporten.
Formålet med tilstandsrapporten vil være at oplyse, i hvilket omfang den  

 undersøgte bygnings fysiske tilstand afviger negativt fra tilstanden i  

 tilsvarende intakte huse af samme alder.
I rapporten skal omtales skader,  

 tegn på mulige skader samt forhold ved bygningen, der giver nærliggende  

 risiko for skader, hvis der ikke sættes ind med særligt omfattende  

 vedligeholdelsesarbejder eller andre forebyggende foranstaltninger.
Ved skade  

 forstås brud, lækage, deformering, svækkelse, revnedannelser eller  

 ødelæggelse i bygningen eller andre fysiske forhold, når disse forhold  

 nedsætter bygningens værdi eller brugbarhed efter dens formål.
Rapporten skal således oplyse om bygningernes fysiske tilstand med henblik  

 på, at disse oplysninger kan indgå i køberens vurdering af, på hvilke vilkår  

 han vil købe ejendommen, samt i parternes vurdering af, hvad ejendommen bør  

 koste.
Rapporten skal endvidere kunne danne grundlag for et  

 forsikringsselskabs vurdering af, på hvilke vilkår der kan tegnes  

 ejerskifteforsikring mod skjulte fejl i den pågældende ejendom.
Dette  

 betyder, at der i rapporten som udgangspunkt skal oplyses om forhold, som en  

 køber normalt vil tillægge betydning, uanset om forholdet retligt ville kunne  

 karakteriseres som en mangel i forholdet mellem køber og sælger.
Bagatelagtige forhold, hvis karakter og betydning er åbenbare selv for en  

 ukyndig køber - f.eks. en dryppende vandhane - skal ikke omtales.
Forhold,  

 som ikke er af bagatelagtig karakter, skal derimod omtales, uanset om de  

 måske er åbenbare for en ikke-sagkyndig.
Køberen bør kunne stole på, at alle  

 fejl, som den bygningssagkyndige har kunnet opdage, og som ikke er  

 ubetydelige, er omtalt i tilstandsrapporten.
I rapporten skal normalt heller ikke omtales rent æstetiske eller  

 arkitektoniske forhold, almindeligt slid og ælde, bygningens almindelige  

 vedligeholdelsesstand, samt om bygningens plan og indretning er mere eller  

 mindre praktisk.
Det vil i rapportskemaerne udtrykkeligt blive anført, at  

 rapporten ikke omtaler sådanne forhold.
Det foreslås i stk. 1, 2. pkt., at tilstandsrapporten for at medføre de i  

 § 2 nævnte retsvirkninger skal være udarbejdet eller fornyet af den  

 bygningssagkyndige mindre end 6 måneder før den dag, køberen modtager  

 rapporten.
Hermed sikres det, at køberen modtager aktuelle oplysninger om  

 ejendommens tilstand.
Fristen på 6 måneder svarer til udvalgets forslag og er  

 fastsat på grundlag af en vurdering af den beskikkede bygningssagkyndiges  

 mulighed for at opdage tegn på fejl, der vil give sig udslag inden for den  

 nærmeste fremtid, samt under hensyn til, at ejendomme, der er udbudt til en  

 realistisk pris, normalt sælges inden for en periode på 6 måneder.
Der  

 henvises til betænkning nr. 1276/1994, s. 220.
 Under hensyn til, at salgsbestræbelserne undertiden kan stå på i længere  

 tid end 6 måneder, er der efter bestemmelsen mulighed for at lade den  

 bygningssagkyndige foretage en supplerende undersøgelse og på grundlag heraf  

 attestere, at den oprindelige rapport med eventuelle angivne ændringer eller  

 tilføjelser fornyes for endnu en periode.
 Det foreslås i stk. 4, at visse af straffelovens bestemmelser om  

 forbrydelser i offentlig tjeneste eller hverv m.v., herunder om  

 tavshedspligt, skal gælde for de bygningssagkyndige.
 Der henvises i øvrigt til de almindelige bemærkninger, pkt. 4.1.
Til § 5 Stk. 1 indeholder de krav til sælgers oplysning vedrørende  

 ejerskifteforsikring, som skal være opfyldt, for at oplysningen sammen med  

 tilstandsrapporten kan have de i § 2 nævnte retsvirkninger.
Sælgers oplysning vedrørende ejerskifteforsikring skal som udgangspunkt  

 bestå i et skriftligt tilbud fra et forsikringsselskab om tegning af en  

 ejerskifteforsikring mod skjulte fejl efter visse nærmere angivne  

 retningslinjer.
I tilfælde, hvor det ikke er muligt for sælgeren at  

 fremskaffe et tilbud på en sådan forsikring, gælder ordningen kun, hvis  

 grunden til den manglende forsikringsmulighed er, at den pågældende ejendom  

 ikke kan ejerskifteforsikres på grund af særlige forhold vedrørende netop  

 denne ejendoms fysiske tilstand.
Det afgørende er i denne forbindelse, om  

 forsikringsselskabets beslutning om ikke at ville tegne en  

 ejerskifteforsikring mod skjulte fejl beror på en individuel vurdering af den  

 pågældende ejendoms fysiske tilstand - f.eks. at ejendommen er stærkt  

 misrøgtet.
I betænkning nr. 1276/1994, s. 157, nævner udvalget, at  

 Assurandør-Societetet over for udvalget har oplyst, at der i almindelighed  

 ikke vil kunne tegnes ejerskifteforsikring ved salg af ældre fritidshuse samt  

 ved salg af ejerlejligheder, som ikke er fritliggende.
For disse typer af  

 ejendomme er der således ikke for tiden mulighed for at komme ind under  

 ordningen.
I de normale tilfælde, hvor den skriftlige meddelelse har form af et  

 forsikringstilbud fra et forsikringsselskab, skal den tilbudte forsikring  

 have en dækningsperiode på mindst 5 år regnet fra overtagelsesdagen, og  

 medmindre køberen har undladt at vedligeholde ejendommen forsvarligt, skal  

 køberen kunne få dækningsperioden forlænget, sådan at den samlede  

 forsikringsperiode bliver mindst 10 år.
Forsikringen skal være en  

 kaskolignende forsikring i den forstand, at den - bortset fra en selvrisiko  

 og eventuelle særligt undtagne fejl - skal dække fejl ved bygningernes  

 fysiske tilstand, som ikke er nævnt i den skriftlige tilstandsrapport, jf. §  

 4.
Forsikringen skal dække fejl, som var til stede på overtagelsesdagen,  

 uanset om det pågældende forhold retligt kan betegnes som en mangel i  

 forholdet mellem køber og sælger.
Med hensyn til, hvad der ligger i udtrykket  

 »fejl«, henvises til de almindelige bemærkninger, pkt. 4.1.
Det skal angives i forsikringstilbudet, på hvilke vilkår der kan tegnes en  

 forsikring som ovenfor nævnt.
Udtrykket »på hvilke vilkår« omfatter  

 samtlige vilkår, som vil indgå i en eventuel forsikringsaftale, herunder  

 navnlig præmiestørrelsen, selvrisikoens størrelse og dækningsomfanget.
Det  

 skal således bl.a. fremgå, om visse bestemte fejl eventuelt skal være  

 undtaget fra forsikringen.
 For at sikre, at den, der køber ejendommen, faktisk vil kunne tegne en  

 forsikring på de vilkår, som sælgeren har fremlagt oplysning om, foreslås det  

 i stk. 2, at forsikringsselskabets meddelelse skal være udformet som et  

 bindende tilbud, der inden for en rimelig frist kan antages af den, som køber  

 ejendommen.
I stk. 3 foreslås en bemyndigelsesbestemmelse, hvorefter justitsministeren  

 kan fastsætte nærmere regler om dækningsomfanget for de i stk. 1 nævnte  

 forsikringer.
Sådanne regler vil blive fastsat, såfremt forsikringsbranchen  

 ikke udvikler forsikringsprodukter, som i almindelighed dækker alle skjulte  

 fejl uden væsentlige undtagelser.
Det vil efter omstændighederne kunne være  

 rimeligt, at forsikringsselskaberne tager forbehold for visse bestemte typer  

 af fejl, men anvendelsen af sådanne forbehold må være meget begrænset.
 I givet fald vil der kunne fastsættes regler om, at sælgeren kun kan opnå  

 fritagelse for mangelshæftelsen ved at give oplysning om ejerskifteforsikring  

 med en vis minimumsdækning.
 Det foreslås endvidere, at der administrativt skal kunne fastsættes  

 nærmere regler om indholdet af de meddelelser, som forsikringsselskaberne  

 afgiver.
 Der henvises i øvrigt til de almindelige bemærkninger, pkt. 4.1.
Til § 6 I stk. 1 fastlægges anvendelsesområdet for reglerne i kapitel 2 om  

 fortrydelsesret ved køb af fast ejendom m.v.
Reglerne gælder for det første for aftaler om køb af fast ejendom, når  

 ejendommen hovedsagelig er bestemt til beboelse for køberen.
Der kan herom  

 henvises til bemærkningerne ovenfor til § 1. Reglerne gælder, uanset om  

 sælgeren er en privatperson, en offentlig institution eller en  

 erhvervsvirksomhed.
Har to eller flere personer købt ejendommen i fællesskab, kan  

 fortrydelsesretten kun udøves af køberne i fællesskab.
Hvis det kun er den  

 ene af køberne, som ønsker at træde tilbage, kan dette således ikke ske med  

 hjemmel i de foreslåede bestemmelser.
I forhold til anvendelsesområdet for kapitel 1 indeholder bestemmelsen den  

 udvidelse, at reglerne i kapitel 2 også omfatter aftaler om køb af andel i en  

 andelsboligforening og køb af aktie eller andet adkomstdokument med  

 tilknyttet brugsret til en bolig, medmindre der er tale om en brugsret på  

 timeshare-basis.
Baggrunden for undtagelsen af køb på timesharebasis er, at  

 der på dette område er vedtaget et EU-direktiv, som senest i 1997 skal  

 udmøntes i en særlig lovgivning om bl.a. fortrydelsesret ved køb af  

 timeshare-boliger.
Reglerne omfatter endvidere køb af ubebygget grund, som  

 skal anvendes til opførelse af en bolig for køberen.
Stk. 2 indeholder nogle undtagelser fra det anvendelsesområde, som er  

 fastlagt i stk. 1. Det foreslås for det første, at reglerne om  

 fortrydelsesret ikke skal gælde ved køb på tvangsauktion eller frivillig  

 auktion.
Reglerne skal heller ikke gælde, når der ved aftalens indgåelse er  

 indgivet begæring om tvangsauktion, og køberen var eller burde være bekendt  

 hermed.
Såfremt fortrydelsesretten skulle gælde i sidstnævnte situationer,  

 ville det kunne vanskeliggøre bestræbelserne på at afværge en tvangsauktion  

 ved salg i fri handel.
Det foreslås endvidere, at reglerne ikke skal gælde for køb af  

 landbrugsejendom, der er undergivet landbrugspligt.
Der henvises herom til  

 bemærkningerne ovenfor til § 1.
I stk. 3 foreslås en bevisbyrderegel, der svarer til reglerne i anden  

 civilretlig forbrugerbeskyttelseslovgivning, jf. f.eks. aftalelovens § 38 a.  

 Reglen gælder ikke blot for typehusfirmaer og andre professionelle bygherrer,  

 men også for bl.a. pengeinstitutter og realkreditinstitutter, der afhænder  

 ejendomme, som man har overtaget på tvangsauktion.
Også en virksomheds  

 enkeltstående salg af funktionærboliger vil være omfattet.
Udenfor falder  

 derimod en erhvervsdrivendes salg af sin private bolig.
Udtrykket, at aftalen er »indgået eller formidlet for sælgeren af en  

 erhvervsdrivende som led i sit erhverv« sigter til de almindelige  

 tilfælde, hvor sælgeren bistås af en ejendomsformidler, f.eks. en  

 ejendomsmægler eller advokat.
Den erhvervsdrivende skal have optrådt aktivt i  

 forbindelse med aftalens indgåelse.
Reglen omfatter således ikke tilfælde,  

 hvor den erhvervsdrivende alene har formidlet en kontakt mellem parterne.
 Bevisbyrdereglen gælder ikke i tilfælde, hvor sælgeren har fået bistand af  

 en person, der er erhvervsdrivende inden for en anden branche, og som blot  

 som noget enkeltstående har påtaget sig at hjælpe med det konkrete salg.
 Det forudsættes, at bevisbyrdereglen ikke finder anvendelse i tilfælde,  

 hvor sælgeren eller formidleren er blevet vildledt af køberen til at tro, at  

 køberen handlede erhvervsmæssigt.
 Efter den foreslåede regel skal en erhvervsmæssigt handlende sælger m.v.,  

 der vil gøre gældende, at køberen ikke har fortrydelsesret, f.eks. bevise, at  

 den pågældende ejendom ikke hovedsagelig var bestemt til beboelse for  

 køberen, eller at køberen vidste, at der ved aftalens indgåelse var indgivet  

 begæring om tvangsauktion over ejendommen, jf. stk. 1 og 2.
Til § 7 Den foreslåede bestemmelse indeholder kapitlets hovedregel om køberens  

 fortrydelsesret.
Fortrydelsesretten omfatter aftalen i sin helhed, ikke  

 enkelte dele af aftalen.
Købers fortrydelsesret gælder som udgangspunkt, selv  

 om sælger som led i aftalen er fraflyttet ejendommen, og selv om køber er  

 flyttet ind.
Det foreslås i stk. 2, at en køber skal kunne træde tilbage fra et tilbud,  

 som efter aftaleretlige regler er bindende, så længe tilbudet ikke er  

 accepteret af sælger.
I disse tilfælde skal der ikke betales nogen  

 godtgørelse, jf. herom nedenfor i § 11.
 Der henvises i øvrigt til de almindelige bemærkninger, pkt. 4.2.
Til § 8 Bestemmelsen angiver fortrydelsesfristens længde og fastlægger, fra  

 hvilket tidspunkt fristen løber.
Det foreslås i stk. 1, at køberen senest 6 hverdage efter aftalens  

 indgåelse skal give sælgeren underretning om, at han vil træde tilbage fra  

 aftalen.
Underretningen skal gives skriftligt og skal være kommet frem inden  

 fristens udløb.
I tilfælde, hvor aftalen indgås ved, at sælgeren afgiver et  

 tilbud om salg, løber 6-dages fristen dog fra det tidspunkt, hvor sælgeren  

 efter aftaleretlige regler ikke længere kan tilbagekalde tilbudet, dvs. når  

 det er kommet til køberens kundskab, jf. stk. 2. I nogle af disse tilfælde  

 vil 6-dages fristen allerede være udløbet inden aftalen indgås, således at  

 der slet ikke bliver nogen fortrydelsesret.
Fortrydelsesretten gælder fra aftalens indgåelse, uanset om aftalen er  

 endelig eller betinget af et eller flere forhold, f.eks. af, at købers  

 advokat godkender aftalen.
Hvis advokaten i det nævnte eksempel ikke  

 godkender aftalen, er betingelsen for aftalen imidlertid ikke opfyldt, og der  

 bliver i så fald ikke tale om at benytte fortrydelsesretten efter denne lov.  

 Sådanne aftalte betingelser gælder således ved siden af fortrydelsesretten,  

 og hvis de ikke opfyldes, falder handlen bort, uden at der skal betales  

 godtgørelse efter § 11.
Fristen på 6 hverdage indebærer, at køberen altid har mindst en hel  

 weekend til rådighed, idet lørdag ikke regnes for en hverdag, jf.  

 lovforslagets § 13. Bortset fra tilfælde, hvor særlige helligdage kommer  

 imellem, vil situationen således være den, at hvis aftalen er indgået en  

 fredag, lørdag eller søndag, skal køberens underretning være kommet frem til  

 sælgeren eller formidleren senest den mandag, der ligger henholdsvis 10, 9  

 eller 8 dage frem i tiden.
Er aftalen indgået mandag-torsdag skal  

 underretningen være kommet frem senest 8 dage efter den pågældende dag.  

 Underretningen skal på sidstedagen være kommet frem inden døgnets ophør.  

 Efter almindelige aftaleretlige regler vil underretningen være kommet frem,  

 når den er nået så vidt, at sælgeren under normale forhold vil have haft  

 lejlighed til at gøre sig bekendt med dens indhold.
Et brev er f.eks. kommet  

 frem, når det er lagt ind i sælgerens postkasse eller kastet ind ad  

 brevsprækken.
Køberen må sørge for, at underretningen om, at han vil træde tilbage,  

 kommer frem til sælgeren.
Hvis sælgeren har haft flere personer beskæftiget  

 med salget, kan køber med frigørende virkning give meddelelse til den person,  

 som efter almindelige fuldmagtsregler kan modtage tilbagetrædelseserklæringen  

 på sælgerens vegne - typisk en ejendomsformidler.
Til § 9 Det foreslås, at fortrydelsesretten skal være betinget af, at køber  

 medvirker til at få aftalen aflyst, hvis den allerede er blevet tinglyst.
Det  

 foreslås, at køberen inden 6-dages fristens udløb skal foretage det, som er  

 nødvendigt, for at aftalen kan aflyses.
I tilfælde, hvor køberen har taget  

 initiativ til tinglysning, skal køberen således selv sørge for at fremsende  

 begæring til tinglysningskontoret om at få aftalen aflyst.
Hvis det er  

 sælgeren, som har sørget for tinglysning af aftalen, er det tilstrækkeligt,  

 at køberen leverer den til aflysning af aftalen fornødne dokumentation til  

 sælgeren.
 Køberen har 6 hverdage til at bringe de nævnte forhold i orden, selv om  

 køberen eventuelt allerede dagen efter aftalens indgåelse har givet sælgeren  

 underretning om, at han vil træde tilbage.
Til § 10 Det foreslås i stk. 1, at fortrydelsesretten skal være betinget af, at  

 ejendommen i tilfælde, hvor sælgeren er fraflyttet og køberen har taget  

 ejendommen i brug, stilles til sælgerens disposition på ny senest ved 6-dages  

 fristens udløb.
Køberen har således 6 hverdage til at rømme ejendommen,  

 uanset hvornår den pågældende har underrettet sælgeren om, at han vil træde  

 tilbage fra aftalen.
 Bestemmelserne i stk. 2 og 3 drejer sig om tilfælde, hvor køberen straks  

 efter aftalens indgåelse er gået i gang med at indrette ejendommen.
Hvis køberen har nået at foretage fysiske indgreb i eller andre  

 forandringer på ejendommen, er fortrydelsesretten betinget af, at køberen  

 inden 6-dages fristens udløb tilbagefører ejendommen til væsentlig samme  

 tilstand som før indgrebet eller forandringen, jf. stk. 2 . Sælgeren vil  

 f.eks. have krav på, at køberen maler træværket i den farve, det havde, selv  

 om den nye farve, som køberen har nået at give træværket, ikke indebærer en  

 værdiforringelse.
Tilfælde, hvor køberens indgreb m.v. har medført skade på  

 ejendommen, er reguleret i stk. 3.
Reglen i stk. 2 indebærer, at køberen ikke kan træde tilbage fra aftalen,  

 hvis det ikke er muligt at tilbageføre ejendommen til i det væsentlige samme  

 tilstand som før indgrebet eller forandringen.
Som eksempel herpå kan nævnes,  

 at køberen straks efter aftalens indgåelse har fældet nogle gamle træer på  

 grunden.
I en sådan situation er det ikke muligt at bringe ejendommen tilbage  

 til væsentlig samme tilstand.
Det samme vil normalt gælde, hvis gamle, bonede  

 parketgulve er blevet afhøvlet eller lakeret, gamle træpaneler fjernet o.s.v.
 Udtrykket »væsentlig samme tilstand« indebærer, at indgreb eller  

 forandringer, der må betegnes som bagatelagtige, ikke vil kunne fratage køber  

 retten til at træde tilbage fra aftalen.
Bestemmelsen i stk. 3 drejer sig om tilfælde, hvor køberen eller f.eks.  

 håndværkere, som køberen har engageret, har forvoldt skade på ejendommen i  

 tilbagetrædelsesperioden.
Hvis skaden på ejendommen skyldes uagtsomhed hos  

 køberen selv eller personer, der handler i køberens interesse, er  

 fortrydelsesretten betinget af, at køberen inden 6-dages fristens udløb  

 reparerer eller udskifter det beskadigede m.v.
En ejer kan ikke handle  

 »uagtsomt« med hensyn til sin egen ejendom, og bestemmelsen er  

 således i en vis forstand udtryk for, at købsaftalen som udgangspunkt  

 betragtes, som om den aldrig var indgået, hvis køberen træder tilbage.
 Bestemmelsen indebærer, at sælgeren i tilfælde af, at køberen træder  

 tilbage, bærer risikoen for hændelige skader i tilbagetrædelsesperioden, selv  

 om køberen har taget ejendommen i brug.
 Det foreslås i stk. 3, 2. pkt., at den køber, der ønsker at træde tilbage  

 fra aftalen, efter at køberen har forvoldt skade på ejendommen, skal have  

 bevisbyrden for, at der ikke er udvist uagtsomhed.
Til § 11 Det foreslås, at køberen som betingelse for at kunne træde tilbage fra  

 aftalen skal betale en godtgørelse til sælger inden 6-dages fristens udløb.  

 Der skal dog ikke betales godtgørelse, hvis sælgeren er professionel bygherre  

 eller i øvrigt har som sit væsentligste erhverv at erhverve og videresælge  

 fast ejendom, når sælgeren har handlet som led i dette erhverv, jf.  

 bestemmelsen i stk. 2. Derimod er det uden betydning, om sælgeren har haft  

 bistand af en ejendomsformidler.
Det foreslås, at godtgørelsen skal udgøre 1 pct. af købesummen.
Hvis  

 købesummen f.eks. er 1 mio. kr., skal der således betales en godtgørelse på  

 10.000 kr.
Den købesum, som angives i købsaftalen, skal lægges til grund ved  

 beregningen af godtgørelsen.
Det gælder også i tilfælde, hvor køberen efter  

 aftalen ville have haft ret til at få købesummen nedsat ved at præstere en  

 større udbetaling (f.eks. gennem indfrielse af sælgerpant til en aftalt  

 kurs).
Det præciseres i stk. 1, 2. pkt., at køberen kan betale  

 godtgørelsesbeløbet til sælgeren eller til den erhvervsdrivende, som har  

 indgået eller formidlet aftalen for sælgeren.
Hvis køberen har betalt en del  

 af købesummen i forbindelse med aftalens indgåelse, vil godtgørelseskravet  

 kunne dækkes ved modregning som omhandlet i lovforslagets § 12.
Sælgeren kan ikke gøre misligholdelsesbeføjelser gældende i anledning af,  

 at køberen træder tilbage fra aftalen.
Det er ikke fundet nødvendigt at  

 anføre dette i lovteksten.
Til § 12 Det foreslås, at sælgeren skal tilbagebetale allerede erlagte dele af  

 købesummen, hvis køberen træder tilbage fra aftalen, dog med fradrag af  

 godtgørelsesbeløbet efter § 11. Sælgerens pligt til tilbagebetaling gælder  

 også en eventuel bankgaranti, beløb, der er indbetalt til en  

 ejendomsformidler, samt deponerede beløb.
I stk. 1, 2. pkt., præciseres det,  

 at det pågældende godtgørelsesbeløb kan fradrages, selv om køberens  

 indbetaling er sket til en ejendomsformidler eller anden mellemmand.
 I praksis vil forudbetalinger m.v. som regel være sket til en  

 ejendomsformidler, en advokat eller et pengeinstitut, og der vil i så fald  

 næppe opstå problemer for køberen med at få sine penge tilbage.
Hvis køberen træder tilbage, bedømmes forholdet som udgangspunkt, som om  

 aftalen aldrig var indgået, jf. bemærkningerne ovenfor til § 10. Det betyder,  

 at der ikke foreligger et ejerskifte i den forstand, hvori dette udtryk  

 bruges i tinglysningslovens § 39, og der skal heller ikke betales  

 ejerskifteafdrag af indestående hæftelser.
En undtagelse herfra er det dog  

 for så vidt, at køberen, selv om fortrydelsesretten gøres gældende, efter  

 omstændighederne vil kunne vedblive at hæfte over for tredjemand, hvis  

 køberen har udstedt pantebreve eller andre dokumenter vedrørende ejendommen,  

 som sælgeren har nået at overdrage til tredjemand.
Det vil kunne være  

 retsstridigt, hvis sælgeren overdrager pantebrevet uden at tage forbehold om  

 fortrydelsesretten, men køberen vil alligevel fortsat kunne hæfte, hvis en  

 sådan oplysning ikke er givet.
En godtroende erhverver af pantebrevet vil  

 således kunne fortrænge køberens indsigelse om fortrydelsesretten.
Det foreslås i stk. 2, at sælgeren, når køberen gyldigt er trådt tilbage  

 fra aftalen, straks skal tilbagegive eventuelle pantebreve m.v. til køberen.  

 Hvis dette ikke er muligt, f.eks. fordi sælgeren har overdraget pantebrevet  

 til en godtroende tredjemand, skal køberen holdes skadesløs.
Køberen kan  

 kræve, at sælgeren stiller en bankgaranti eller lignende sikkerhed for de  

 pengekrav, som køberen vil skulle opfylde i henhold til det pågældende  

 dokument.
Til § 13 Det foreslås, at lørdage og grundlovsdag ikke skal medregnes ved  

 beregningen af 6-dages fristen.
Det betyder, at 6-dages perioden altid vil  

 omfatte mindst en hel weekend.
Til § 14 I den foreslåede bestemmelse fastlægges anvendelsesområdet for lovens  

 kapitel 3, som drejer sig om fortrydelsesret ved aftale om køb eller  

 opførelse af hele bygninger.
Reglerne i kapitel 2 omfatter bl.a. tilfælde, hvor der mellem parterne  

 indgås en aftale om både køb af en grund og opførelse af en bygning på  

 grunden, eller om køb af en grund med et hus under opførelse, som skal  

 færdigbygges af sælger.
I sådanne tilfælde vil reglerne i kapitel 2 finde  

 anvendelse ikke blot på købet af den faste ejendom (grunden), men også på den  

 hertil knyttede aftale om opførelse eller færdiggørelse af bygninger m.v.  

 Kapitel 3 omfatter tilfælde, hvor der er tale om en aftale om køb eller  

 opførelse af hele bygninger, som ikke knytter sig som et tillæg til en aftale  

 om køb af fast ejendom.
Det foreslås således, at der skal gælde en fortrydelsesret ved køb af hele  

 bygninger, selv om der ikke foreligger et køb af fast ejendom, men af løsøre,  

 og uanset om det er aftalt, at sælger skal stå for opførelsen eller  

 opstillingen af bygningen.
Hele bygninger som nævnt i § 14, stk. 1, kan  

 således f.eks. være huse, der købes færdige til opstilling, eller hele  

 bygninger i samlesæt.
 Aftale om opførelse af hele bygninger forekommer i praksis normalt i form  

 af totalentreprise.
Reglerne omfatter kun aftaler vedrørende hele bygninger.
Køb af  

 byggematerialer kan således kun falde ind under reglerne i kapitel 3, når  

 sælgers ydelse i aftalen defineres således, at der er tale om køb af en hel  

 bygning.
Aftaler vedrørende ombygning falder udenfor.
Det samme gælder  

 aftaler om tilbygning, hvor der er tale om, at en eksisterende bygnings  

 samlede areal forøges ved at forskyde ydermurene eller ved at forsyne  

 bygningen med en ny etage.
Derimod gælder reglerne i tilfælde, hvor en ny  

 bygning må betragtes som en selvstændig bygning, selv om den bygges sammen  

 med en eksisterende bygning.
Det er således hensigten, at reglerne skal omfatte erhvervelse af en  

 »totalløsning« vedrørende en hel bygning.
Dette gælder, hvadenten  

 aftalen går ud på levering eller på projektering og opførelse af bygningen.  

 Fagentreprisebyggeri, hvor bygherren kontraherer med en murer, en tømrer, en  

 elektriker, et VVS-firma o.s.v., er således ikke omfattet af reglerne.
Der  

 skal være tale om, at en enkelt erhvervsdrivende efter aftalen har pligt til  

 i det væsentlige at levere eller i det væsentlige at projektere og opføre en  

 hel bygning, jf. nr. 1.
Det er tilstrækkeligt, at den pågældendes forpligtelse går ud på, at han  

 skal levere eller opføre bygningen i det væsentlige.
Det betyder, at f.eks.  

 et begrænset selv- og medbyggeri i relation til en aftale om en  

 »totalløsning« ikke medfører, at aftalen falder uden for loven.
Bygningen skal efter sin art være bestemt til en- eller tofamiliebeboelse,  

 jf. nr. 2. Det er i den forbindelse uden betydning, om der er tale om helårs-  

 eller fritidsbeboelse.
Sædvanlige parcelhuse, rækkehuse, sommer- og andre  

 fritidshuse samt klyngehuse og andre boformer med utraditionelle  

 funktionsopdelte bygninger kan være omfattet af reglerne, så længe der er  

 tale om en struktur, der sædvanligvis er bomæssig ramme for en enkelt eller  

 et par familier.
Aftale om opførelse eller køb af udhuse, garager og lysthuse  

 m.v. er ikke omfattet af reglerne.
 Entreprenøren, dvs. den, som leverer bygningen, skal være erhvervsdrivende  

 og have påtaget sig arbejdet som led i sit erhverv, og bygningen skal  

 hovedsagelig være bestemt til beboelse for den anden part (bestilleren), jf.  

 nr. 3. Det forudsættes, at reglerne ikke finder anvendelse, hvis bestilleren  

 har vildledt den erhvervsdrivende til at tro, at bygningen skulle bruges til  

 erhverv.
Det er ikke usædvanligt, at en person bestiller en bygning, som skal  

 bruges både til erhverv og bolig.
Hvis boligformålet ikke kan anses for at  

 være det hovedsagelige, gælder fortrydelsesretten ikke, jf. nr. 3.  

 Definitionen på en bestiller omfatter kun fysiske personer.
Det foreslås i nr. 4, at der ikke skal gælde nogen fortrydelsesret ved  

 aftaler, der er indgået ved antagelse af et bindende skriftligt bud, som er  

 fremkommet efter opfordring til flere om inden for en bestemt tidsfrist at  

 byde på samme udbudsgrundlag, hvad enten udbudsgrundlaget er et projekt med  

 valgmuligheder eller et færdigt byggeprogram.
Fortrydelsesretten gælder  

 således ikke, når aftalen er indgået på grundlag af en licitation.
 Det foreslås i stk. 2, at entreprenøren skal have bevisbyrden for, at en  

 aftale om køb eller opførelse af en bygning ikke er omfattet af reglerne i  

 kapitel 3. Denne bevisbyrderegel svarer til, hvad der gælder i anden  

 forbrugerbeskyttelseslovgivning, jf. f.eks. aftalelovens § 38 a.
Til § 15 Det foreslås, at bestilleren skal kunne træde tilbage fra aftalen på de  

 betingelser, som er nævnt i § 16, jf. nedenfor.
Fortrydelsesretten omfatter  

 kun den oprindelige aftale, ikke eventuelle senere aftaler om ændringer af  

 byggeriet.
 Bestemmelsen svarer til § 7, stk. 1, jf. bemærkningerne ovenfor til denne  

 bestemmelse.
Til § 16 Det foreslås, at bestilleren for at bruge fortrydelsesretten skal give  

 skriftlig besked til entreprenøren eller andre, der efter almindelige  

 fuldmagtsregler kan modtage beskeden på entreprenørens vegne, senest 6  

 hverdage efter aftalens indgåelse.
Er aftalen indgået ved bestillerens  

 antagelse af et tilbud fra entreprenøren, regnes 6-dages fristen dog efter  

 stk. 2 fra det tidspunkt, hvor entreprenøren normalt er bundet, nemlig hvor  

 tilbudet er kommet til bestillerens kundskab.
 Bestemmelsen svarer til lovforslagets § 8, jf. bemærkningerne ovenfor til  

 denne bestemmelse.
Til § 17 Efter den foreslåede bestemmelse skal bestilleren ikke betale godtgørelse,  

 hvis den pågældende bruger fortrydelsesretten.
Entreprenøren vil altid være  

 erhvervsdrivende, og bestemmelsen svarer i praksis til, hvad der er foreslået  

 med hensyn til køb af fast ejendom, jf. lovforslagets § 11.
Hvis fortrydelsesretten bruges, skal bestilleren efter den foreslåede  

 bestemmelse alene betale for det arbejde, som efter aftalen allerede skulle  

 være udført, og som er udført.
Vederlaget for sådant arbejde skal fastsættes  

 ud fra en vurdering af det udførte arbejdes omfang set i forhold til omfanget  

 af det samlede arbejde og det vederlag, som er aftalt for det samlede  

 arbejde.
Et standardvilkår, hvorefter entreprenøren forbeholder sig ret til straks  

 at gå i gang med arbejdet, giver ikke entreprenøren krav på vederlag for  

 arbejde, som er udført inden for 6-dages fristen.
Det skal være aftalt, at et  

 bestemt arbejde skal være udført inden 6-dages fristens udløb.
 Entreprenøren kan ikke gøre misligholdelsesbeføjelser gældende i anledning  

 af, at forbrugeren bruger fortrydelsesretten, jf. bemærkningerne ovenfor til  

 § 11.
Det foreslås i stk. 2, at § 12 skal finde anvendelse med de fornødne  

 ændringer.
Såfremt bestilleren har betalt en del af købe- eller  

 entreprisesummen, skal entreprenøren således straks betale beløbet tilbage  

 med fradrag af et eventuelt vederlag efter stk. 1. Der henvises i øvrigt til  

 bemærkningerne ovenfor til § 12.
Til § 18 Det foreslås, at lørdage og grundlovsdag ikke skal medregnes ved  

 beregningen af 6-dages fristen efter § 16, jf. herved bemærkningerne til  

 lovforslagets § 13.
Til § 19 Det foreslås, at en sælger, der handler som led i sit erhverv, samt en  

 erhvervsdrivende, der indgår eller formidler aftalen for en sælger, skal have  

 pligt til at give køberen oplysning om fortrydelsesretten.
Det foreslås  

 endvidere, at entreprenøren skal have en tilsvarende pligt til at oplyse  

 bestilleren om fortrydelsesretten efter kapitel 3.
Oplysningen om fortrydelsesretten skal være skriftlig, idet den skal gives  

 i et særskilt dokument.
Der skal gives besked om, at køberen kan træde  

 tilbage fra aftalen, om størrelsen af en eventuel godtgørelse, jf. § 11, om  

 fortrydelsesfristen, om hvornår fristen udløber, og om lovens øvrige  

 betingelser for, at en tilbagetrædelse er gyldig.
Ved bestemmelsen i stk. 2 bemyndiges justitsministeren til at fastsætte  

 nærmere regler om, på hvilken måde oplysningen om fortrydelsesretten skal  

 gives.
Justitsministeriet agter at fastsætte regler svarende til dem, der  

 gælder vedrørende oplysning om fortrydelsesret i henhold til lov om visse  

 forbrugeraftaler, jf. bekendtgørelse nr. 599 af 12. juli 1993. Der vil  

 således bl.a. blive fastsat regler om anvendelse af en særlig formular.
 Bestemmelsen er ikke civilretligt sanktioneret, og 6-dages fristen løber  

 således, selv om køberen, henholdsvis bestilleren, ikke har fået oplysning om  

 fortrydelsesretten.
 Overtrædelse af pligten til at oplyse om, at køberen har fortrydelsesret,  

 samt af pligten til at anvende en særlig formular m.v. foreslås derimod  

 strafsanktioneret, jf. lovforslagets § 22.
Til § 20 Ved den foreslåede bestemmelse præciseres det, at sælgeren af en fast  

 ejendom i tilfælde, hvor køberen træder tilbage, er stillet, som om  

 ejendommen ikke var solgt, hvad angår spørgsmålet om honorar til en eventuel  

 professionel rådgiver.
Hvilke honorarregler, der gælder i denne situation, vil afhænge af,  

 hvilken rådgivningsopgave der er tale om.
For ejendomsformidleres vedkommende  

 gælder det såkaldte no cure-no pay princip, hvorefter ejendomsformidleren kun  

 har krav på honorar, hvis ejendommen sælges, jf. § 11 i lov om omsætning af  

 fast ejendom.
Til § 21 Den foreslåede bestemmelse fastlægger, i hvilket omfang lovens regler kan  

 fraviges ved aftale mellem parterne.
Det foreslås, at loven gøres ufravigelig i samme omfang som i anden  

 forbrugerbeskyttelseslovgivning, dvs. at loven kun kan fraviges til skade for  

 køberen, henholdsvis bestilleren, hvis den pågældende har handlet  

 erhvervsmæssigt.
Det kan dog efter stk. 1, 2. pkt., aftales, at sælgerens  

 fritagelse for at hæfte for fysiske mangler udstrækkes til også at gælde  

 mangler, der er opstået i perioden mellem udarbejdelsen af en  

 tilstandsrapport og køberens overtagelse af ejendommen.
Herudover foreslås det, at reglerne om tilstandsrapporter og  

 ejerskifteforsikringer i kapitel 1 samt bestemmelsen i § 20 om rådgiveres  

 honorarkrav heller ikke skal kunne fraviges til skade for sælgeren, hvis  

 denne i forbindelse med den pågældende aftale har handlet som  

 »forbruger«, dvs. uden for sit erhverv.
For så vidt angår de  

 aftaler, der reguleres i kapitel 1, vil dette være tilfældet, hvis ejendommen  

 hovedsagelig anvendes til beboelse for sælgeren.
Den foreslåede bestemmelse  

 er ikke til hinder for, at sælgeren som led i købsaftalen forpligter sig til  

 at udbedre bestemte fejl ved bygningen.
 For så vidt angår reglerne i kapitel 2 og 3 om fortrydelsesret bemærkes,  

 at der f.eks. ikke vil være noget til hinder for, at køberen og sælgeren kan  

 aftale, at der ikke skal betales godtgørelse, hvis køberen bruger  

 fortrydelsesretten, eller at køberen skal have en længere fortrydelsesfrist  

 end 6 hverdage.
Til § 22 Det foreslås, at ejendomsformidleres og erhvervsmæssigt handlende sælgeres  

 undladelse af at oplyse køberen om fortrydelsesretten efter kapitel 2 skal  

 kunne straffes med bøde.
Det foreslås endvidere, at en entreprenør på  

 tilsvarende måde skal kunne straffes for undladelse af at oplyse bestilleren  

 om fortrydelsesretten efter kapitel 3.
 Justitsministeren bemyndiges endelig til at fastsætte regler om bødestraf  

 for overtrædelse af de nærmere bestemmelser vedrørende oplysning om  

 fortrydelsesretten, som ministeren fastsætter i henhold til lovforslagets §  

 19, stk. 2.
Til § 23 Bestemmelsen indeholder ikrafttrædelsesreglen.
Det foreslås, at lovens  

 regler om erhvervelse af fast ejendom m.v. skal gælde for aftaler, der indgås  

 efter den 1. januar 1996. Herved bliver der den nødvendige tid til at få  

 etableret en beskikkelsesordning for bygningssagkyndige, og  

 forsikringsbranchen og ejendomsformidlerne m.v. får en passende frist til at  

 forberede sig på de nye regler.
 Det foreslås, at ændringen af købeloven skal træde i kraft den 1. juli  

 1995. Hvorvidt den forlængede reklamationsfrist gælder, vil afhænge af, om  

 den pågældende aftale om køb efter almindelige aftaleretlige regler er blevet  

 bindende før eller efter ikrafttrædelsesdagen.
Til § 24 Det foreslås, at det i stempelafgiftsloven udtrykkeligt slås fast, at  

 stempel af aftaledokumenterne efter anmodning skal tilbagebetales, hvis  

 køberen, henholdsvis bestilleren træder tilbage fra aftalen efter reglerne i  

 lovforslagets kapitler 2 og 3. Efter de gældende regler i stempelafgiftsloven  

 er der alene adgang til, at stempelmyndigheden efter et skøn kan godtgøre  

 stempel, som er anvendt i forbindelse med dokumenter vedrørende et  

 retsforhold, som ikke kommer til eksistens, eller vedrørende en aftale, som  

 annulleres.
Til § 25 Det foreslås at udvide købelovens absolutte reklamationsfrist fra 1 år til  

 som udgangspunkt 5 år ved køb af byggematerialer.
Det forudsættes, at der ved byggematerialer forstås materialer, som efter  

 deres art er bestemt til sædvanligvis at indgå i bygningskonstruktioner.  

 Reglen omfatter således f.eks. mursten, lægter, spær, betonelementer og  

 tagsten. »Selvstændige« produkter som f.eks. gulvtæpper,  

 udendørslamper og fodriste er ikke omfattet.
Materialer, der som f.eks. sten,  

 grus og uforarbejdet træ ikke kan siges hovedsagelig at være bestemt til  

 anvendelse ved byggeri m.v., er heller ikke omfattet.
 Det er uden betydning, hvad køberen konkret skal bruge materialerne til.
Reklamationsfristen ved køb af byggematerialer foreslås fastsat til som  

 udgangspunkt 5 år. 5-års fristen løber fra den dag, byggeriet afleveres til  

 bygherren.
Fra dette tidspunkt overtager bygherren normalt risikoen for  

 hændelige skader m.v.
Afleveringsdagen er som regel let at tidsfæste ved ny-  

 og ombyninger, idet der normalt bliver afholdt en afleveringsforretning i  

 medfør af reglerne i Almindelige Betingelser for arbejder og leverancer i  

 bygge- og anlægsvirksomhed (AB) eller Almindelige Betingelser for  

 Totalentreprise (ABT).
I en række tilfælde vil der ikke være en afleveringsdag.
Endvidere kan der  

 undertiden gå lang tid fra det tidspunkt, hvor materialerne leveres, til  

 færdiggørelsen af det byggearbejde, hvor materialerne skal bruges.
Det  

 foreslås derfor, at reklamationsfristen skal være højst 6 år fra overgivelsen  

 af materialerne til køber, f.eks. til købers lager eller til videresalg.
Købelovens § 54 gælder for andre køb end forbrugerkøb, jf. købelovens §  

 1a.
Den udvidede reklamationsfrist efter nr. 1 vil f.eks. gælde ved  

 entreprenørers køb af byggematerialer til brug ved udførelsen af en  

 entrepriseopgave.
Købelovens § 54 kan fraviges ved aftale eller sædvane, jf.  

 købelovens § 1, stk. 1.
 I forbrugerkøb gælder i stedet for § 54 den næsten identiske  

 reklamationsregel i købelovens § 83. Den foreslåede bestemmelse i nr. 2  

 medfører, at den udvidede reklamationsfrist ikke ved aftale kan fraviges til  

 skade for forbrugeren, når der er tale om erhvervsmæssigt salg af  

 byggematerialer til en forbruger, jf. købelovens § 1, stk. 2.
 Der henvises i øvrigt til de almindelige bemærkninger, pkt. 3.4. og 4.3.
Til § 26 Bestemmelsen vedrører lovens territoriale gyldighed.
Efter 2. behandling den 23. maj 1995 Kapitel 1 Tilstandsrapporter og oplysninger om ejerskifteforsikring § 1. Reglerne i dette kapitel gælder for aftaler om køb af fast  

 ejendom, når ejendommen hovedsagelig anvendes til beboelse for sælgeren eller  

 hovedsagelig er bestemt til beboelse for køberen, jf. dog stk. 2.
 Stk. 2. Reglerne gælder ikke for aftaler om køb af ubebygget grund  

 eller grund med bygning under opførelse eller for køb af landbrugsejendom,  

 der er undergivet landbrugspligt.
 § 2. Har køberen fra sælgeren modtaget en rapport om bygningernes  

 fysiske tilstand (en tilstandsrapport) og oplysning om ejerskifteforsikring,  

 jf. §§ 4 og 5, kan køberen ikke over for sælgeren påberåbe sig, at en  

 bygnings fysiske tilstand er mangelfuld, jf. dog stk. 2-5. Køberen kan heller  

 ikke over for sælgeren påberåbe sig, at en fejl burde have været nævnt i  

 tilstandsrapporten.
 Stk. 2. Stk. 1 gælder kun, hvis køberen har modtaget den i stk. 1  

 nævnte tilstandsrapport og oplysning om ejerskifteforsikring inden aftalens  

 indgåelse, dog senest inden køberens afgivelse af købstilbud, som antages af  

 sælgeren.
Stk. 3. Sælgeren skal inden aftalens indgåelse, dog senest inden  

 køberens afgivelse af købstilbud, som antages af sælgeren, have sikret sig,  

 at køberen er bekendt med de i stk. 1 nævnte retsvirkninger.
I modsat fald  

 gælder stk. 1 ikke, medmindre der er særlig grund til at antage, at køberen  

 på anden måde var bekendt hermed.
Stk. 4. Uanset bestemmelsen i stk. 1 kan køberen påberåbe sig  

 forhold, som er opstået efter udarbejdelsen eller fornyelsen af  

 tilstandsrapporten, jf. § 4, stk. 1, samt påberåbe sig, at et forhold strider  

 mod en servitut eller offentligretlige forskrifter.
Køberen kan desuden  

 påberåbe sig en mangel, hvis sælgeren har ydet en garanti med hensyn til det  

 pågældende forhold eller har handlet svigagtigt eller groft uagtsomt.
Køberen  

 kan i øvrigt gøre erstatningskrav gældende efter almindelige regler, hvis  

 sælgeren har opført bygningen med salg for øje.
 Stk. 5. Er en bygnings fysiske tilstand mangelfuld, kan køberen  

 uanset bestemmelsen i stk. 1 uden aftale herom indtræde i krav, som sælgeren  

 i anledning af det pågældende forhold kunne have gjort gældende mod tidligere  

 sælgere og mod den, der har medvirket ved opførelsen af bygningen.
§ 3. Køberen kan over for en bygningssagkyndig, der har udarbejdet  

 en tilstandsrapport som nævnt i § 4, stk. 1, 1. pkt., fremsætte krav om  

 skadeserstatning for fejl, der burde have været omtalt i rapporten.
Har  

 sælgeren måttet betale et beløb til køber på grund af fejl, der burde have  

 været omtalt i en sådan rapport, tilkommer der sælgeren en rimelig  

 godtgørelse.
Stk. 2. Har den, som vil påberåbe sig, at en fejl burde have været  

 omtalt i tilstandsrapporten, ikke givet den bygningssagkyndige meddelelse  

 herom inden 5 år fra den overtagelsesdag, som er aftalt mellem køberen og  

 sælgeren, dog senest 6 år fra rapportens datering, mister den pågældende  

 retten til at påberåbe sig, at fejlen burde have været omtalt i  

 tilstandsrapporten.
Det gælder dog ikke, hvis den bygningssagkyndige har ydet  

 en garanti for et længere tidsrum eller har handlet svigagtigt eller groft  

 uagtsomt.
 § 4. En tilstandsrapport skal for at have de i § 2 nævnte  

 retsvirkninger være udarbejdet af en beskikket bygningssagkyndig, jf. stk. 2,  

 og skal være udfærdiget på et skema, der er godkendt af boligministeren.  

 Tilstandsrapporten skal endvidere være udarbejdet eller fornyet af den  

 bygningssagkyndige mindre end 6 måneder før den dag, hvor køberen modtager  

 rapporten.
Stk. 2. Boligministeren beskikker et antal bygningssagkyndige til  

 at udarbejde tilstandsrapporter som nævnt i denne lov.
Boligministeren  

 fastsætter regler om beskikkelse som bygningssagkyndig, herunder om  

 ansvarsforsikring og andre betingelser for beskikkelse, om gebyr for  

 beskikkelse m.v., om fratagelse og bortfald af beskikkelse samt om  

 administrationen af beskikkelsesordningen.
Boligministeren fastsætter  

 endvidere regler om virksomheden som bygningssagkyndig, herunder om den  

 bygningssagkyndiges undersøgelse til brug for udarbejdelsen af en  

 tilstandsrapport, samt regler om den bygningssagkyndiges vederlag.
Stk. 3. Boligministeren kan henlægge sine beføjelser i medfør af  

 denne lov til en styrelse under boligministeren.
Det kan endvidere i  

 forskrifter, der fastsættes i medfør af stk. 2, bestemmes, at opgaver i  

 forbindelse med administrationen af beskikkelsesordningen overlades til  

 private.
 Stk. 4. Straffelovens §§ 144, 150, 152 og 154-157 finder  

 tilsvarende anvendelse på beskikkede bygningssagkyndige.
§ 5. Oplysning om ejerskifteforsikring skal for at have de i § 2  

 nævnte retsvirkninger være skriftlig og indeholde en meddelelse fra et  

 forsikringsselskab om, 1) på hvilke vilkår køberen kan tegne en forsikring vedrørende ejendommen,  

 som i mindst 5 år efter overtagelsesdagen og med mulighed for forlængelse til  

 i alt mindst 10 år dækker fejl ved bygningernes fysiske tilstand, der var til  

 stede ved købers overtagelse af ejendommen, og som ikke er nævnt i  

 tilstandsrapporten, jf. § 4, eller 2) hvilke særlige forhold ved den pågældende ejendoms fysiske tilstand der  

 medfører, at der ikke kan tegnes en forsikring som nævnt i nr. 1.
 Stk. 2. Den i stk. 1, nr. 1, omhandlede meddelelse skal være  

 udformet som et bindende tilbud til køberen og angive en rimelig frist for  

 antagelse af tilbudet.
 Stk. 3. Justitsministeren kan fastsætte regler om dækningsomfanget  

 for de i stk. 1 nævnte forsikringer samt om indholdet af de i stk. 1 nævnte  

 meddelelser fra forsikringsselskaber.
Kapitel 2 Fortrydelsesret ved køb af fast ejendom m.v.
 § 6. Reglerne i dette kapitel gælder for aftaler om køb af fast  

 ejendom, når ejendommen hovedsagelig er bestemt til beboelse for køberen, jf.  

 dog stk. 2. Reglerne gælder under samme betingelse for aftaler om køb af  

 andel i en andelsboligforening samt køb af aktie eller andet adkomstdokument  

 med tilknyttet brugsret til en bolig bortset fra brugsret på timeshare-basis.
Stk. 2. Reglerne gælder ikke for køb af fast ejendom på auktion,  

 eller når der ved aftalens indgåelse er indgivet begæring om tvangsauktion og  

 køberen vidste eller burde vide dette.
Reglerne gælder endvidere ikke for køb  

 af landbrugsejendom, der er undergivet landbrugspligt.
 Stk. 3. Har sælgeren handlet som led i sit erhverv, eller er  

 aftalen indgået eller formidlet for sælgeren af en erhvervsdrivende som led i  

 dennes erhverv, har sælgeren bevisbyrden for, at aftalen ikke er omfattet af  

 reglerne i dette kapitel.
 § 7. Når der er indgået en aftale om køb, kan køberen træde  

 tilbage fra aftalen på de betingelser, som er nævnt i §§ 8-11  

 (fortrydelsesret).
 Stk. 2. Så længe et tilbud om køb ikke er antaget af sælgeren, kan  

 køberen tilbagekalde sit tilbud ved at give underretning herom til sælgeren.
 § 8. Fortrydelsesretten er betinget af, at køberen senest 6  

 hverdage efter aftalens indgåelse giver skriftlig underretning til sælgeren  

 om, at køberen vil træde tilbage fra aftalen, jf. dog stk. 2. Underretningen  

 skal være kommet frem inden fristens udløb.
 Stk. 2. Er aftalen indgået ved køberens antagelse af sælgerens  

 tilbud om salg, skal den i stk. 1 nævnte underretning være kommet frem senest  

 6 hverdage efter, at tilbudet er kommet til køberens kundskab.
 § 9. Er en aftale om køb blevet tinglyst, er fortrydelsesretten  

 betinget af, at køberen inden udløbet af den i § 8 nævnte frist foretager det  

 fornødne til aflysning af aftalen.
 § 10. Har køberen taget ejendommen i brug, er fortrydelsesretten  

 betinget af, at ejendommen inden udløbet af den i § 8 nævnte frist stilles  

 til sælgerens disposition.
 Stk. 2. Har køberen efter aftalens indgåelse foretaget fysiske  

 indgreb i eller forandringer på ejendommen, er fortrydelsesretten betinget  

 af, at køberen inden udløbet af den i § 8 nævnte frist tilbagefører  

 ejendommen til væsentlig samme tilstand som før indgrebet eller forandringen.
Stk. 3. Er ejendommen efter aftalens indgåelse blevet beskadiget  

 eller forringet på anden måde som følge af, at køberen eller andre, der har  

 haft adgang til ejendommen i køberens interesse, har udvist uagtsomhed, er  

 fortrydelsesretten betinget af, at køberen inden udløbet af den i § 8 nævnte  

 frist udbedrer forholdet.
Køberen har bevisbyrden for, at der ikke er udvist  

 uagtsomhed.
 § 11. Fortrydelsesretten er betinget af, at køberen inden udløbet  

 af den i § 8 nævnte frist betaler en godtgørelse på 1 pct. af købesummen til  

 sælgeren, jf. dog stk. 2. Køberen kan med frigørende virkning betale til en  

 erhvervsdrivende som nævnt i § 6, stk. 3.
Stk. 2. Køberen skal ikke betale godtgørelse efter stk. 1, såfremt  

 aftalen er indgået med en sælger, der har opført ejendommen med salg for øje,  

 eller hvis hovederhverv er at sælge fast ejendom, når sælgeren har handlet  

 som led i dette erhverv.
Går aftalen ud på køb af en grund samt ny- eller  

 færdigopførelse af en hel bygning på grunden som nævnt i § 14, finder § 17  

 tilsvarende anvendelse.
 § 12. Har køberen betalt en del af købesummen, skal sælgeren ved  

 tilbagetrædelse straks tilbagebetale det modtagne med fradrag af eventuelle  

 beløb efter § 11. Fradrag kan ske, selv om køberen har indbetalt beløbet til  

 en erhvervsdrivende som nævnt i § 6, stk. 3.
Stk. 2. Har sælgeren fra køberen som sikkerhed for købesummens  

 betaling modtaget et pantebrev med pant i ejendommen eller et tilsvarende  

 dokument, skal sælgeren ved tilbagetrædelse straks tilbagegive dette.
Kan  

 sælgeren ikke straks tilbagegive dokumentet, skal sælgeren holde køberen  

 skadesløs for ethvert krav i henhold til dokumentet, og køberen kan kræve, at  

 sælgeren stiller betryggende sikkerhed herfor.
 § 13. Lørdage og grundlovsdag anses ikke for hverdage ved  

 beregningen af fortrydelsesfristen, jf. § 8.
Kapitel 3 Fortrydelsesret ved aftaler om køb eller opførelse af hele bygninger § 14. Reglerne i dette kapitel gælder for aftaler om køb eller  

 opførelse af hele bygninger, som en erhvervsdrivende (entreprenøren) indgår  

 som led i sit erhverv, såfremt 1) bygningen i det væsentlige skal leveres eller i det væsentlige både  

 projekteres og opføres af entreprenøren, 2) bygningen efter sin art er bestemt til en- eller tofamiliesbeboelse, 3) bygningen hovedsagelig er bestemt til en- eller tofamiliesbeboelse for  

 den anden part (bestilleren) og 4) aftalen om opførelse af bygningen ikke er indgået ved bestillerens  

 antagelse af skriftligt bud, som er fremkommet efter opfordring til flere om  

 at byde inden for en bestemt frist på samme udbudsgrundlag.
 Stk. 2. Entreprenøren har bevisbyrden for, at en aftale om køb  

 eller opførelse af bygning ikke er omfattet af reglerne i dette kapitel.
 § 15. Når der er indgået aftale om køb eller opførelse af en  

 bygning, kan bestilleren træde tilbage fra aftalen på de i § 16 nævnte  

 betingelser (fortrydelsesret).
 § 16. Fortrydelsesretten er betinget af, at bestilleren senest 6  

 hverdage efter aftalens indgåelse giver entreprenøren skriftlig underretning  

 om, at bestilleren vil træde tilbage fra aftalen, jf. dog stk. 2.  

 Underretningen skal være kommet frem inden fristens udløb.
 Stk. 2. Er aftalen indgået ved bestillerens antagelse af et tilbud  

 fra entreprenøren, skal den i stk. 1 nævnte underretning være kommet frem  

 senest 6 hverdage efter, at entreprenørens tilbud er kommet til bestillerens  

 kundskab.
 § 17. Træder bestilleren tilbage, kan entreprenøren alene kræve  

 vederlag for arbejde, som efter aftalen allerede skulle være udført, og som  

 er udført.
 Stk. 2. Har bestilleren betalt en del af det aftalte vederlag,  

 eller har entreprenøren fra bestilleren som sikkerhed for vederlagets  

 betaling modtaget et pantebrev eller et tilsvarende dokument, finder § 12  

 anvendelse med de ændringer, som følger af stk. 1.
 § 18. § 13 finder tilsvarende anvendelse ved beregning af  

 fortrydelsesfristen efter § 16.
Kapitel 4 Oplysning om fortrydelsesret § 19. En erhvervsdrivende sælger eller formidler m.v. som nævnt i  

 § 6, stk. 3, skal, inden fortrydelsesfristen begynder at løbe, jf. § 8, i et  

 særskilt dokument give køberen oplysning om fortrydelsesretten efter kapitel  

 2. Ved aftale om køb eller opførelse af bygning, jf. § 14, skal  

 entreprenøren, inden fortrydelsesfristen begynder at løbe, jf. § 16, give  

 bestilleren oplysning om fortrydelsesretten efter kapitel 3.
 Stk. 2. Justitsministeren fastsætter nærmere regler om de i stk. 1  

 nævnte oplysningers form og indhold.
Kapitel 5 Andre bestemmelser § 20. Træder køberen tilbage fra en aftale efter reglerne i  

 kapitel 2, er sælgeren med hensyn til en eventuel professionel rådgivers  

 honorarkrav stillet, som om ejendommen ikke var solgt.
Kapitel 6 Lovens fravigelighed § 21. Reglerne i kapitel 1 kan ikke ved aftale fraviges til skade  

 for køberen eller sælgeren, medmindre den pågældende har handlet som led i  

 sit erhverv.
Det kan dog aftales, at køberen uanset bestemmelsen i § 2, stk.  

 4, 1. pkt., ikke skal kunne påberåbe sig forhold, som er opstået efter  

 udarbejdelsen eller fornyelsen af tilstandsrapporten, jf. § 4, stk. 1.
 Stk. 2. Reglerne i kapitel 2 kan ikke ved aftale fraviges til  

 skade for køberen.
 Stk. 3. Reglerne i kapitel 3 kan ikke ved aftale fraviges til  

 skade for bestilleren.
 Stk. 4. § 20 kan ikke ved aftale fraviges til skade for sælgeren,  

 medmindre den pågældende handler som led i sit erhverv.
Kapitel 7 Straf § 22. Den, der undlader at give oplysning som nævnt i § 19, stk.  

 1, straffes med bøde, medmindre strengere straf er forskyldt efter anden  

 lovgivning.
Justitsministeren kan i forskrifter, der udstedes i medfør af §  

 19, stk. 2, fastsætte bødestraf for overtrædelse af bestemmelser i  

 forskrifterne.
 Stk. 2. Er overtrædelsen begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Kapitel 8 Ikrafttræden m.v.
 § 23. Loven træder i kraft den 1. januar 1996 og har virkning for  

 aftaler, der indgås efter ikrafttrædelsen.
 § 24. I lov om stempelafgift, jf. lovbekendtgørelse nr. 727 af 5.  

 august 1994, som ændret ved lov nr. 1090 af 21. december 1994, foretages  

 følgende ændring:
 I § 29, stk. 1, indsættes som 2. pkt.:
»Stempelmyndigheden godtgør dog på begæring stempel af dokumenter  

 vedrørende en aftale, der bortfalder som følge af tilbagetrædelse efter  

 reglerne i lov om forbrugerbeskyttelse ved erhvervelse af fast ejendom  

 m.v.« § 25. I lov om køb, jf. lovbekendtgørelse nr. 28 af 21. januar  

 1980, som senest ændret ved lov nr. 1098 af 21. december 1994, foretages  

 følgende ændringer:
 1. I § 54 indsættes som stk. 2:
»Stk. 2. Ved køb af byggematerialer er den i stk. 1 nævnte  

 frist 5 år fra byggeriets aflevering, dog højst 6 år fra overgivelsen af  

 materialerne til køberen.« 2. I § 83 indsættes som stk. 2:
»Stk. 2. § 54, stk. 2, finder tilsvarende anvendelse.« § 26. Loven gælder ikke for Færøerne og Grønland, men kan med  

 undtagelse af § 24 ved kongelig anordning sættes i kraft for disse landsdele  

 med de afvigelser, som de særlige færøske og grønlandske forhold tilsiger.
