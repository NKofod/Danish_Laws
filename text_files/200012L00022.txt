Fremsat den 4. oktober 2000 af  

 skatteministeren (Ole Stavad) Forslag til Lov om indgåelse af  

 protokol om ændring af dobbeltbeskatningsoverenskomsten mellem Danmark  

 og Belgien § 1. Protokol af 27. september 1999 mellem regeringen i  

 Kongeriget Danmark og regeringen i Kongeriget Belgien kan tiltrædes  

 på Danmarks vegne.
Protokollen ændrer Overenskomsten mellem  

 Danmark og Belgien til undgåelse af dobbeltbeskatning og regulering af  

 visse andre spørgsmål for så vidt angår indkomstskat  

 og formueskat, underskrevet i Bryssel den 16. oktober 1969. Protokollen er  

 optaget som bilag til denne lov.
 Stk. 2. Protokollen træder i kraft og finder anvendelse  

 i Danmark efter bestemmelserne i dens Artikel 16.
§ 2. Den skattepligtige indkomst og den personlige indkomst  

 nedsættes for en person, som senest den 27. oktober 1999 blev  

 hjemmehørende i Belgien, og som på denne dato modtog pension og  

 andre ydelser, der kan beskattes i Danmark i medfør af den ny  

 bestemmelse i overenskomstens artikel 18, stk. 3, som indsat ved  

 protokollens artikel 10. Nedsættelsen udgør 40.000 kr., dog  

 højst det pensionsbeløb, som kan beskattes i Danmark.  

 Nedsættelsen kan ikke medføre, at den skattepligtige indkomst og  

 den personlige indkomst bliver negativ.
Nedsættelsen bortfalder, hvis  

 den skattepligtige senere bliver hjemmehørende i et andet land end  

 Belgien.
 § 3. Loven træder i kraft dagen efter  

 bekendtgørelsen i Lovtidende.
 § 4. Loven gælder ikke for Færøerne og  

 Grønland.
Bilag PROTOKOL TIL ÆNDRING OG SUPPLERING AF OVERENSKOMST  

 MELLEM DANMARK OG BELGIEN TIL UNDGÅELSE AF DOBBELTBESKATNING OG  

 REGULERING AF VISSE ANDRE SPØRGSMÅL FOR SÅ VIDT  

 ANGÅR INDKOMSTSKAT OG FORMUESKAT, UNDERTEGNET I BRYSSEL DEN 16. OKTOBER  

 1969.
Hendes Majestæt Dronningen af Danmark og Hans Majestæt Belgiernes Konge, der ønsker at ændre og supplere overenskomsten mellem Danmark  

 og Belgien til undgåelse af dobbeltbeskatning og regulering af visse  

 andre spørgsmål for så vidt angår indkomstskat og  

 formueskat, der blev undertegnet i Bryssel den 16. oktober 1969 (herefter  

 omtalt som »overenskomsten«) har besluttet at indgå en Protokol i denne  

 forbindelse.
Artikel 1 Artikel 2, stykke 3, i overenskomsten skal erstattes af følgende  

 bestemmelse:
 »3. De gældende skatter, på hvilke overenskomsten finder  

 anvendelse, er især:
 1.	I Belgien:
a)	skatten på fysiske personer; b)	selskabsskatten; c)	skatten på foreninger m.v.; d)	skatten på i udlandet hjemmehørende personer; e)	den særlige afgift, der ligestilles med skat på fysiske  

 personers indkomst; herunder forskudsbetalingerne, tillæggene til de nævnte  

 skatter og forskudsbetalinger, såvel som tillæggene til skatten  

 på fysiske personer, (herefter omtalt som »belgisk skat«); 2.	I Danmark:
a)	indkomstskatten til staten; b)	den kommunale indkomstskat; c)	den amtskommunale indkomstskat; d)	den særlige indkomstskat; e)	kirkeskatten; f)	udbytteskatten; g)	renteskatten; h)	royaltyskatten; og i)	skatter i henhold til kulbrinteskatteloven; j)	formueskatten til staten; k)	ejendomsskatterne; herunder skatter, som opkræves ved kilden, (herefter omtalt som »dansk skat«).
Artikel 2 Artikel 3, stykke 1, i overenskomsten skal ændres som  

 følger:
 1. Punkt 1 og 2 skal erstattes af følgende bestemmelser:
»1.	udtrykket »Belgien« betyde Kongeriget Belgien; og når det  

 anvendes i geografisk betydning, betyde det nationale territorium,  

 territorialfarvandet og ethvert andet havområde, inden for hvilket  

 Belgien, i overensstemmelse med international ret, udøver sine  

 suveræne rettigheder eller sin jurisdiktion; 2.	udtrykket »Danmark« betyde Kongeriget Danmark; og når det  

 anvendes i geografisk betydning, betyde det nationale territorium,  

 territorialfarvandet og ethvert andet havområde, inden for hvilket  

 Danmark, i overensstemmelse med international ret, udøver sine  

 suveræne rettigheder eller sin jurisdiktion; udtrykket omfatter ikke  

 Færøerne og Grønland;« 2. Den følgende nye bestemmelse skal indsættes umiddelbart  

 efter punkt 6:
»7.	udtrykket »international trafik« betyde enhver transport med skib  

 eller luftfartøj, der anvendes af et foretagende, hvis virkelige  

 ledelse har sit sæde i en kontraherende stat, bortset fra  

 tilfælde, hvor skibet eller luftfartøjet udelukkende anvendes  

 mellem pladser i den anden kontraherende stat;« 3. Punkt 7 skal erstattes af følgende nye punkt 8:
 »8.	udtrykket »kompetent myndighed« betyde:
a)	i Belgien, Generaldirektøren for Direkte Skatter (Directeur  

 Général de Contributions Directes), og b)	i Danmark, Skatteministeren eller hans befuldmægtigede  

 stedfortræder.« Artikel 3 Artikel 4, stykke 1, i overenskomsten skal erstattes af følgende  

 bestemmelse:
»1.	I denne overenskomst betyder udtrykket »en person, der er  

 hjemmehørende i en kontraherende stat« enhver person, som i henhold  

 til lovgivningen i denne stat er skattepligtig der på grund af  

 hjemsted, bopæl, ledelsens sæde eller ethvert andet lignende  

 kriterium.
Dette udtryk omfatter dog ikke en person, hvis skattepligt i denne  

 stat er begrænset til indkomst fra kilder i denne stat eller der  

 beroende formue.« Artikel 4 1. Artikel 7, stykke 7, i overenskomsten skal udgå.
 2. Stykke 8 skal ændres til stykke 7.
Artikel 5 Artikel 8, stykke 1, i overenskomsten skal erstattes af følgende  

 bestemmelse:
»1.	Fortjeneste ved skibs- eller luftfartsvirksomhed i international  

 trafik kan kun beskattes i den kontraherende stat, hvori foretagendets  

 virkelige ledelse har sit sæde.« Artikel 6 Artikel 10, stykke 2 og 3, i overenskomsten skal erstattes af  

 følgende bestemmelser:
 »2.1)	Sådant udbytte kan også beskattes i den kontraherende  

 stat, hvori det udbyttebetalende selskab er hjemmehørende, og i  

 henhold til lovgivningen i denne stat, men hvis modtageren af udbyttet er  

 hjemmehørende i den anden kontraherende stat, må den skat, der  

 pålignes, ikke overstige 15 pct. af bruttobeløbet af det  

 nævnte udbytte.
 2)	Når imidlertid et selskab, der er hjemmehørende i en  

 kontraherende stat, direkte ejer mindst 25 pct. af kapitalen i et selskab,  

 der er hjemmehørende i den anden kontraherende stat, skal det udbytte,  

 som det modtager fra det sidstnævnte selskab, være fritaget for  

 beskatning i den stat, i hvilken det udloddende selskab er  

 hjemmehørende, hvis denne stats lovgivning, der finder anvendelse i  

 så henseende, tillader en sådan fritagelse, og i overensstemmelse  

 med de bestemmelser, der er indeholdt i denne lovgivning om fritagelse.
 3)	Bestemmelserne i punkt 1 og 2 i dette stykke skal ikke påvirke  

 beskatningen af det udloddende selskab, for så vidt angår den  

 fortjeneste, der ligger til grund for det udbetalte udbytte.
3. Udtrykket »udbytte« betyder i denne artikel indkomst af aktier,  

 »jouissance« aktier eller »jouissance« rettigheder, mineaktier,  

 stifteranparter eller andre rettigheder, der ikke er gældsfordringer,  

 og som giver ret til andel i fortjeneste, såvel som indkomst -  

 også indkomst, betalt i form af renter - der er undergivet samme  

 behandling som indkomst fra aktier i henhold til skattelovgivningen i den  

 stat, hvori det udbyttebetalende selskab er hjemmehørende.« Artikel 7 Artikel 11 i overenskomsten skal ændres som følger:
 1. Stykke 2 skal erstattes af følgende bestemmelse:
»2.	Sådan rente kan imidlertid beskattes i den kontraherende  

 stat, hvorfra den hidrører, og i overensstemmelse med lovgivningen i  

 denne stat; men den skat, der pålignes, må ikke overstige 10 pct.  

 af bruttobeløbet af renten.« 2. I stykke 3, andet punktum, skal punkt 1 erstattes med følgende  

 bestemmelse:
»1.	renter, der behandles som udbytte i henhold til artikel 10, stykke  

 3;« Artikel 8 I artikel 13, stykke 2, i overenskomsten, skal andet punktum erstattes af  

 følgende bestemmelse:
»Fortjeneste ved afhændelse af skibe eller luftfartøjer, der  

 anvendes i international trafik, eller fortjeneste ved afhændelse af  

 skibe, luftfartøjer, bugserbåde eller  

 ankerhåndteringsfartøjer, der anvendes i forbindelse med  

 virksomhed uden for kysten, som omhandlet i artikel 20 A, så vel som  

 rørlig formue, der hører til driften af sådanne skibe,  

 luftfartøjer, bugserbåde eller  

 ankerhåndteringsfartøjer, kan dog kun beskattes i den  

 kontraherende stat, hvori foretagendets virkelige ledelse har sit  

 sæde.« Artikel 9 Artikel 16 i overenskomsten skal erstattes med følgende  

 artikel:
»Artikel 16 Selskabsledere 1. Bestyrelseshonorarer og andre lignende vederlag, som oppebæres af  

 en person, der er hjemmehørende i en kontraherende stat, i hans  

 egenskab af medlem af bestyrelsen eller et lignende organ i et selskab, der  

 er hjemmehørende i den anden kontraherende stat, kan beskattes i denne  

 anden stat.
 Denne bestemmelse skal også finde anvendelse på vederlag, der  

 oppebæres for udøvelse af funktioner, der i henhold til  

 lovgivningen i den kontraherende stat, hvori selskabet er  

 hjemmehørende, betragtes som funktioner af en lignende art som de, der  

 udøves af en i ovennævnte bestemmelse omhandlet person.
2. Vederlag, der oppebæres af en i stykke 1 omhandlet person, fra et  

 selskab for udøvelsen af daglige funktioner af ledende eller teknisk  

 art, og indkomst, der oppebæres af en person, der er  

 hjemmehørende i en kontraherende stat, for hans personlige virke som  

 partner i et selskab - der ikke er et aktieselskab - der er  

 hjemmehørende i den anden kontraherende stat, kan beskattes i den  

 kontraherende stat, i hvilken en sådan person eller dér  

 hjemmehørende person udøver sin virksomhed.« Artikel 10 Artikel 18 i overenskomsten skal erstattes med følgende  

 artikel:
»Artikel 18 Pensioner 1. Såfremt bestemmelserne i de følgende stykker og i artikel  

 19, stykke 1, ikke finder anvendelse, kan enhver pension eller livrente, der  

 udbetales til en person, der er hjemmehørende i en kontraherende stat,  

 kun beskattes i denne stat.
 2. Pensioner og andre ydelser - hvad enten disse er løbende eller  

 ej - som udbetales i medfør af sociallovgivningen i en kontraherende  

 stat eller en offentlig ordning, der er dannet af en kontraherende stat med  

 henblik på at supplere ydelserne under denne lovgivning, kan kun  

 beskattes i denne stat.
3. Pensioner og andre ydelser, som hidrører fra en pensionsordning  

 oprettet i en kontraherende stat, og som udbetales til en person, der er  

 hjemmehørende i den anden kontraherende stat, kan kun beskattes i  

 denne anden stat.
I de tilfælde, hvor en fysisk person, der var  

 hjemmehørende i den førstnævnte stat, er blevet  

 hjemmehørende i den sidstnævnte stat, kan imidlertid  

 sådanne pensioner og ydelser beskattes i den førstnævnte  

 stat, hvis præmierne til denne pensionsordning var fradragsberettigede  

 i skattemæssig henseende i denne stat eller hvis præmierne blev  

 anset for ikke at være skattepligtig indkomst i denne stat.
 4. Udtrykket »pension«, som anvendt i stykke 1, betyder udbetalinger, der  

 udbetales for tidligere personligt arbejde i tjenesteforhold eller som  

 erstatning for pådragne skader.
5. Udtrykket »livrente« betyder en fastsat sum, der er periodisk betalbar  

 til fastsatte tidspunkter, enten for livstid, for et bestemt tidsrum, eller  

 for et tidsrum, der lader sig bestemme, i henhold til en forpligtelse til at  

 præstere betalingerne mod rimeligt og fuldt vederlag i penge eller  

 penges værdi.« Artikel 11 Følgende ny artikel 20 A skal indsættes efter artikel 20 i  

 overenskomsten:
»Artikel 20 A Virksomhed uden for kysten i forbindelse med  

 efterforskning eller udvinding af kulbrinter.
1. Uanset de foranstående bestemmelser i denne overenskomst, skal  

 bestemmelserne i denne artikel finde anvendelse på virksomhed  

 udøvet uden for kysten i en kontraherende stat i forbindelse med  

 efterforskning eller udvinding af kulbrinter, der er beliggende i denne stat,  

 i det omfang denne virksomhed ikke udøves af den person, der har  

 fået overdraget koncessionen til efterforskning eller udvinding.
De  

 ovennævnte foranstående bestemmelser skal finde anvendelse  

 på virksomhed eller indkomst, der ikke er omfattet af denne  

 artikel.
 2. Et foretagende i en kontraherende stat eller en person, som  

 udøver frit erhverv, og som er hjemmehørende i en kontraherende  

 stat, som i den anden kontraherende stat udøver virksomhed som  

 nævnt i stykke 1, første punktum, skal anses for at udøve  

 sådan virksomhed i denne anden kontraherende stat gennem et dér  

 beliggende fast driftssted eller fast sted.
 3. Bestemmelserne i stykke 2 skal ikke finde anvendelse, når  

 virksomhed uden for kysten udøves gennem en periode eller perioder,  

 som sammenlagt ikke overstiger 30 dage inden for en 12 måneders  

 periode.
 4. Uanset bestemmelserne i stykke 2 og 3, skal boreplatformvirksomhed, der  

 udøves uden for kysten, kun udgøre et fast driftssted,  

 såfremt virksomheden udøves i en periode eller perioder, der  

 sammenlagt overstiger 365 dage inden for en 18 måneders periode.
 5. Ved anvendelse af stykke 3 og 4, skal virksomhed, der udøves af  

 et foretagende, der er forbundet med et andet foretagende, som omhandlet i  

 artikel 9 (Indbyrdes afhængige foretagender), anses for udøvet  

 af dette andet foretagende, såfremt den pågældende  

 virksomhed er af væsentlig samme art som den, der udøves af det  

 sidstnævnte foretagende.
 6. Uanset bestemmelserne i stykke 2 og 3, kan fortjeneste, der  

 oppebæres af et foretagende i en kontraherende stat ved transport med  

 skib eller luftfartøj af forsyninger eller mandskab til et sted, der  

 er beliggende uden for kysten, hvor der i den anden kontraherende stat  

 udøves virksomhed i forbindelse med efterforskning eller udvinding af  

 kulbrinter, og ved drift af bugserbåde og  

 ankerhåndteringsfartøjer i forbindelse med sådan  

 virksomhed, kun beskattes i den kontraherende stat, hvori foretagendets  

 virkelige ledelse har sit sæde.
7. Gage, løn og andre lignende vederlag, som en person, der er  

 hjemmehørende i en kontraherende stat, oppebærer for personligt  

 arbejde i tjenesteforhold, udført om bord på et skib,  

 luftfartøj, bugserbåd eller ankerhåndteringsfartøj,  

 som omhandlet i stykke 6, kan beskattes i den kontraherende stat, hvori  

 foretagendets virkelige ledelse har sit sæde.« Artikel 12 Artikel 22, stykke 3, i overenskomsten skal erstattes af følgende  

 bestemmelse:
»3.	Skibe og luftfartøjer, der anvendes i international trafik,  

 og skibe, luftfartøjer, bugserbåde og  

 ankerhåndteringsfartøjer, der anvendes i forbindelse med  

 virksomhed uden for kysten, som omhandlet i artikel 20 A, så vel som  

 rørlig formue, der hører til driften af sådanne skibe,  

 luftfartøjer, bugserbåde og  

 ankerhåndteringsfartøjer, kan kun beskattes i den kontraherende  

 stat, hvori foretagendets virkelige ledelse har sit sæde.« Artikel 13 Artikel 23 i overenskomsten skal erstattes med følgende  

 artikel:
 »1. For så vidt angår Belgien, skal dobbeltbeskatning  

 ophæves på følgende måde:
 1.	I tilfælde, hvor en person hjemmehørende i Belgien,  

 oppebærer indkomst eller ejer formuegoder, som kan beskattes i Danmark  

 i overensstemmelse med bestemmelserne i denne overenskomst, bortset fra  

 artikel 10, stykke 2, artikel 11, stykke 2 og 6, og artikel 12, stykke 2 og  

 5, skal Belgien fritage sådan indkomst eller sådanne formuegoder  

 fra beskatning, men kan ved beregningen af skatten af den  

 pågældende persons øvrige indkomst eller formue anvende  

 den skattesats, som ville være bragt i anvendelse, hvis sådan  

 indkomst eller formuegode ikke havde været fritaget.
 2.	Med forbehold af bestemmelserne i den belgiske lovgivning om fradrag  

 i belgisk skat af skatter, der er betalt i udlandet, skal Belgien i  

 tilfælde, hvor en person, der er hjemmehørende i Belgien,  

 oppebærer dele af sin samlede belgisk skattepligtige indkomst,  

 bestående af udbytte, der kan beskattes i overensstemmelse med artikel  

 10, stykke 2, og som ikke er fritaget for belgisk skat i overensstemmelse med  

 punkt 3 nedenfor, rente, der kan beskattes i overensstemmelse med artikel 11,  

 stykke 2 eller 6, eller royalties, der kan beskattes i overensstemmelse med  

 artikel 12, stykke 2 eller 5, tillade som et fradrag i belgisk skat, der  

 vedrører denne indkomst, for den skat, der er pålignet i Danmark  

 af denne indkomst.
 3.	Udbytte, som oppebæres af et selskab, der er  

 hjemmehørende i Belgien, fra et selskab, der er hjemmehørende i  

 Danmark, og som kan beskattes i Danmark i overensstemmelse med artikel 10,  

 stykke 2, skal være fritaget for selskabsskat i Belgien, under de  

 betingelser og med de begrænsninger, der er fastsat i den belgiske  

 lovgivning.
 4.	Når tab, som er lidt af et foretagende, der drives af en  

 person, som er hjemmehørende i Belgien, ved et fast driftssted i  

 Danmark, i overensstemmelse med belgisk lovgivning er blevet effektivt  

 fradraget i dette foretagendes indkomst ved beskatningen i Belgien, skal  

 fritagelsen i henhold til punkt 1 ikke finde anvendelse i Belgien på  

 indkomster fra andre skattepligtsperioder, som kan henføres til dette  

 driftssted i det omfang, hvori disse indkomster også er blevet fritaget  

 for beskatning i Danmark på grund af de nævnte tabs modregning  

 deri.
 2. For så vidt angår Danmark, skal dobbeltbeskatning  

 ophæves på følgende måde:
 1.	Såfremt bestemmelserne i punkt 3 og 4 ikke finder anvendelse,  

 skal Danmark i tilfælde, hvor en person, der er hjemmehørende i  

 Danmark, oppebærer indkomst eller ejer formue, der i overensstemmelse  

 med bestemmelserne i overenskomsten, kan beskattes i Belgien,  

 tillade:
a)	som et fradrag i denne persons indkomstskat et beløb svarende  

 til den i Belgien betalte indkomstskat; b)	som et fradrag i denne persons formueskat et beløb svarende  

 til den i Belgien betalte formueskat.
 2.	Et sådant fradrag skal dog ikke i noget tilfælde  

 overstige den del af indkomst- eller formueskatten, beregnet før  

 sådant fradrag, der kan henføres til henholdsvis den indkomst  

 eller den formue, der kan beskattes i Belgien.
 3.	Udbytte, der udbetales af et selskab, der er hjemmehørende i  

 Belgien, til et selskab, der er hjemmehørende i Danmark, og som ejer  

 direkte mindst 25 pct af aktiekapitalen i det udbyttebetalende selskab, skal  

 være fritaget for skat i Danmark i henhold til de betingelser, der er  

 fastsat i dansk lov.
 4.	I tilfælde af udbytte, der udbetales af et selskab, der er  

 hjemmehørende i Belgien, til et selskab, der er hjemmehørende i  

 Danmark, og som ejer direkte mindst 25 pct. af aktiekapitalen i det  

 udbyttebetalende selskab, skal der, hvis udbyttet ikke er fritaget for dansk  

 skat i henhold til bestemmelserne i punkt 3, i det under punkt 1 nævnte  

 fradrag medregnes den belgiske skat, som det udbyttebetalende selskab skal  

 betale af den fortjeneste, hvoraf sådant udbytte betales.
 5.	I tilfælde, hvor en person, der er hjemmehørende i  

 Danmark, oppebærer indkomst eller ejer formue, som i henhold til  

 bestemmelserne i overenskomsten kun kan beskattes i Belgien, kan Danmark  

 medregne denne indkomst eller formue i beskatningsgrundlaget, men skal  

 tillade som et fradrag i indkomst- eller formueskatten den del af indkomst-  

 eller formueskatten, der kan henføres henholdsvis til den indkomst,  

 der hidrører fra, eller den formue, der er ejet i Belgien.
Artikel 14 Artikel 24, stykke 4 og 5, i overenskomsten skal erstattes af  

 følgende bestemmelser:
 »4.	Fysiske personer, som er hjemmehørende i en kontraherende  

 stat og som kan beskattes i den anden kontraherende stat, skal, ved  

 fastsættelsen af beskatningsgrundlaget for de i artikel 2 omtalte  

 skatter, dér nyde godt af de skattefritagelser, lempelser,  

 nedsættelser og andre fordele, som på grund af  

 forsørgerforhold indrømmes fysiske personer, der er  

 statsborgere, men ikke hjemmehørende, i denne anden stat.
 5.	Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat, der driver samme virksomhed.
 Denne bestemmelse skal ikke kunne fortolkes således, at den  

 udelukker Belgien fra at:
1.	beskatte den fortjeneste, der kan henføres til et fast  

 driftssted i Belgien af et selskab, der er hjemmehørende i Danmark,  

 med den skattesats, der er fastsat i den belgiske lovgivning, forudsat at  

 denne sats ikke overstiger den maksimalsats, der er gældende for  

 fortjeneste af selskaber, der er hjemmehørende i Belgien; 2.	opkræve »le précompte mobilier« af udbytte, der  

 oppebæres fra en besiddelse, der er direkte forbundet med et fast  

 driftssted, som et selskab, der er hjemmehørende i Danmark,  

 opretholder i Belgien.« Artikel 15 Artikel 28, stykke 1, i overenskomsten skal udgå, og stykke 2, 3, 4  

 og 5 skal være henholdsvis stykke 1, 2, 3 og 4.
Artikel 16 1.	Denne protokol skal træde i kraft på den femtende dag  

 efter den dag, på hvilken de kontraherende stater har givet hinanden  

 underretning om, at de forfatningsmæssige betingelser er opfyldt.
 2.	Bestemmelserne i protokollen skal finde anvendelse:
a)	på kildeskat på indkomst, som normalt udloddes eller  

 udbetales efter den 31. december i det år, hvori protokollen  

 trådte i kraft i overensstemmelse med stykke 1; b)	på alle andre skatter, der kan henføres til  

 skatteperioder, der udløber efter den 31. december i samme  

 år.
 3.	Denne protokol skal forblive i kraft, så længe som  

 overenskomsten forbliver i kraft, og i tilfælde af ophør af  

 overenskomsten, skal den ophøre at have virkning på samme tid  

 som overenskomsten.
 Til bekræftelse heraf har de befuldmægtigede for begge stater  

 undertegnet denne protokol og forsynet den med deres segl.
 Udfærdiget i København, den 27. september 1999, i to  

 eksemplarer på dansk, hollandsk og fransk, således at de tre  

 tekster har samme gyldighed.
 For Kongeriget Danmark:
Peter Loft Departementschef For Kongeriget Belgien:
Baudouin de la Kethulle de Ryhove Belgiens Ambassadør Bemærkninger til lovforslaget Almindelige bemærkninger Lovforslaget er en genfremsættelse af Forslag til  

 lov om indgåelse af protokol om ændring af  

 dobbeltbeskatningsoverenskomsten mellem Danmark og Belgien, L 71, som blev  

 forkastet ved 3. behandlingen på grund af en fejltagelse.
Lovforslaget går ud på at bemyndige regeringen  

 til at tiltræde en protokol, som blev underskrevet den 27. september  

 1999, og som ændrer den dansk-belgiske dobbeltbeskatningsoverenskomst  

 fra 1969 på en række punkter.
Herved gennemføres  

 protokollens bestemmelser her i landet, og protokollen vil være en del  

 af dansk skattelovgivning, når dens betingelser herfor er opfyldt.
Dobbeltbeskatningsoverenskomsten har til formål at  

 undgå international dobbeltbeskatning som følge af, at  

 både Danmark og Belgien beskatter en person eller et selskab af samme  

 indkomst.
Det sker typisk, når en person eller et selskab, der er  

 hjemmehørende i den ene stat, modtager indkomst fra den anden  

 stat.
 Overenskomsten har derfor regler for, hvornår  

 Danmark, henholdsvis Belgien, har ret til at beskatte forskellige typer  

 indkomst, som en person eller et selskab, der er hjemmehørende i den  

 ene stat (bopælsstaten), modtager fra den anden stat (kildestaten).  

 Desuden har overenskomsten en regel om, hvordan dobbeltbeskatning skal  

 ophæves (den såkaldte metodebestemmelse).
Protokollen medfører en række ændringer  

 af den gældende dobbeltbeskatningsoverenskomst.
De vigtigste  

 ændringer vedrører renter, pension og indkomst ved  

 kulbrintevirksomhed.
Overenskomstens regler om renter ændres, så  

 renter, der betales fra en af staterne (kildestaten) til en person eller et  

 selskab i den anden stat i fremtiden højst kan beskattes i kildestaten  

 med 10 pct. mod tidligere 15 pct.
Erhvervsmæssige renter er dog i vidt  

 omfang undtaget for beskatning i kildestaten, hvorfor virkningen af den  

 lavere beskatning er begrænset.
 Overenskomstens regler om pension ændres, så  

 alle pensioner som praktisk hovedregel kan beskattes i den stat, hvorfra de  

 udbetales (kildestaten), selv om modtageren er bosat i den anden stat  

 (bopælsstaten). Efter de gældende regler er det alene sociale  

 pensioner og tjenestemandspensioner, som kan beskattes i kildestaten.  

 Pensioner, der vedrører tidligere tjenesteforhold (bortset fra  

 tjeneste for staten mv.), og udbetalinger fra privat-tegnede  

 pensionsordninger kan derimod efter de gældende regler kun beskattes i  

 modtagerens bopælsstat.
Protokollen medfører altså, at privat pension  

 i fremtiden kan beskattes i kildestaten, hvorimod privat pension efter den  

 gældende overenskomst kun kan beskattes i bopælsstaten.
Som  

 nævnt neden for under § 2, foreslås det, at personer, som  

 senest den 27. oktober 1999 blev hjemmehørende i Belgien, kun skal  

 betale dansk skat af den del af deres private danske pension, der overstiger  

 40.000 kr.
Til gengæld bortfalder den nuværende belgiske  

 beskatning af pensionen.
 Der indsættes regler i  

 dobbeltbeskatningsoverenskomsten, som sikrer, at indkomst i forbindelse med  

 efterforskning og udvinding af kulbrinter (olie og gas) kan beskattes i den  

 stat, hvor der søges efter eller udvindes kulbrinter.
Herudover indeholder protokollen en række andre  

 ændringer.
Bl.a. ændres overenskomstens regler om udbytte,  

 så de er i overensstemmelse med Rådets direktiv 90/435/EØF  

 af 23. juli 1990 om en fælles beskatningsordning for moder- og  

 datterselskaber fra forskellige medlemsstater (EF-Tidende nr. 225, side 6)  

 (moder/datterselskabsdirektivet).
 I bemærkningerne til § 1 er der nærmere  

 redegjort for protokollens bestemmelser.
 Lovforslagets økonomiske og erhvervsmæssige  

 konsekvenser.
Formålet med en dobbeltbeskatningsoverenskomst  

 mellem to lande er at fjerne de hindringer, som dobbeltbeskatningen kan  

 medføre for udviklingen af økonomiske relationer mellem de to  

 lande.
Virksomheder og personer i det ene land får herved bedre  

 skattemæssige betingelser for investering, etablering eller arbejde i  

 det andet land både som følge af, at dobbeltbeskatning  

 undgås og som følge af større klarhed om de  

 skattemæssige dispositioner.
 Virkningen af protokollen er begrænset til de  

 områder, hvor der sker ændringer i forhold til den gældende  

 overenskomst.
 De væsentligste ændringer ved protokollen for  

 så vidt angår dansk beskatning vedrører renter og  

 beskatning af pensionsudbetalinger.
 Renter, der betales fra en af de to stater (kildestaten)  

 til en person eller et selskab i den anden stat, kan efter de nye regler  

 højst beskattes i kildestaten med 10 pct. mod tidligere 15 pct.  

 Erhvervsmæssige renter er dog i vidt omfang undtaget for denne  

 beskatning, hvorfor virkningen af den lavere beskatning er begrænset.  

 Den lavere beskatning af renter skønnes således at  

 medføre et yderst beskedent merprovenu som følge af en mindre  

 lempelse i den danske skat.
Med de nye regler skal personer, der er  

 hjemmehørende i Belgien, i fremtiden betale dansk skat af udbetalinger  

 fra private pensionsordninger i Danmark.
Til gengæld kan Belgien  

 beskatte herboende personers udbetalinger af private pensioner fra Belgien.  

 Dette forhindrer ikke Danmark i også at beskatte pensionerne, men i  

 så fald skal den danske skat nedsættes med den belgiske skat.
 Det foreslås samtidig i § 2, at personer, som senest  

 den 27. oktober 1999 blev hjemmehørende i Belgien og modtog pension  

 fra Danmark, kun skal betale skat af den del af udbetalingerne, der  

 overstiger 40.000 kr.
 I nedenstående er vist eksempler på  

 beskatningen af pensionsudbetalinger efter de gældende regler og  

 lovforslaget.
 Eksempler på skattebetaling for en enlig pensionist  

 hjemmehørende i Belgien med udbetalinger fra en privat  

 pensionsordning. 1999.
Privat pension Folkepension Pension i alt Belgisk skat af privat pension1)  

 og dansk skat af folkepension.
Gældende regler Dansk skat af samme pension efter  

 lovforslag (med bundbeløb på 40.000 kr.) Ændring Kr.
 Kr.
 Kr.
 Kr.
 Kr.
 Kr.
100.000 79.140 179.140 42.659 41.133 -1.526 200.000 49.140 249.140 73.423 71.572 -1.851 400.000 48.024 448.024 181.681 181.771 90 Anm:	- = skattelettelse.
 1)	Omregnet til danske kroner.
 For en enlig dansk folkepensionist bosat i Belgien, der  

 modtager 100.000 kr. fra en dansk pensionsordning, vil lovforslaget betyde en  

 mindre skattebetaling på ca. 1.500 kr., mens en folkepensionist med  

 400.000 kr. i privat pension får en merskat på ca. 100 kr.
 Der findes ikke oplysninger om personkredsen i Belgien,  

 der modtager udbetalinger fra private pensionsordninger i Danmark, eller om  

 kredsen af personer i Danmark, der modtager udbetalinger fra private  

 pensionsordninger i Belgien.
 Danmarks Statistik opgør antallet af belgiske  

 statsborgere over 65 år i Danmark til 27 pr. 1. januar 1999. Den  

 Sociale Sikringsstyrelse har oplyst, at der pr. 1. juli 1999 findes 107  

 personer i Belgien, der modtager social pension fra Danmark.
Størrelsen af de private pensioner i de respektive  

 lande kendes ikke, hvorfor der ikke er holdepunkter for et præcist  

 skøn over de provenumæssige virkninger af disse ændringer.  

 Der vil fremkomme et provenutab fra personer bosiddende i Danmark, der  

 modtager udbetalinger fra belgiske pensionsordninger, og som fremover skal  

 betale belgisk skat.
Endvidere vil der fremkomme et merprovenu som  

 følge af, at Danmark får beskatningsretten af private  

 pensionsordninger her fra landet, der udbetales til personer  

 hjemmehørende i Belgien.
 Nettovirkningen af disse ændringer skønnes  

 være begrænset henset til personkredsens størrelse.
 Overenskomsten giver det danske erhvervsliv en klarhed  

 over skattemæssige konsekvenser af økonomiske dispositioner.  

 Derudover skønnes overenskomsten kun i begrænset omfang, at have  

 effekter for dansk erhvervsliv.
Administrative konsekvenser Forslaget skønnes ikke at have  

 nævneværdige konsekvenser for skattemyndighederne.
Forholdet til EU-retten Protokollens artikel 6 ændrer  

 dobbeltbeskatningsoverenskomstens artikel 10, stk. 2, så den  

 svarer til bestemmelserne i Rådets direktiv 90/435/EØF af 23.  

 juli 1990 om en fælles beskatningsordning for moder- og datterselskaber  

 fra forskellige medlemsstater (EF-Tidende nr. 225, side  

 6)(moder/datterselskabsdirektivet).
Miljømæssige konsekvenser Lovforslaget har ikke miljømæssige  

 konsekvenser.
Vurdering af konsekvenser af  

 lovforslag Positive konsekvenser Negative konsekvenser Økonomiske konsekvenser for stat, kommuner og   

 amtskommuner Lovforslaget skønnes at have begrænsede  

 provenumæssige konsekvenser Lovforslaget skønnes at have begrænsede  

 provenumæssige konsekvenser Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Klarhed om skattemæssige konsekvenser af  

 økonomiske dispositioner Ingen Administrative konsekvenser for erhvervslivet - - Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Dobbeltbeskatningsoverenskomsten artikel 10 og 23  

 ændres, så de svarer til EU s  

 moder/datterselskabsdirektiv.
Bemærkninger til lovforslagets enkelte  

 bestemmelser Til § 1 Efter lovforslagets § 1 bemyndiges regeringen til at  

 tiltræde protokollen til ændring af den dansk-belgiske  

 dobbeltbeskatningsoverenskomst, så protokollen skal gælde som lov  

 her i landet.
Protokollen er optaget som bilag til lovforslaget, og i det  

 følgende er der redegjort for dens bestemmelser.
 Den gældende dansk-belgiske  

 dobbeltbeskatningsoverenskomst er underskrevet den 16. oktober 1969 og  

 offentliggjort som bekendtgørelse nr. 5 af 20. januar 1971 i  

 lovtidende C.
Overenskomsten er formuleret med udgangspunkt i den  

 OECD-model til dobbeltbeskatningsoverenskomst, som fandtes dengang.  

 OECD-modellen er senere ændret væsentligt.
Protokollen  

 medfører, at den dansk-belgiske overenskomst ændres på en  

 række punkter i overensstemmelse med de senere ændringer af  

 OECD-modellen.
Desværre er der forløbet nogle år siden  

 afslutningen af forhandlingerne om protokollen og dens underskrivelse,  

 således at protokollen ikke indeholder de allerseneste ændringer  

 af OECD-modellen.
Disse ændringer er dog ikke af så  

 betydningsfuld karakter, at det ville være hensigtsmæssigt at  

 forhandle om en opdatering af protokollen, hvilket ville forsinke protokollen  

 yderligere.
I den henseende skal det tages i betragtning, at hverken Danmark  

 eller Belgien har taget forbehold mod disse ændringer, således at  

 overenskomsten skal fortolkes i overensstemmelse med den seneste OECD-model,  

 med mindre overenskomstens ordlyd medfører noget andet.
Protokollens artikel 1 Dobbeltbeskatningsoverenskomstens artikel 2 angiver,  

 hvilke skatter der er omfattet af dobbeltbeskatningsoverenskomsten.  

 Stk. 3 har lister over de skatter i henholdsvis Danmark og Belgien, som  

 er omfattet af dobbeltbeskatningsoverenskomsten.
Protokollens artikel 1 opdaterer listen over danske og  

 belgiske skatter.
På dansk side udgår sømandsskatten og  

 folkepensionsbidraget, som eksisterede ved underskrivelsen af  

 dobbeltbeskatningsoverenskomsten i 1969, men nu er ophævet.
Desværre er der som nævnt forløbet  

 nogle år mellem afslutningen af forhandlingerne og underskrivelsen af  

 protokollen, så den danske liste ikke længere svarer til de  

 nuværende forhold.
Således er den særlige indkomstskat og  

 formueskatten nævnt på listen, selvom skatterne er ophævet.  

 Det har imidlertid ingen betydning, at disse skatter er nævnt som  

 omfattet af dobbeltbeskatningsoverenskomsten, idet overenskomsten naturligvis  

 ikke kan anvendes for skatter, som ikke længere eksisterer.
Til  

 gengæld har Danmark indført en kommunal og amtskommunal  

 ejendomsværdiskat.
Denne ny skat er imidlertid omfattet af begrebet  

 »ejendomsskatterne«, der fortsat er optaget i listen over danske skatter.
Protokollens artikel 2 Dobbeltbeskatningsoverenskomstens artikel 3 giver en  

 almindelig definition af en række udtryk, som anvendes i  

 overenskomsten, og som overalt skal forstås i den anførte  

 betydning.
Definitionerne af Danmark og Belgien er fornyet.
Danmark omfatter  

 i denne forbindelse også de havområder, hvor Danmark i  

 overensstemmelse med folkeretten udøver sine suveræne  

 rettigheder.
Den dansk-belgiske dobbeltbeskatningsoverenskomst har  

 hidtil ikke haft en definition af international trafik.
Nu indsættes  

 OECD-modellens definition af dette udtryk.
Protokollens artikel 3 Dobbeltbeskatningsoverenskomstens artikel 4  

 fastsætter, hvornår en person (som både omfatter en fysisk  

 og en juridisk person ved anvendelsen af dobbeltbeskatningsoverenskomster) i  

 skattemæssig henseende anses for at være hjemmehørende i  

 en af de kontraherende stater.
Efter stk. 1 betyder udtrykket »en  

 person, der er hjemmehørende i en kontraherende stat«, en person, der  

 er skattepligtig til den pågældende stat på grund af  

 hjemsted, bopæl, ledelsens sæde el. lign.
Udtrykket omfatter dog  

 ikke en person, der alene er skattepligtig til en stat af indkomst fra kilder  

 i denne stat eller af formue, som findes i denne stat.
 Protokollen medfører, at artikel 4, stk. 1, nu  

 stort set svarer til OECD-modellens artikel 4, stk. 1, idet protokollen  

 ophæver en belgisk særregel om et selskab, der vælger at  

 blive beskattet som en fysisk person.
Efter forhandlingerne om protokollen var afsluttet, er  

 OECD-modellens artikel 4, stk. 1, dog blevet ændret, så det  

 nu fremgår udtrykkeligt, at udtrykket »en person, der er  

 hjemmehørende i en kontraherende stat« også omfatter den  

 pågældende stat samt dens politiske underafdelinger og lokale  

 myndigheder.
Denne tydeliggørelse findes ikke i den ny formulering af  

 artikel 4, stk. 1, i den dansk-belgiske overenskomst.
Da både  

 Danmark og Belgien var enige i præciseringen af OECD-modellens artikel  

 4, stk. 1, vil de to stater fortolke overenskomstens artikel 4,  

 stk. 1, i overensstemmelse med den seneste OECD-model.
Protokollens artikel 4 Protokollen ophæver overenskomstens artikel 7,  

 stk. 7, som ikke findes i OECD-modellen.
Den ophævede bestemmelse  

 angår beskatningen af et selskab, som ikke er et aktieselskab.
Protokollens artikel 5 Protokollen medfører, at overenskomstens artikel 8,  

 stk. 1, skrives i overensstemmelse med OECD-modellen.
Bestemmelsen  

 går ud på, at et foretagendes fortjeneste ved international  

 skibs- og luftfart kun kan beskattes i den stat, hvor foretagendet har sin  

 virkelige ledelse.
Protokollens artikel 6 Protokollen ændrer overenskomstens artikel 10 om  

 udbytte, som et selskab i den ene stat udlodder til en aktionær i den  

 anden stat.
Den gældende overenskomst fordeler beskatningsretten  

 mellem den stat, hvor det udloddende selskab er hjemmehørende  

 (kildestaten), og den stat, hvor aktionæren er hjemmehørende  

 (bopælsstaten). Efter stk. 1 kan udbyttet beskattes i  

 bopælsstaten.
Efter stk. 2 kan udbyttet også beskattes i  

 kildestaten, men denne stat må højst opkræve en skat  

 på 15 pct. af udbyttets bruttobeløb. (I så fald skal  

 bopælsstaten nedsætte sin skat af udbyttet efter den  

 såkaldte metodebestemmelse i artikel 23).
Den nuværende overenskomst fra 1969 har ingen  

 undtagelse fra reglen om kildestatens 15 pct. skat, for så vidt  

 angår udbytteudlodninger i moder/datterselskabsforhold.
I 1990 vedtog  

 medlemsstaterne i EF midlertid det såkaldte  

 moder/datterselskabsdirektiv, som bl.a. medfører, at en medlemsstat  

 ikke må beskatte udbytte, som et datterselskab i denne stat udlodder  

 til et moderselskab i en anden medlemsstat.
Direktivet medførte  

 således, at Danmark, henholdsvis Belgien, ikke må opkræve  

 skat af udbytte, som et datterselskab i den pågældende stat  

 udlodder til dets moderselskab i den anden stat, uanset at den  

 pågældende kildestat efter dobbeltbeskatningsoverenskomsten har  

 ret til at opkræve en kildeskat på op til 15 pct. af udbyttets  

 bruttobeløb.
Protokollen ændrer artikel 10, stk. 2.  

 Kildestaten kan beskatte udbytte, men skatten må ikke overstige 15 pct.  

 af udbyttets bruttobeløb, hvis modtageren af udbyttet er  

 hjemmehørende i den anden stat.
Kildestaten må dog ikke beskatte  

 udbytte, som et selskab i denne stat udlodder til et selskab, der er  

 hjemmehørende i den anden stat og ejer mindst 25 pct. af kapitalen i  

 det udbyttebetalende selskab.
Fritagelsen er begrænset af de  

 nærmere vilkår, som måtte være fastsat i kildestatens  

 lovgivning, fx om at moderselskabet skal have ejet denne mindsteandel af  

 datterselskabet i en bestemt mindsteperiode.
Stk. 3 definerer, hvad der skal forstås ved  

 udbytte ved anvendelsen af artikel 10. Det fremgår heraf, at udbytte ud  

 over den gængse forståelse af begrebet også omfatter  

 »indkomst - - - der er undergivet samme behandling som indkomst fra aktier i  

 henhold til skattelovgivningen i den stat, hvori det udbyttebetalende selskab  

 er hjemmehørende.« Det er præciseret, at udtrykket »udbytte«  

 også kan omfatte indkomst, som er betalt i form af renter.
Uden  

 præciseringen ville dette alligevel fremgå af reglen om »samme  

 behandling som indkomst fra aktier«.
Protokollens artikel 7 Protokollen ændrer overenskomstens artikel 11 om  

 renter, der hidrører fra den ene stat (kildestaten) og betales til en  

 person, der er hjemmehørende i den anden stat  

 (bopælsstaten).
Den gældende overenskomst fordeler beskatningsretten  

 til renterne mellem bopælsstat og kildestat.
Efter stk. 1 kan  

 renterne som udgangspunkt beskattes i den stat, hvor modtageren er  

 hjemmehørende (bopælsstaten). Efter stk. 2 kan  

 renterne også beskattes i den stat, hvor de opstår, dvs. i  

 kildestaten, men skatten må ikke overstige 15 pct. af  

 rentebeløbet.
Den praktiske betydning af artikel 11 formindskes dog af  

 definitionen af »renter« i stk. 3, idet begrebet ikke omfatter renter af  

 forretningsmæssige lån, som skyldes kredit med betaling af varer,  

 produkter eller tjenesteydelser, som et foretagende i den ene stat leverer  

 til en person i den anden stat, renter mellem to bankforetagender i de to  

 stater samt renter af pengeindskud i bankforetagender (herunder offentlige  

 låneinstutioner), bortset fra indskud mod ihændehaverpapirer.
 Princippet om delt beskatningsret mellem bopælsstat  

 og kildestat svarer til OECD-modellen, hvor kildestaten dog højst kan  

 beskatte med 10 pct. af rentens bruttobeløb, og hvor der ikke er  

 tilsvarende begrænsninger i de rentebetalinger, der er omfattet af  

 kildestatens beskatningsret.
Fra dansk side ønsker vi en ren  

 bopælsstatsbeskatning, så kildestaten ikke kan beskatte.
Dette  

 hænger bl.a. sammen med, at kildestaten typisk beskatter en rente  

 på grundlag af dens bruttobeløb.
Bruttobeskatning kan  

 medføre uhensigtsmæssige resultater i nogle tilfælde,  

 især for så vidt angår renter, som en person i den ene stat  

 (kildestaten) betaler til et foretagende fra den anden stat, som selv har  

 optaget et lån for at kunne yde kredit til den pågældende  

 person.
Hvis den rente, som foretagendet modtager fra personen i kildestaten,  

 balancerer med den rente, som foretagendet selv skal betale, er der ingen  

 fortjeneste.
Hvis kildestaten alligevel opkræver skat af  

 rentebetalingen fra denne stat, vil det medføre en ekstra belastning.  

 I bopælsstaten sker beskatningen derimod typisk på grundlag af  

 rentens nettobeløb, således at de nævnte  

 uhensigtsmæssige virkninger undgås.
 Protokollen fastholder alligevel dens nuværende  

 regel om delt beskatningsret mellem kildestat og bopælsstat, men  

 kildestatens skat nedsættes dog til højst 10 pct. (svarende til  

 OECD-modellen). Den praktiske betydning af kildestatens beskatningsret for  

 renter er dog reduceret, idet den som nævnt i vidt omfang ikke omfatter  

 erhvervsmæssige rentebetalinger.
Protokollens artikel 8 Protokollen ændrer overenskomstens artikel 13 om  

 fortjeneste ved afståelse af formuegenstande, for så vidt  

 angår aktiver, der anvendes ved kulbrintevirksomhed. Ændringen er  

 nærmere omtalt under protokollens artikel 11.
Protokollens artikel 9 Protokollen ændrer overenskomstens artikel 16 om  

 bestyrelseshonorar.
 Den hidtil gældende artikel 16 er opdelt i  

 stk. 1 om honorar fra et belgisk selskab, stk. 2 om honorar fra et  

 dansk selskab og stk. 3 om honorar fra et fast driftssted i en af de to  

 stater.
 Den tilsvarende bestemmelse i OECD-modellen går ud  

 på, at når en person, der er bosat i den ene stat, modtager  

 bestyrelseshonorar eller lignende vederlag som medlem af bestyrelsen i et  

 selskab i den anden stat, kan denne anden stat beskatte honoraret.
 Den ny artikel 16 er skrevet med udgangspunkt i  

 OECD-modellens bestemmelse, dog således at reglen også  

 gælder for honorar mv. fra et selskabs bestyrelse eller lignende organ.  

 For et dansk selskab kan det lignende organ være et  

 repræsentantskab.
På belgisk initiativ skal artikel 16 også  

 omfatte vederlag for en persons udøvelse af funktioner for et selskab,  

 hvis disse funktioner anses for at svare til de funktioner, der udøves  

 af et bestyrelsesmedlem, efter lovgivningen i det land, hvor selskabet er  

 hjemmehørende.
På samme måde er artikel 16 forsynet med et  

 stk. 2, der omfatter en person, som er hjemmehørende i den ene  

 stat og bestyrelsesmedlem i et selskab i den anden stat, og som udøver  

 daglige funktioner af ledende eller teknisk art for selskabet, og en person,  

 der er hjemmehørende i den ene stat og udøver personlig  

 virksomhed som partner i et selskab (bortset fra et aktieselskab), der er  

 hjemmehørende i den anden stat.
Stk. 2 medfører, at  

 vederlaget for denne aktivitet kan beskattes i den stat, hvor den  

 pågældende person udøver sin virksomhed.
Protokollens artikel 10 Protokollen ændrer den nuværende overenskomsts  

 regler om beskatningsretten til pension.
Den hidtil gældende artikel 18, stk. 1,  

 går ud på, at pension for tidligere tjenesteforhold kun kan  

 beskattes i den stat, hvor modtageren er bosat. (Pension for tidligere  

 tjenesteforhold for en stat eller dens lokale myndigheder mv. kan dog kun  

 beskattes i den stat, hvorfra pensionen udbetales, jf. artikel 19.) Artikel  

 18, stk. 2, går ud på, at pension eller andre udbetalinger i  

 henhold til en stats sociallovgivning kun kan beskattes i denne stat.
Den  

 hidtil gældende artikel 18 (om pensioner) omfatter ikke udbetalinger i  

 henhold til en privat tegnet pensionsordning.
Disse pensioner er derfor  

 omfattet af artikel 21 om såkaldt anden indkomst.
Det medfører,  

 at de ikke kan beskattes i den stat, hvorfra de udbetales under  

 forudsætning af beskatning i den stat, hvor modtageren er bosat.
Den ny artikel 18, stk. 1, bestemmer, at pension  

 eller livrente som udgangspunkt kun kan beskattes i den stat, hvor modtageren  

 er hjemmehørende (bopælsstatsbeskatning). I stk. 4 er det  

 bestemt, at ved anvendelsen af stk. 1 omfatter udtrykket »pension«  

 udbetalinger i forbindelse med tidligere personligt arbejde i tjenesteforhold  

 eller pådragne skader.
I stk. 5 er en definition af udtrykket  

 »livrente«.
 Den ny stk. 2 bevarer den hidtil gældende stk  

 2, hvorefter pensioner og andre ydelser i henhold til en stats  

 sociallovgivning kun kan beskattes i denne stat (kildestatsbeskatning).  

 På belgisk initiativ er reglen udvidet, idet det samme gælder for  

 pensioner og andre ydelser, der udbetales fra en offentlig ordning, der er  

 etableret i en kontraherende stat med henblik på at supplere ydelserne  

 under den sociale lovgivning.
Den ny regel i stk. 3 har en undtagelse fra den teoretiske  

 hovedregel i stk. 1 om bopælsstatsbeskatning.
Efter stk. 3 har en  

 stat ret til at beskatte en person, som var hjemmehørende i denne stat  

 og som er blevet hjemmehørende i den anden stat, af private pensioner  

 og andre ydelser, der hidrører fra en pensionsordning oprettet i den  

 førstnævnte stat.
Dette gælder dog kun, hvis  

 indbetalingerne til ordningen var fradragsberettigede i samme stat eller hvis  

 der var bortseelsesret for indbetalingerne.
 Den ny regel i stk. 3 medfører, at Danmark i  

 fremtiden har ret til at beskatte beløb, som udbetales fra en dansk  

 pensionsordning, selvom modtageren er bosat i Belgien, hvis den  

 pågældende tidligere var bosat i Danmark, og hvis den  

 pågældende enten selv havde fradragsret for indbetalinger til  

 ordningen, som den pågældende selv foretog, eller den  

 pågældende ikke blev beskattet af indbetalinger til ordningen,  

 som blev foretaget af en anden.
Protokollen medfører altså, at Danmark i  

 fremtiden kan beskatte privat pension, som betales fra Danmark til en person  

 i Belgien, hvor den pågældende hidtil er blevet beskattet af  

 denne indkomst i Belgien.
Som nævnt neden for under § 2,  

 foreslås det dog, at personer, som senest den 27. oktober 1999 blev  

 hjemmehørende i Belgien, kun betale dansk skat af den del af deres  

 private danske pension, der overstiger 40.000 kr.
Til gengæld vil den  

 nuværende belgiske beskatning af disse personers danske pension  

 bortfalde.
 Protokollen ændrer ikke ved reglen i artikel 19,  

 hvorefter pension for tidligere tjenesteforhold for en stat (eller dens  

 lokale myndigheder mv.) kun kan beskattes i den stat, hvorfra pensionen  

 udbetales.
Protokollens artikel 11 Protokollen indsætter en ny artikel 20 A i  

 dobbeltbeskatningsoverenskomsten.
De ny regler i artikel 20 A regulerer  

 beskatningen af kulbrintevirksomhed.
 Reglerne regulerer således Danmarks ret til at  

 gennemføre kulbrinteskattelovens regler om indkomstskattepligt for  

 personer (herunder selskaber), som er hjemmehørende i Belgien, og som  

 erhverver indtægt i forbindelse med virksomhed ved efterforskning eller  

 udvinding af kulbrinter her i landet. (Kulbrinteskatteloven findes i  

 lovbekendtgørelse nr. 792 af 29. september 1993, som senest  

 ændret ved lov nr. 910 af 16. december 1998).
Stk. 1 bestemmer, at reglene i artikel 20 A  

 gælder, uanset hvad der er fastsat i de foranstående artikler i  

 dobbeltbeskatningsoverenskomsten.
Reglerne gælder dog kun for  

 virksomhed, der udøves på havområdet i forbindelse med  

 efterforskning eller udvinding af kulbrinter.
Efterforskning omfatter  

 også forundersøgelse.
Reglerne gælder for virksomhed »i  

 forbindelse med« efterforskning eller udvinding og dermed også for  

 såkaldt tilknyttet virksomhed (fx reparationsarbejde på  

 installationer, der anvendes ved efterforskning eller udvinding) . Reglerne  

 gælder kun, hvis virksomheden udøves af en person, som ikke har  

 fået koncession til efterforskning eller udvinding.
 Stk. 2 bestemmer, at en person, som er  

 hjemmehørende i den ene stat og udøver virksomhed i forbindelse  

 med efterforskning eller udvinding af kulbrinter i den anden stat, anses for  

 at udøve denne virksomhed gennem et fast driftssted eller et fast sted  

 i den anden stat (kildestaten). Når en person fra den ene stat  

 udøver erhvervsvirksomhed gennem et fast driftssted eller et fast sted  

 i kildestaten, kan den sidstnævnte stat beskatte indkomsten fra  

 virksomheden efter de sædvanlige regler i henholdsvis artikel 7 og  

 14.
Efter stk. 3 anses der dog alligevel ikke at  

 foreligge et fast driftssted eller fast sted, hvis virksomheden udøves  

 i en eller flere perioder på i alt op til 30 dage i en 12  

 måneders periode.
Formålet med bestemmelsen er at undgå at  

 foretagender fra den ene stat, der udøver kortvarig virksomhed i den  

 anden stat (kildestaten), skal beskattes i kildestaten med deraf  

 følgende administration.
Stk. 4 medfører, at virksomhed med borerigge  

 ikke anses for at danne fast driftssted, såfremt virksomheden  

 udøves i en eller flere perioder på i alt op til 365 dage i en  

 18 måneders periode.
Bestemmelsen kan ses som en parallel til artikel  

 5, stk. 2, hvorefter bygge-, anlægs- eller monteringsarbejde  

 først danner fast driftssted efter 12 måneder.
 Stk. 5 går ud på, at forbundne  

 foretagenders virksomhed lægges sammen for at undgå  

 omgåelse af reglerne i stk. 3 og stk. 4 om undtagelse ved  

 virksomhed i en periode på op til 30 dage, henholdsvis 365 dage.
Stk. 6 angår et foretagende, som transporterer  

 mandskab eller forsyninger med skib eller luftfartøj til et sted uden  

 for kysten, hvor der udøves virksomhed i forbindelse med  

 efterforskning eller udvinding af kulbrinter.
I så fald kan  

 fortjenesten ved denne supply-virksomhed kun beskattes i den stat, hvor  

 foretagendet har sin virkelige ledelse.
Det samme gælder fortjeneste  

 ved drift af bugserbåde mv. i forbindelse med kulbrintevirksomhed.  

 Stk. 6 medfører altså, at fortjeneste ved supply-virksomhed  

 mv. med skib eller luftfartøj behandles på samme måde som  

 international trafik.
Endelig er der indsat en regel i stk. 7 for  

 medarbejdere på supplyskibe og -luftfartøjer samt på  

 bugserbåde mv.
Deres løn kan beskattes i den stat, hvor deres  

 arbejdsgiver har sin virkelige ledelse.
I tilknytning til reglen i artikel 20 A er der sket en  

 ændring af stk. 2 i artikel 13 (fortjeneste ved afhændelse  

 af formuegenstande). Den nuværende stk. 2 bestemmer, at et  

 foretagendes fortjeneste ved afståelse af skibe eller  

 luftfartøjer, som det har anvendt i international trafik, kun kan  

 beskattes i den stat, hvor det har sin virkelige ledelse.
Reglen er udvidet,  

 så den også medfører, at et foretagendes fortjeneste ved  

 afståelse af skibe, luftfartøjer, bugserbåde og  

 ankerhånteringsfartøjer, som det har anvendt i forbindelse med  

 kulbrintevirksomhed, kun kan beskattes i den stat, hvor foretagendet har sin  

 virkelige ledelse.
På samme måde er der sket en ændring af  

 artikel 22 (om beskatning af formue). Stk. 3 om skibe og  

 luftfartøjer i international trafik er udvidet, så den  

 også omfatter skibe, luftfartøjer, bugserbåde og  

 ankerhånteringsfartøjer, som har været anvendt i  

 forbindelse med kulbrintevirksomhed.
Protokollens artikel 12 Protokollen ændrer overenskomstens artikel 22 om  

 formueskat, således at et foretagendes aktiver, der anvendes ved  

 kulbrintevirksomhed, kun kan formuebeskattes i den stat, hvor foretagendet  

 har sin virkelige ledelse.
Protokollens artikel 13 Protokollen ændrer overenskomstens artikel 23  

 (metoder til ophævelse af dobbeltbeskatning), altså den metode,  

 som Danmark, henholdsvis Belgien, skal anvende, når en person (herunder  

 en juridisk person), der er hjemmehørende i den pågældende  

 stat, modtager indkomst fra den anden stat, og indkomsten kan beskattes i den  

 anden stat.
Artikel 23, stk. 1, angår den metode, som  

 Belgien skal anvende til ophævelse af dobbeltbeskatning, når en  

 person (herunder en juridisk person), der er hjemmehørende i Belgien,  

 modtager indkomst, som Danmark kan beskatte efter overenskomsten.
Belgien vil  

 som udgangspunkt fritage den danske indkomst fra belgisk beskatning, men den  

 danske indkomst kan indgå ved beregningen af den belgiske skat af den  

 pågældende persons øvrige indkomst (eksemption med  

 progressionsforbehold). Hvis en person, der er hjemmehørende i  

 Belgien, modtager udbytter, renter og royalties her fra landet, vil Belgien  

 dog beskatte indtægten, men nedsætte den belgiske skat med den  

 danske skat af denne indtægt (credit). For så vidt angår  

 udbytte, som et belgisk moderselskab modtager fra dets danske datterselskab,  

 vil Belgien fritage indtægten fra belgisk beskatning i overensstemmelse  

 med de betingelser og begrænsninger, der gælder efter belgisk  

 skattelovgivning.
Stk. 4 har en undtagelse fra hovedreglen i stk. 1  

 om, at Belgien ikke beskatter dansk indtægt.
Hvis en person, der er  

 hjemmehørende i Belgien, har haft underskud ved et fast driftssted i  

 Danmark, og dette underskud er fratrukket ved belgisk beskatning af den  

 pågældende persons øvrige indkomst, gælder  

 fritagelsen efter stk. 1 ikke for senere års overskud fra det  

 danske faste driftssted, i det omfang disse overskud også er fritaget  

 for dansk beskatning som følge af, at underskuddet fremføres  

 til modregning i de senere års overskud ved beskatningen i Danmark.
 Den danske metodebestemmelse i stk. 2 - 3  

 medfører, at Danmark som hovedregel skal ophæve  

 dobbeltbeskatning efter den såkaldte credit-metode, når en person  

 (herunder en juridisk person), der er hjemmehørende her i landet,  

 modtager indkomst fra Belgien, som Belgien har ret til at beskatte efter  

 reglerne i overenskomstens artikel 6 - 21.
Den belgiske indkomst skal medregnes ved opgørelsen  

 af modtagerens danske skattepligtige indkomst.
Den danske skat skal herefter  

 nedsættes med den belgiske skat af den belgiske indkomst.
Nedslaget kan  

 dog ikke være større end den del af den danske skat, som  

 forholdsmæssigt falder på den belgiske indkomst (efter forholdet  

 mellem den belgiske del af den skattepligtige indkomst og den samlede  

 skattepligtige indkomst).
Stk. 5 angår de tilfælde, hvor en person  

 her i landet modtager belgisk indkomst, som kun kan beskattes i Belgien.
I  

 så fald skal Danmark lempe dobbeltbeskatning efter metoden eksemption  

 med progressionsforbehold.
Det medfører, at den belgiske indkomst skal  

 medregnes ved opgørelse af modtagerens danske skattepligtige indkomst.  

 Den danske skat skal herefter nedsættes med den del, som  

 forholdsmæssigt falder på den belgiske indkomst (efter forholdet  

 mellem den belgiske del af den skattepligtige indkomst og den samlede  

 skattepligtige indkomst), uanset størrelsen af den belgiske skat  

 på denne indkomst.
Stk. 3 - 4 angår udbytte, som et dansk  

 moderselskab modtager fra dets belgiske datterselskab.
Danmark skal fritage  

 udbytte fra beskatning, når udbyttet udloddes fra et belgisk selskab  

 til et dansk selskab, som ejer direkte mindst 25 pct. af aktiekapitalen i det  

 belgiske selskab, i overensstemmelse med de vilkår, der gælder  

 efter dansk skattelovgivning (dvs. betingelsen i selskabsskattelovens  

 § 13 om, at de 25 pct. skal have været ejet i en vis  

 mindsteperiode).
 Hvis et dansk moderselskab ikke bliver fritaget for dansk  

 beskatning af udbytte fra et belgisk datterselskab, skal den danske skat af  

 udbyttet nedsættes under hensyn til den belgiske skat af den indkomst,  

 hvoraf udbyttet er betalt (datterselskabslempelse).
Protokollens artikel 14 Dobbeltbeskatningsoverenskomstens artikel 24  

 (ikke-diskriminering) medfører stort set samme resultat som  

 OECD-modellens tilsvarende bestemmelse.
Der er dog enkelte  

 særregler.
 Protokollen ophæver en belgisk særregel om  

 dobbelt belgisk lejeværdibeskatning for en person, som var  

 hjemmehørende i Danmark og havde en bolig til rådighed i  

 Belgien.
 Ikke-diskriminerings-bestemmelsen har dog stadig to  

 belgiske særregler.
Efter den ene kan Belgien beskatte overskud i et fast  

 driftssted, som et dansk selskab har i Belgien, med den skattesats, der er  

 fastsat i belgisk skattelovgivning, under forudsætning af at denne  

 skattesats ikke er højere end den højeste sats for belgisk  

 selskabsbeskatning af belgiske selskaber.
Baggrunden for reglen er, at  

 Belgien har en progressiv selskabsbeskatning, således at højden  

 af beskatningen af et selskab afhænger af størrelsen af  

 selskabets overskud.
Særreglen giver Belgien adgang til at beskatte et  

 udenlandsk selskabs faste driftssted i Belgien med den højeste  

 selskabsskattesats uanset størrelsen af overskuddet i det faste  

 driftssted.
Baggrunden er, at det udenlandske selskabs udenlandske indkomst  

 ikke indgår ved den belgiske beskatning og dermed ved  

 fastsættelsen af skattesatsen efter de almindelige regler.
 Efter den anden særregel har Belgien ret til at  

 opkræve »precompte mobilier« af udbytte, som oppebæres af et  

 dansk selskabs faste driftssted i Belgien, når den aktiebeholdning, som  

 udbyttet betales af, har en direkte forbindelse med driftsstedet.
Protokollens artikel 15 Den dansk-belgiske dobbeltbeskatningsoverenskomst har i  

 artikel 28 forskellige bestemmelser.
 Protokollen ophæver en belgisk særregel i  

 stk. 1, hvorefter overenskomsten ikke begrænser Belgiens adgang  

 til at beskatte et belgisk selskab, når det erhverver egne aktier eller  

 i tilfælde af deling af selskabsformuen.
Herefter har artikel 28 alene regler om diplomatiske og  

 konsulære repræsentationer og repræsentanter samt  

 internationale organisationer og deres embedsmænd.
Desuden er der en  

 regel, der giver de to landes myndigheder adgang til at træde i direkte  

 forbindelse med hinanden.
Protokollens artikel 16 De to stater skal underrette hinanden, når de  

 forfatningsmæssige betingelser for Protokollens ikrafttræden er  

 gennemført.
Protokollen træder i kraft 15 dage efter datoen for  

 den sidste underretning og har virkning for skatteår, der begynder den  

 1. januar i det følgende kalenderår eller senere, samt for  

 kildeskat af indkomst, som udbetales fra og med den 1. januar i det  

 følgende kalenderår.
Til § 2 Efter lovforslagets § 2 nedsættes den  

 skattepligtige indkomst og den personlige indkomst for en person, som senest  

 den 27. oktober 1999 blev hjemmehørende i Belgien, og som på  

 denne dato modtog pensioner, som i medfør af den ny regel i  

 overenskomstens artikel 18, stk. 3, (som indsat ved protokollens artikel  

 10) kan beskattes i Danmark.
Nedsættelsen udgør 40.000 kr., dog  

 højst det beløb, som personen modtager i dansk privat pension,  

 og som Danmark kan beskatte efter denne regel.
Nedsættelsen kan ikke  

 medføre, at den skattepligtige indkomst og den personlige indkomst  

 bliver negativ.
 Den 27. oktober 1999 blev protokollen om ændring af  

 den hidtidigt gældende dobbeltbeskatningsoverenskomst forelagt for  

 Folketinget i form af lovforslag L 71.
Baggrunden for reglen i § 2 er et ønske om at tage  

 hensyn til de pensionister, som den 27. oktober 1999 var hjemmehørende  

 i Belgien, og som på dette tidspunkt modtog private pensioner fra  

 Danmark.
Disse pensioner har hidtil kun kunnet beskattes i Belgien af den  

 danske private pension.
Efter den nye overenskomst kan Danmark beskatte  

 private pensioner, der udbetales til personer i Belgien.
Dette skift i  

 beskatningsland kan medføre en forhøjet beskatning.
For at imødegå alt for store ændringer  

 i beskatningen for de personer, som allerede bor i Belgien og modtager dansk  

 privat pension, foreslås det, at den danske beskatning af pension som  

 omhandlet i overenskomstens artikel 18, stk. 3, kun gennemføres i  

 det omfang, at sådanne indtægter overstiger 40.000 kr.
Som det  

 fremgår af eksemplerne, der er nævnt ovenfor i de almindelige  

 bemærkninger, vil det medføre en nogenlunde uændret  

 beskatning af privat pension.
 Personer, som er eller bliver hjemmehørende i  

 Belgien, og som på et tidspunkt efter den 27. oktober 1999 bengynder at  

 modtage pension fra Danmark, vil blive omfattet af de almindelige regler og  

 således ikke få adgang til den særlige nedsættelse.  

 Dette gælder også, selv om de pågældende allerede var  

 hjemmehørende i Belgien den 27. oktober 1999. Det samme vil være  

 gældende, hvis en person, som er omfattet af de lempeligere  

 bestemmelser, bliver hjemmehørende i et andet land end Belgien for  

 derefter senere at flytte tilbage til Belgien.
I forbindelse med ændringen af den dansk-britiske  

 dobbeltbeskatningsoverenskomst i 1997 valgte man en løsning, der  

 førte til et lignende resultat.
Det samme var tilfældet ved  

 indgåelsen af en ny dobbeltbeskatningsoverenskomst med Canada,  

 ligeledes i 1997.
Til § 3 Loven træder i kraft dagen efter dens  

 bekendtgørelse i Lovtidende.
Til § 4 Loven gælder ikke for Færøerne og  

 Grønland, idet skattespørgsmål hører under det  

 færøske og grønlandske hjemmestyres kompetence.
Den  

 dansk-belgiske dobbeltbeskatningsoverenskomst gælder i forvejen ikke  

 for disse dele af rigsfællesskabet, og protokollen heller ikke.
