VEJLEDNING OM STRÅLEBESKYTTELSE VED ARBEJDE MED ÅBNE RADIOAKTIVE KILDER.
1995 udgaven INDHOLD .
FORORD 1. INDLEDNING 2. LOVGIVNING 2.1 Tilladelse og ansvarlig leder 2.2 Laboratorieindretning 2.3 Radioaktivt affald 2.4 Transport af radioaktive stoffer 2.5 Uheld 3. DOSISGRÆNSER OG DOSISOVERVÅGNING 3.1 Dosisgrænser 3.2 Dosisovervågning 3.3 Graviditet og amning 4. PRAKTISK STRÅLEBESKYTTELSE AF ARBEJDSTAGERE 4.1 Vejledning i håndtering af radioaktive stoffer 4.2 Afskærmning 4.3 Kontrolmåling og dekontaminering 5. STRÅLEBESKYTTELSE AF PATIENTEN 5.1 Strålebeskyttelse af patienten 5.2 Den gravide eller ammende patient 6. YDERLIGERE OPLYSNINGER 7. ORDFORKLARINGER FORORD.
Statens Institut for Strålehygiejne (SIS) udsendte i 1994 den  

 tredie reviderede vejledning med råd om strålehygiejne og sikkerhed ved  

 arbejde med radioaktive stoffer i laboratoriet.
Nu udsendes den fjerde  

 udgave, dateret  1995 , dog uden store ændringer i forhold til udgaven  

 fra 1994 og med samme titel: »Vejledning om strålebeskyttelse ved  

 arbejde med åbne radioaktive kilder«.
Oplysningerne om filmdoser er  

 blevet ajourført, og vort ændrede telefonnummer kan nu findes på side 26.  

 1995 udgaven af vejledningen har ikke længere den karakteristiske orange  

 forside, men har fået en forside med et nyt logo for SIS.
Da vi stadig venter  

 på de ændringer, der omtales i næste afsnit, er det sikkert, at der senere  

 vil komme endnu en ny, revideret udgave.
En begivenhed af væsentlig betydning for strålebeskyttelsen indtraf i 1991  

 da Den Internationale Kommission for Strålebeskyttelse (ICRP) publicerede nye  

 anbefalinger (ICRP publikation 60). De grundlæggende principper er stadig de  

 samme, men ICRP gør i publikation 60 rede for en betydelig stigning i  

 risikofaktorerne for strålefremkaldt kræft og foreslår nye dosisgrænser.
SIS  

 har orienteret alle brugere af ioniserende stråling om dette ved at udsende  

 et hæfte med titlen »Revision af de grundlæggende  

 strålebeskyttelsesprincipper«, SIS 1991. I begyndelsen af 1995 er de nye  

 anbefalinger endnu ikke blevet indarbejdet i den danske lovgivning, og der  

 vil gå et år eller to før dette sker, bl.a. i form af en bekendtgørelse om  

 nye dosisgrænser.
Selvom det er nødvendigt allerede nu at tage hensyn til de  

 nye risikofaktorer, er det stadig nødvendigt, at skelne mellem de gældende  

 regler og de kommende.
I denne vejledning vil de nye risikofaktorer blive  

 omtalt og forslaget til nye dosisgrænser vil blive nævnt.
 Ord, der er mærket med, er forklaret i afsnittet ORDFORKLARINGER, der  

 findes bagest i vejledningen.
 1. INDLEDNING.
Statens Institut for Strålehygiejne er en afdeling i Sundhedsstyrelsen,  

 der varetager opgaver af stråle-beskyttelsesmæssig karakter inden for de  

 områder, hvor der anvendes ioniserende stråling.
SIS forvalter bl.a. lov nr.  

 94 af 31. marts 1953 om brug m.v. af radioaktive stoffer.
I loven hedder det:  

 »Radioaktive stoffer af enhver art, hvadenten det er i fri tilstand  

 eller i blanding med andre stoffer eller indbygget i maskiner og apparater,  

 må kun fremstilles, indføres eller besiddes, såfremt tilladelse er meddelt af  

 Sundhedsstyrelsen«.
Dette betyder i realiteten, at Sundhedsstyrelsen,  

 med få undtagelser, skal være bekendt med enhver import, opbevaring, brug  

 m.v. af radioaktive stoffer i Danmark.
I nogle lande opererer man med nedre  

 aktivitetsgrænser for, hvornår der skal indhentes tilladelse fra  

 myndighederne, sådanne »frigrænser« findes ikke i Danmark.
 SIS er organiseret i 4 sektioner:
 Persondosimetri-Laboratoriet, der leverer filmdosimetre til stråleudsat  

 personale.
 Røntgentilsynet, der fører kontrol med alle røntgenanlæg.
Radioaktivitetstilsynet, der som hovedopgave fører tilsyn med brugen af  

 åbne og lukkede radioaktive kilder på læreanstalter, forskningsinstitutioner  

 og i industrien.
Tilsynet har endvidere som arbejdsområde opgaver vedr.  

 naturlig radioaktivitet, forbrugerprodukter indeholdende radioaktive stoffer,  

 transport af radioaktive stoffer, nukleare anlæg og uheldsberedsskab.
 Sektionen for Dosimetri og Radioaktivitetsmåling, der, foruden måling af  

 radioaktivitet og ioniserende stråling, fører tilsyn med anvendelsen af åbne  

 og lukkede radioaktive kilder og radioaktive lægemidler på hospitaler og  

 medicinske forskningsafdelinger.
 Foruden den strålehygiejniske kontrol med arbejdet på sygehusene, som  

 Sundhedsstyrelsen udøver gennem SIS, fører Sundhedsstyrelsen tilsyn med  

 fremstillingen af radioaktive lægemidler gennem Lægemiddelafdelingen  

 (Isotop-Apoteket).
 2. LOVGIVNING.
 Grundlaget for vejledningen findes i Sundhedsstyrelsens bekendtgørelser  

 nr. 485 af 18. november 1985 om anvendelse af åbne radioaktive kilder på  

 sygehuse, laboratorier m.v., nr. 1135 af 15. december 1992 om ændring af  

 bekendtgørelse nr. 485, nr. 838 af 10. december 1986 om dosisgrænser for  

 ioniserende stråling og nr. 821 af 7. december 1990 om dosisovervågning af  

 arbejdstagere m.v., der udsættes for ioniserende stråling samt i  

 Sundhedsstyrelsens vejledning vedrørende overførsel af radioaktive stoffer.  

 Bekendtgørelserne og vejledningen kan fås ved henvendelse til SIS.
 2.1 Tilladelse og ansvarlig leder.
Tilladelse til indkøb og brug af åbne radioaktive kilder skal være givet  

 af Sundhedsstyrelsen, før arbejdet må påbegyndes.
Rent praktisk foregår dette  

 ved, at et ansøgningsskema indsendes til SIS.
Ansøgningsskemaet skal være  

 udfyldt og underskrevet af den person, som det er hensigten skal være  

 ansvarlig for de strålebeskyttelsesmæssige forhold på afdelingen.
Af  

 ansøgningen skal det fremgå, hvilken uddannelse den ansvarlige leder har,  

 hvilket omfang, man ønsker tilladelsen skal have, laboratorieforhold m.v..  

 Tilladelsen vil være personlig, dvs. at den er gældende, så længe den  

 ansvarlige leder er ansat på afdelingen.
Såfremt den ansvarlige leder  

 forlader sit job, skal navnet på den nye ansvarlige leder straks meddeles  

 Sundhedsstyrelsen, ellers vil tilladelsen til indkøb og brug af radioaktive  

 stoffer på afdelingen være ugyldig.
Af den skriftlige tilladelse vil det fremgå, hvilke anvendelser  

 tilladelsen omfatter (f.eks. humane undersøgelser og/eller rent fysiske og  

 kemiske laboratorieforsøg) og hvor store mængder radioaktive stoffer  

 afdelingen må have på lager og må anvende ad gangen af hver  

 radionuklidgruppe.
Den er ofte udformet som en standardtilladelse til indkøb  

 og brug af åbne radioaktive kilder.
For de fleste laboratorier vil en S1 tilladelse være fuldt tilstrækkelig,  

 men i nogle tilfælde, f.eks. på hospitalsafdelinger, der anvender en  

 »Technetium- generator« med stor aktivitet (eluat over 4000 MBq)  

 samt afdelinger, hvor der anvendes radioaktivt jod, der står i  

 radionuklidgruppe 2, (I-125 til »jodering« og I-131 til  

 jodbehandling) kan det være et problem at holde sig inden for rammerne af en  

 S1 tilladelse.
Her er der mulighed for at supplere tilladelsen for bestemte  

 radionuklider ( f.eks.
Tc-99m, I-125 og I-131) eller at søge om en S2 eller  

 S3 tilladelse, hvis omfang er henholdsvis 10 og 100 gange større end en S1  

 tilladelse.
Det er bl.a. formålet med anvendelsen og den strålehygiejniske  

 standard af laboratoriet, der afgør, om en S2 eller en S3 tilladelse kan  

 gives.
I nogle tilfælde, hvor en afdeling ikke kan opfylde kravene til  

 laboratorieindretningen, kan der i stedet for en standardtilladelse gives en  

 begrænset tilladelse til indkøb og brug af bestemte radionuklider.
I så fald  

 vurderer SIS, i hvilket omfang arbejde med radioaktive stoffer i de  

 forhåndenværende lokaler vil være strålehygiejnisk forsvarligt.
Ved indkøb af radioaktive stoffer skal reglerne i Sundhedsstyrelsens  

 vejledning vedrørende overførsel af radioaktive stoffer følges.
Af denne  

 vejledning fremgår det, at såfremt man skal indkøbe åbne radioaktive kilder  

 fra et EU-land, kan materialet umiddelbart indkøbes, dvs. man skal ikke, som  

 tidligere, på forhånd have opnået Sundhedsstyrelsens godkendelse af indkøbet.  

 Skal man derimod indkøbe åbne radioaktive kilder fra et land udenfor EU, skal  

 en udfyldt indkøbsformular underskrevet af den ansvarlige leder forinden  

 indsendes til SIS.
Såfremt SIS kan godkende ordren, vil det videre  

 leveranceforløb foregå automatisk.
Det er tilladt, at andre personer  

 underskriver indkøbsformularer, f.eks. i den ansvarlige leders fravær.
Den  

 ansvarlige leder skal i så fald skriftligt informere SIS om, hvem han/hun har  

 bemyndiget til at underskrive.
Sygehusafdelinger kan indkøbe radioaktive  

 stoffer gennem Isotop-Apoteket uden at indsende formular 9031.
Som ansvarlig leder godkender SIS kun personer, som har et godt kendskab  

 til strålebeskyttelse og har uddannelse og erfaring i at håndtere åbne  

 radioaktive kilder.
SIS har godkendt gennemførelsen af forskellige  

 isotopkurser på de højere læreanstalter, som værende kvalificerende til  

 hvervet som ansvarlig leder.
For den medicinske anvendelse af radioaktive  

 stoffer skal den ansvarlige leder være en fastansat læge.
Dette gælder også  

 forsknings-institutioner, der undersøger forsøgspersoner med radioaktive  

 lægemidler.
 Det er bl.a. den ansvarlige leders pligt at sørge for - at betingelserne i  

 tilladelsen overholdes, - at de strålehygiejniske forhold på afdelingen er  

 tilfredsstillende, - at personalet, som arbejder med radioaktive stoffer, er  

 nøje instrueret, - at udarbejde en instruks om bortskaffelse af det  

 radioaktive affald, - at udarbejde instruks om forholdsregler i tilfælde af  

 uheld, - at arbejdet i øvrigt foregår i overensstemmelse med kravene  

 opstillet i Sundhedsstyrelsens bekendtgørelse nr. 485 af 18. november 1985.
 Skulle der af en eller anden grund opstå tvivl om ansvarsforhold på en  

 afdeling, er man altid velkommen til at kontakte SIS.
 2.2 Laboratorieindretning.
Arbejde med radioaktive stoffer må kun foregå i godkendte laboratorier.  

 Derfor besigtiger SIS lokaliteterne som led i behandlingen af en ansøgning om  

 tilladelse til indkøb og brug af åbne radioaktive kilder.
For at opnå en S1  

 tilladelse skal afdelingen være udstyret med et laboratorium, der kan  

 klassificeres som et type C isotoplaboratorium.
Ved indretningen af  

 laboratorier til præparation af radioaktive lægemidler kan det være  

 nødvendigt med en speciel laboratorieindretning, således at både hensynet til  

 strålebeskyttelse af personalet og kvaliteten af lægemidlet (sterilitet m.v.)  

 bliver tilgodeset.
 Foruden en strålehygiejnisk vurdering og godkendelse fra SIS kan  

 Sundhedsstyrelsens lægemiddelafdeling (Isotop-Apoteket) rådgive om  

 indretningen af rene rum til håndtering af lægemidler.
De vigtigste indretningskrav til et type C isotoplaboratorium eller et  

 laboratorium af samme standard til håndtering af radioaktive lægemidler er  

 følgende: - der skal være et velfungerende stinkskab eller en Laminar Air  

 Flow-bænk (LAF-bænk) med afkast eller et ekstra filter, - hvis en LAF-bænk  

 vælges af hensyn til arbejdet med radioaktive lægemidler, skal laboratoriet  

 eller det tilhørende forrum ventileres således, at der er undertryk relativt  

 til adgangsrum, f.eks. gangareal.
Dette betyder at luftbevægelsen skal ske  

 fra gang til laboratorium eller forrum.
Dette er specielt vigtigt, hvis der  

 indblæses filtreret luft i de »rene rum«.
Ved arbejde med  

 radioaktive gasser og aerosoler skal luftskiftet være mindst 4 pr. time. -  

 alle overflader (vægge, gulve, bordplader, stolesæder m.v.) skal være intakte  

 og så glatte, at mulighederne for permanent forurening med radioaktive  

 stoffer er små, og således at laboratoriet er let at rengøre.
Af den grund  

 kan bl.a. bordplader af træ og stolesæder af stof ikke accepteres i et  

 isotoplaboratorium, - ved mindst en vask i laboratoriet skal hanerne kunne  

 betjenes med albue, knæ eller fod, således at man kan undgå at forurene  

 hanerne, hvis man har fået radio- aktivitet på hænderne, -  

 radioaktivitetsskilt skal være opsat på alle fungerende indgangsdøre til  

 laboratoriet, og opbevaringsskabet til de radioaktive stoffer, f.eks.  

 køleskab, skal ligeledes være afmærket.
For at opnå en S2 eller en S3 tilladelse skal afdelingen være udstyret med  

 et type B isotoplaboratorium eller en kombination af et laboratorium til  

 arbejde med radioaktive lægemidler og et type C eller B isotoplaboratorium.
I  

 tillæg til ovenfor nævnte krav skal et type B isotoplaboratorium opfylde  

 følgende krav: - der skal være et forrum, der fungerer som en sluse til  

 laboratoriet.
Forrummet skal være indrettet med håndvask, nødbruser og knager  

 til kitler og standarden skal generelt være som i selve laboratoriet, -  

 stinkskabet eller LAF-bænken skal godkendes af SIS til arbejde med  

 radioaktive stoffer, - der skal være separat udsugning fra stinkskabet i  

 isotoplaboratoriet.
Afkastet skal udmunde mindst 2 m over taghøjde af de  

 omliggende bygninger og langt fra friskluftindtag.
Der stilles specielle krav  

 til afkastet fra en LAF-bænk, - udsugningen fra stinkskabet skal være jævn og  

 hvirvelløs, og lufthastigheden i stinkskabets åbning skal være ca. 0,5  

 m/sekund med fuld arbejdsåbning, - der skal være svagt undertryk i  

 laboratoriet i forhold til de øvrige rum, og luftskiftet i laboratoriet skal  

 under arbejde være mindst 10 pr. time, - mindst en vask i laboratoriet skal  

 være forbundet til separat faldstamme.
Såfremt dette afløb ikke ønskes  

 klassificeret som et af Sundhedsstyrelsen godkendt afløb til bortskaffelse af  

 større mængder radioaktivt affald (se afsnit om radioaktivt affald), kan der  

 dispenseres fra dette krav.
 Nærmere vejledning om indretningen af laboratorier til præparation af  

 radioaktive lægemidler kan fås ved henvendelse til SIS og i en publikation  

 fra Nordisk Lægemiddel Nævn (NLN publikation 26, 1989).
Operationer med større mængder radioaktivt stof skal altid foregå i de  

 klassificerede laboratorier, mens arbejde med mindre mængder må udføres i  

 andre lokaler, uden at disse behøver særskilt godkendelse af SIS.
Dette  

 gælder f.eks. tællerum og patientundersøgelseslokaler og -venterum.
På nogle  

 afdelinger vil stort set alle laboratorier kunne godkendes som type C, men  

 alligevel bør kun et begrænset antal laboratorier på en afdeling godkendes og  

 anvendes som isotoplaboratorier, da det er hensigtsmæssigt at koncentrere  

 arbejdet med radioaktive stoffer til så få lokaler som muligt.
SIS kan, når forholdene taler derfor, afvige fra kravet om, at arbejdet  

 skal udføres i et type C isotoplaboratorium.
Tilladelsen til indkøb og brug  

 af radioaktive stoffer kan dog, alt efter laboratorieforholdene, blive  

 begrænset i omfang i forhold til en S1 tilladelse.
Eksempelvis kan der gives  

 tilladelse til at udføre cellemærkninger med ikke flygtige radioaktive  

 stoffer i LAF-bænke uden afkast og RIA-kit analyser i lokaler uden stinkskab.
 2.3 Radioaktivt affald.
Et af formålene med bortskaffelsen af det radioaktive affald er at fjerne  

 den aktivitet, som ikke længere skal anvendes, fra laboratorierne, for herved  

 at hindre at affaldet hober sig op og bliver en ny kilde til bestråling og  

 forurening.
Det er den ansvarlige leders pligt at skrive en instruks for  

 bortskaffelsen, og alle de specielle lokale forhold og regler ved  

 bortskaffelsen bør fremgå af denne.
Bortskaffelsen skal tilrettelægges på en  

 sådan måde, at den del af radioaktiviteten, der bortskaffes ved forbrænding  

 eller med spildevandet, fører til mindst mulig bestråling af befolkningen.
Der findes ret detaljerede regler for bortskaffelsen i bekendtgørelse nr.  

 485 af 18. november 1985, og grænserne for den del af affaldet, der kan  

 bortskaffes »direkte«, er fastsat ud fra en vurdering af  

 stråledosis til personer uden for laboratoriet, f.eks. de personer som skal  

 transportere affaldet til forbrænding.
Det er derfor vigtigt at overholde  

 bekendtgørelsens regler.
For at lette håndteringen og behandlingen af radioaktivt affald er det  

 meget vigtigt, at der sker en sortering allerede i laboratoriet.
En stor del  

 af det affald, der produceres, er »inaktivt« og kan derfor  

 bortskaffes som ikke-radioaktivt affald.
Sortering af affald indeholdende  

 radionuklider fra radionuklidgrupperne 2, 3 og 4 kan ske efter principperne i  

 bekendtgørelsen, der kort refereres her:
 Det radioaktive affald skal opdeles i tre grupper: 1. Fast affald, der kan  

 klassificeres som inaktivt. 2. Affald, der kan bortskaffes direkte via  

 forbrænding eller afløb. 3. Affald, der kræver behandling.
På sygehusene og på mange forskningslaboratorier sorterer man i forvejen  

 alt affald og bortskaffer en del som særligt risikoaffald, f.eks.
Specielt  

 Sygehusaffald, der er let genkendeligt, fordi det indsamles i gule sække  

 eller kasser.
Det kan være en fordel at udnytte, at dette system findes i  

 forvejen, fordi det giver en stor sikkerhed for korrekt bortskaffelse.
 1. Fast affald, der kan klassificeres som inaktivt:
Affaldet kaldes inaktivt, hvis der er lav risiko for, at det kan være  

 forurenet.
Eksempler på denne type affald kan være tom emballage,  

 laboratorieudstyr og andet materiale (handsker, papir m.v.), der har været  

 brugt i laboratoriet.
Aktivitetsgrænsen for inaktivt radioaktivt affald er  

 0.1 MBq/kg affald.
Dette affald kan bortskaffes via normal renovation (de  

 »brune« sække).
 2. Affald, der kan bortskaffes direkte via forbrænding eller afløb:
Fast radioaktivt affald , der overholder de nedenfor opstillede  

 krav, kan bortskaffes via forbrænding.
Vejen til forbrænding skal være kendt,  

 således at man ikke risikerer at affaldet ender et forkert sted, f.eks. en  

 losseplads.
Afdelingen kan evt. selv stå for transporten, men det anbefales  

 at få en aftale med et renovationsfirma og forbrændingsanlægget om afhentning  

 og mærkning af affaldet.
Det forlanges nogle steder, at afdelingen skriver  

 under på, at reglerne i bekendtgørelsen følges.
Dosishastigheden må på intet punkt af emballagens yderside overstige 5  

 Sv/h.
SIS er gerne behjælpelig med at kalibrere et af afdelingens  

 måleinstrumenter, således at det kan anvendes til at afgøre, om  

 dosishastigheden overholdes.
Kan dosishastigheden ikke overholdes, selvom  

 aktiviteten er under grænsen, må affaldet deles, ompakkes eller sættes til  

 henfald.
Det anbefales at reducere aktiviteten eller dosishastigheden ved  

 henfald, hvis halveringstiden er mindre end 20 dage.
Radioaktivt affald, der  

 stilles til henfald, skal mærkes som radioaktivt stof, med oplysninger om  

 aktiviteten på en bestemt dato samt bortskaffelsestidspunktet.
 Kan de ovenfor opstillede krav ikke overholdes, og kan aktiviteten eller  

 dosishastigheden ikke reduceres til en værdi under grænserne ved henfald,  

 skal affaldet betragtes som Affald, der kræver behandling.
 Flydende radioaktivt affald kan bortskaffes via normalt afløb,  

 hvis nedenstående krav til maksimal aktivitetsmængde, der må hældes i  

 laboratorieafløb pr. måned pr. tilladelse, overholdes :
Før den radioaktive væske hældes i afløbet, skal den fortyndes til en  

 koncentration på under 0,1 MBq/L.
Det er ikke hensigtsmæssigt at hælde den  

 radioaktive opløsning i vasken og derefter skylle efter med vand for at nå  

 ned på den tilladelige koncentration, dels fordi opløsningen ikke bliver ordentligt fortyndet, og  

 dels fordi denne metode kan medføre, at radioaktivitet sprøjter op på  

 personen.
Det er tilladt at lade patienter, som undersøges med radioaktive stoffer,  

 bruge almindelige toiletter.
Man skal dog være opmærksom på forureningen fra  

 sprøjt og lign..
 Kan man ikke holde sig under de ovenfor anførte aktivitetsgrænser, må  

 affaldet betragtes som Affald, der kræver behandling og bortskaffes via et  

 »isotopafløb« eller opsamles til henfald eller transport til Risø.
Affald fra væskescintillationstællinger udgør et specielt problem på grund  

 af indholdet af organiske opløsningsmidler.
Hvis koncentrationen i  

 tælleglassene er mindre end 0,1 MBq/L, betragtes affaldet som inaktivt, og  

 glassene med indhold sendes til destruktion på forbrændingsanlæg eller, hvis  

 det udelukkende drejer sig om H-3 eller C-14, til Kommunekemi i Nyborg.  

 Tælleglassene skal emballeres, så der ikke kan trænge væske ud fra knuste  

 glas.
Hvis koncentrationen i tælleglassene overstiger 0,1 MBq/L, emballeres glassene i en lukket beholder med sugende  

 materiale (vermiculit, papir eller lignende), og denne lukkede enhed kan så  

 betragtes som fast affald, der kan bortskaffes direkte via forbrænding, hvis  

 aktiviteten er under de ovenfor anførte grænser for fast affald.
 3. Affald, der kræver behandling:
 Fast radioaktivt affald , der ikke uden videre kan sendes til  

 forbrænding, fordi dosishastigheden på overfladen af emballagen er for stor,  

 eller fordi aktivitetsindholdet er for højt, og hvor henfald ikke er praktisk  

 muligt, kan bortskaffes på en af følgende måder : 1.Det kan sendes til  

 Behandlingsstationen på Forskningscenter Risø 2.Det kan transporteres til  

 forbrænding på forbrændingsanlæg efter regler fastsat af Sundhedsstyrelsen i  

 det enkelte tilfælde.
Et specielt problem er kremering af patienter, som dør efter en behandling  

 med radioaktivt stof.
Et løsningsforslag skal foreligge inden behandlingen  

 startes.
Flydende radioaktivt affald , hvor aktivitetsmængden er for stor  

 til, at det kan bortskaffes via et almindeligt laboratorieafløb, og henfald  

 ikke er praktisk gennemførligt, kan bortskaffes på en af følgende måder: 1.  

 Det kan sendes til Behandlingsstationen på Forskningscenter Risø. 2. Det kan  

 bortskaffes via et af Sundhedsstyrelsen godkendt afløb.
Koncentrationen af  

 radioaktive stoffer i spildevandet ved udledning til offentlig kloak må  

 herved ikke overstige 0,1 MBq/L.
 Behandlingsstationen på Forskningscenter Risø har udarbejdet en særskilt  

 vejledning om modtagelse af radioaktivt affald.
 Bortskaffelsen af flydende radioaktivt affald via afløbssystemet er et  

 særligt problem på sygehuse, hvor patienter behandles med I-131. Dette  

 skyldes, at patienterne benytter toilettet døgnet rundt, altså også om  

 natten, hvor der er ringe fortynding p.g.a. lavt vandforbrug på sygehuset.  

 Det kræver særligt indrettede afløb og brønde at opfylde kravene på disse  

 sygehuse.
Luftformigt radioaktivt affald : Behandlingen af radioaktivt  

 affald eller udslip i form af gas giver normalt ikke problemer.
I forbindelse  

 med godkendelse af specielle laboratorier, hvor der håndteres store mængder  

 gasformige radioaktive stoffer, vil Sundhedsstyrelsen give regler for  

 håndteringen og eventuelt stille krav om opsamling af gassen.
 2.4 Transport af radioaktive stoffer.
De generelle regler for transport af radioaktive stoffer findes i  

 Sundhedsstyrelsens bekendtgørelse nr. 731 af 27. november 1989 om transport  

 af radioaktive stoffer.
I denne bekendtgørelse, der kan fås ved henvendelse  

 til SIS, henvises til de specifikke bestemmelser for de enkelte  

 transportmåder.
Som et eksempel kan nævnes, at man ved transport i egen bil af mindre  

 mængder radioaktivt stof (undtagelsespakker) skal medføre en transportseddel.  

 Ved transport af større mængder kræves desuden et sikkerhedskort og skiltning  

 udvendig på bilen.
Det er ikke tilladt at sende radioaktive stoffer med  

 posten.
 Nærmere vejledning kan fås ved henvendelse til SIS.
 2.5 Uheld.
På laboratoriet skal forefindes en detaljeret instruks for, hvorledes  

 personalet skal forholde sig i tilfælde af uheld med radioaktive stoffer, og  

 den skal kendes og følges af alle.
Det er den ansvarlige leders pligt at  

 udarbejde en sådan uheldsinstruks.
 Alvorlige forureninger meldes straks til den ansvarlige leder og til  

 Statens Institut for Strålehygiejne på tlf. 44 94 37 73 (døgnvagt).
 3. DOSISGRÆNSER OG DOSISOVERVÅGNING.
 3.1 Dosisgrænser.
Ioniserende stråling er relativt let at måle og påvise i meget små  

 mængder, og inden for strålehygiejnen er der tradition for en meget  

 »kvantitativ« holdning med måling og udregning af doser og  

 angivelse af risici i tal.
Af nedenstående figur kan man se, at middelværdien  

 af den naturlige baggrundsstråling i Danmark er 3 mSv pr. år. 2 mSv skyldes  

 indånding af den naturligt forekommende radionuklid radon og den resterende 1  

 mSv stammer fra den kosmiske stråling, gammastråling fra undergrunden og  

 byggematerialer samt den naturlige radioaktivitet i vore fødevarer.  

 Undersøgelser med røntgen og radioaktive lægemidler giver patienten en dosis  

 af størrelsesordenen 0,01 til 10 mSv pr. undersøgelse og alle danskere en  

 gennemsnitsdosis på 1 mSv pr. år. (Alle disse doser er »effektive  

 dosisækvivalenter«).
ICRP udsender grundlæggende anbefalinger for strålebeskyttelse.
Sammen med  

 EU-direktiver danner disse grundlaget for Danmarks lovgivning og øvrige  

 bestemmelser for strålebeskyttelse.
Som nævnt er de seneste anbefalinger fra  

 ICRP (publikation 60) beskrevet i »Revision af de grundlæggende  

 stråle-beskyttelsesprincipper«, SIS 1991. Dele heraf er nævnt i det  

 følgende, og forslag til ændringer er skrevet med kursiv.
 De nugældende principper og dosisgrænser, der bygger på ICRP's  

 anbefalinger fra 1977, er beskrevet i Sundhedsstyrelsens bekendtgørelse nr.  

 838 af 10. december 1986 om dosisgrænser for ioniserende stråling.  

 Hovedprincipperne i det danske dosisbegrænsende system er: 1. Anvendelsen  

 skal være berettiget, hvilket betyder, at fordelene ved anvendelsen af  

 radioaktive stoffer skal opveje eventuelle risikomomenter. 2. Alle doser skal  

 holdes så lave som rimeligt opnåeligt under hensyntagen til økonomiske og  

 samfundsmæssige forhold. 3. Ingen personer må modtage doser, der overstiger  

 de i bekendtgørelse nr. 838 fastsatte grænser.
 Disse tre principper er også grundlæggende i de nye ICRP anbefalinger, og  

 det er kun grænserne, der er foreslået ændret.
 (* 1) Stråledosis må midles over 5 år (100 mSv pr. 5 år) forudsat, at  

 dosis i det enkelte år ikke overstiger 50 mSv.
 (* 2) Stråledoser til enkelte organer og væv begrænses tilstrækkeligt af  

 dosisgrænsen for effektiv dosis.
 (* 3) Dosisgrænsen gælder for dosis til overfladen af underlivet efter at  

 graviditeten er blevet erkendt.
 På nuværende tidspunkt gælder det, at et foster ikke må modtage mere end  

 10 mSv i graviditetsperioden dvs. fra det tidspunkt, hvor graviditet er  

 meddelt, til fødslen.
 ICRP foreslår i stedet en grænse for dosis til kvindens underliv (og for  

 intern stråling 1/20 ALI). Det er foreslået (af EU), at grænsen for  

 fostretskal være den samme som for andre i befolkningen: 1 mSv (pr. år).
Dosisgrænsen for hele kroppen er sat for at begrænse forekomsten af  

 senskader (stokastiske skader): kræft og genetiske skader.
Det er antaget, at  

 man har en acceptabel risiko for senskader, hvis den årlige helkrops  

 bestråling holdes væsentligt under 50 mSv.
 Denne vurdering er ændret i den nye publikation 60 fra ICRP, idet man nu  

 beregner, at risikoen ved erhvervsbestråling kun kan holdes under det niveau,  

 som anses for en maksimalt tolerabel risiko, hvis dosisgrænsen sættes til 20  

 mSv pr. år.(Størrelsen af dette maksimum for den tolerable risiko er 10-3 pr.  

 år).
Ved uensartet bestråling af kroppen gælder dosisgrænsen på 50 mSv pr. år  

 for gennemsnitsdosis til kroppen.
Man kalder denne gennemsnitsdosis det  

 »effektive dosisækvivalent«.
Foruden grænsen for dosis til hele  

 kroppen, findes en grænse for dosis til de enkelte organer: 500 mSv pr. år  

 med den undtagelse, at øjets linse højst må modtage 150 mSv pr. år.
Disse  

 dosisgrænser til enkeltorganer er sat for at forhindre forekomsten af akutte  

 skader (deterministiske skader).
Kroppen kan blive bestrålet på 2 måder: Den kan udsættes for en ekstern  

 bestråling, hvis det radioaktive stof befinder sig udenfor kroppen, og den  

 kan udsættes for intern bestråling, hvis det radioaktive stof er blevet  

 optaget i kroppen.
Optagelse kan ske ved indtagelse gennem munden, lungerne,  

 huden eller sår.
De opstillede dosisgrænser gælder for den totale bestråling  

 af kroppen, dvs. at summen af dosis ved den eksterne og dosis ved den interne  

 bestråling skal holdes under grænserne.
Ved bestemmelse af den totale dosis  

 medregnes ikke bidrag fra den naturlige baggrundsstråling eller den  

 bestråling, personen evt. har fået som patient.
Den eksterne dosis kan bestemmes med et dosimeter anbragt uden på kroppen.  

 Det er ikke muligt direkte at måle dosis fra intern bestråling, man må i  

 stedet beregne denne dosis ud fra størrelsen af indtaget af radioaktive  

 stoffer.
For at gøre dette muligt har man beregnet dosis for hver Bq man  

 indtager gennem næsen eller munden, og kan heraf omregne dosisgrænsen til en  

 aktivitetsgrænse.
Denne grænse kaldes ALI-værdien og angiver den  

 aktivitetsmængde, man højest må indtage i løbet af et år enten ved indånding  

 eller »nedsvælgning« (ingestion) af en given radionuklid.
Dette  

 betyder, at hvis en person har haft et samlet indtag, der svarer til  

 ALI-værdien, vil stråledosis netop svare til grænserne.
Man har desuden  

 defineret en størrelse, der kaldes DAC-værdien, Derived Air Concentration.  

 Dette er en afledt luftkoncentrationsværdi, der sikrer, at dosisgrænserne,  

 f.eks. dosis til huden eller ALI-værdien for indånding, ikke overskrides ved  

 arbejde i denne luftkoncentration i et år (2000 timer).
ALI-værdierne er beregnet og tabelleret for over 800 radionuklider.
Man  

 har klassificeret radionukliderne i 4 radionuklidgrupper (se tabel 1) efter  

 ALI-værdiernes størrelse.
Jo lavere radionuklidgruppe, jo lavere ALI-værdi og  

 jo farligere for organismen pr. aktivitetsenhed.
Man kan få et indtryk af, hvilke eksterne doser stråleudsatte personer i  

 Danmark i praksis får, ved at kigge på de statistikker, der udarbejdes for de  

 ca. 9100 personer, der bliver dosisovervåget ved hjælp af målefilm.
I 1993  

 modtog 419 personer (ca. 4,5%) en årlig filmdosis over 1 mSv, 34 personer  

 mere end 5 mSv, 3 personer mere end 10 mSv, og ingen modtog mere end 20 mSv.  

 Middeldosis til alle filmovervågede personer lå i 1993 på 0,16 mSv.  

 Middeldoserne varierer noget inden for de forskellige arbejdsfelter, f.eks.  

 modtog personale på nuklearmedicinske afdelinger, hvor patienter undersøges  

 med forholdsvis store mængder radioaktive stoffer, i 1993 0,7 mSv (32 % over  

 1 mSv), mens personalet på andre isotoplaboratorier på sygehuse og  

 forskningsinstitutionerne modtog en middeldosis på 0,03 mSv (0,6 % over 1  

 mSv).
Ud fra de seneste erfaringer, f.eks. fra Hiroshima og Nagasaki, således  

 som ICRP's vurderinger er gengivet af SIS i hæftet »Revision af de  

 grundlæggende strålebeskyttelsesprincipper« er risikofaktoren for  

 bestråling under arbejde 0,004 % pr. mSv for dødelig kræftsygdom (4x10-5 pr.  

 mSv). Heraf vurderes risikoen forbundet med en stråleudsættelse på 1 mSv om  

 året som værende af samme størrelse som risikoen ved arbejde i andre  

 »sikre« beskæftigelsesområder, dvs. mindre end 1 dødsfald pr. år  

 pr. 10000 arbejdstagere: 10-4 pr. år.
Arbejdet på afdelinger for  

 nuklearmedicin og stråleterapi giver flere personer doser, der ligger  

 væsentligt over 1 mSv om året, og her er der behov for løbende vurdering af  

 risikoen.
En undersøgelse af 4500 personer, beskæftiget inden for  

 stråleterapi, har dog ikke vist højere hyppighed af kræftsygdomme end hos den  

 øvrige danske befolkning.
På de fleste forskningslaboratorier er doserne så  

 lave, at den reelle risiko ved omgang med radioaktive stoffer ofte bliver  

 overvurderet i forhold til den risiko, der er forbundet med at omgås mange af  

 de almindeligt forekommende kemikalier i et normalt laboratorium.
 3.2 Dosisovervågning.
Individuel dosisovervågning er påbudt, såfremt stråleudsatte personer  

 arbejder under forhold, hvor de vil kunne modtage doser, der overstiger 1/10  

 af de årlige dosisgrænser.
Ved ekstern bestråling med gennemtrængende  

 stråling skal dosisovervågningen ske med et persondosimeter leveret fra et  

 godkendt Persondosimetri-Laboratorium.
SIS leverer, mod betaling,  

 filmdosimetre til alle.
Ud fra kendskab til strålingens energi kan man for de  

 forskellige radionuklider aflede grænseværdier for de aktivitetsmængder, der  

 må håndteres pr. operation i laboratoriet, før det er påbudt at bære  

 persondosimeter.
Grænserne fremgår af Sundhedsstyrelsens bekendtgørelse nr.  

 821 af 7. december 1990. Afhængig af arbejdets omfang fastsættes måleperioden  

 for persondosimetret til enten 1 eller 3 måneder.
Skal man f.eks. håndtere  

 mere end 5 MBq P-32 og mere end 1000 MBq I-125 ad gangen, er brugen af  

 persondosimeter påbudt, og måleperioden er 1 måned.
På laboratorier, der  

 normalt kun indkøber mindre mængder, f.eks. 9,25 MBq P-32, kan man give den  

 person, som dispenserer, en film, mens de der arbejder med aktiviteter under  

 5 MBq ikke behøver at bære film.
 For personer, som arbejder på hospitalsafdelinger, er påbudet i  

 Sundhedsstyrelsens bekendtgørelse nr. 821 af 7. december 1990 angivet for  

 forskellige typer af arbejde:
 - persondosimeter er påbudt, og måleperioden er 1 måned, for personer  

 beskæftiget med fremstilling, dispensering og administration  

 (»indgift«) af radioaktive lægemidler.
 - persondosimeter er påbudt, og måleperioden er 3 måneder (maks.), for  

 personer beskæftiget med scintigrafi af patienter eller pleje af  

 terapipatienter.
Selvom det kun er få af de stråleudsatte arbejdstagere, der har risiko for  

 at modtage mere end 5 mSv helkropsbestråling på et år, anbefaler SIS  

 alligevel i nogle tilfælde en dosisovervågningsordning.
På de mange  

 laboratorier, der udelukkende arbejder med RIA eller lignende analyser, kan  

 man bruge en enkelt film ophængt ved arbejdspladsen.
Dette giver personalet  

 mulighed for selv at vurdere eksponeringerne, hvilket kan være af værdi ved  

 graviditet, og eksponeringsresultaterne giver en fornemmelse af, hvorledes  

 det står til med strålehygiejnen på afdelingen.
SIS anvender et filmdosimeter som persondosimeter.
Filmens følsomhed  

 varierer meget med strålingens energi, filmen kan f.eks ikke måle den bløde  

 54-stråling fra H-3, C-14 og S-35, og følsomheden for røntgenstråling er  

 meget større end for gammastråling (med energi over 100 keV) . Filmholderne  

 er derfor konstrueret således, at man udover fastsættelse af doser også i  

 nogen grad kan afgøre, fra hvilke radionuklider, stråleudsættelsen kommer.  

 Dette kan også hjælpe i opklaringen af, hvorledes eksponeringen er sket.  

 Filmdosimetrene kan udover at blive eksponeret af en ekstern strålekilde  

 blive forurenet med f.eks. dråber fra en radioaktiv opløsning.
Dette vil vise  

 sig som sorte pletter på filmen og kan give oplysning om, at håndteringen af  

 radioaktive stoffer på afdelingen ikke foregår strålehygiejnisk  

 hensigtsmæssigt.
På resultatlisten markeres dette med koden »K« for  

 kontamineret.
Målegrænsen for filmdosimetret er 0,1 mSv.
Afdelingen og herved bæreren  

 bliver informeret om resultaterne ca. 1 måned efter, at filmen er modtaget  

 til vurdering.
Har en film været udsat for en større eller en usædvanlig  

 eksponering, anmodes den ansvarlige leder på den pågældende afdeling om en  

 forklaring på eksponeringen.
Den opsummerede dosis for hver enkelt overvåget  

 person følges løbende, og såfremt dosis inden for de sidste 12 måneder har  

 overskredet 10 mSv, starter et nærmere udredningsarbejde med det formål, at  

 forbedre strålehygiejnen på afdelingen, så langt som dette er praktisk  

 muligt.
Ved de typer arbejde, hvor der er mulighed for at modtage større eksterne  

 doser, kan man supplere filmdosimetret med et elektronisk dosimeter, der som  

 regel kan måle gennemtrængende stråling og angive dosis i E6))Sv.
Herved får  

 man dels et akustisk signal, der kan fortælle om intensiteten ved forskellige  

 arbejdsprocedurer, og dels en differentieret måling af den integrerede dosis,  

 som vil vise, hvilken del af arbejdet, der giver det største bidrag til  

 personens bestråling.
Foruden målinger af »helkropsdosis« med filmdosimetret kan man  

 måle dosis til »ekstremiteterne« med termoluminiscens dosimetre  

 (TLD). TLD kan fås fra SIS (uden betaling) i form af håndledsdosimetre, der  

 kan fastgøres til fingerspidser, briller eller andre steder vha. tape.  

 Dosisovervågning ved hjælp af TLD er specielt relevant indenfor de  

 arbejdsområder, hvor der er risiko for relativt store eksponeringer af fingre  

 og hænder.
Eksempler på den slags arbejde er håndtering af mange MBq P-32 og  

 GBq mængder af Tc-99m, f.eks. eluat.
Bliver det via målinger med TLD, som  

 bæres i længere tid, f.eks. en måned, konstateret, at man får store doser til  

 hænderne kan det være udbytterigt at måle fingerdosis ved enkelte operationer  

 under arbejdet, således at det kan opklares, hvilke operationer, der giver de  

 største eksponeringer.
Man kan så forsøge at ændre sine arbejdsrutiner,  

 f.eks. ved brug af pincetter, afskærmning af glas og sprøjter m.v..
Filmdosimetre og TLD bruges til overvågning af den eksterne bestråling.  

 Ved arbejde med flygtige forbindelser (f.eks tritieret vand eller I-125 eller  

 -131 iodid) eller ved håndteringer, der er forbundet med risiko for spild,  

 kan det være relevant at overvåge den interne bestråling, dvs. føre kontrol  

 med om arbejdstageren har optaget det radioaktive stof i kroppen.
Dette kan  

 gøres indirekte ved at undersøge om personen udskiller radioaktivitet i  

 urinen.
SIS har i dag en urinprøveordning for de personer, som ioderer med  

 I-125. Hvis I-125 indtages, enten gennem munden eller næsen, som iod eller  

 iodid, der bl.a. kan dannes ved ioderingsproceduren, ophobes det i  

 skjoldbruskkirtelen.
ALI-værdien for I-125 er 1 MBq.
Ved en iodering bruger  

 man typisk en aktivitetsmængde på 40-80 MBq I-125, og det er derfor rimeligt at kontrollere disse personers indtag af  

 I-125. Vejledning om kontrol af I-125 kan fås ved henvendelse til SIS.
Man  

 kan selv (med større følsomhed) løbende undersøge, om man er blevet internt  

 kontamineret med I-125 ved at måle direkte udenpå huden over  

 skjoldbruskkirtelen med en egnet gamma-monitor.
Ved arbejde med Tc-99m opløsninger med store aktiviteter og  

 koncentrationer er der altid en risiko for forurening via dråber og  

 aerosoldannelse, men målinger har vist, at den mulige personkontaminering er  

 lille sammenlignet med ALI-værdien, der for Tc-99m er 3 GBq (ICRP 1990: 1  

 GBq). Såfremt der er en væsentlig risiko for optag af andre radioaktive  

 stoffer i kroppen, tilbyder eller påbyder SIS også i disse tilfælde at  

 foretage regelmæssige kontrolmålinger vha. urinprøver.
F.eks. kan det være  

 relevant at kontrollere personer, der arbejder med store aktivitetsmængder  

 (over 400 MBq) af de adionuklider, der ikke kan registreres på  

 filmdosimetrene, f.eks.
H-3, C-14, og S-35.
 3.3 Graviditet og amning.
For gravide kvinder skal sikkerhedsforanstaltningerne tilrettelægges  

 således, at fosteret beskyttes mod unødig bestråling under kvindens arbejde.  

 Fosteret har først en væsentlig strålefølsomhed i 8.-15. graviditetsuge, hvor  

 centralnervesystemet dannes.
I denne periode kan fosterets mentale udvikling  

 forstyrres ved større doser (nedsat intelligens, en deterministisk skade, der  

 kræver doser over 10 mSv). Dette viser, at der kan være behov for særlig  

 beskyttelse af fosteret i en periode (2. og 3. trimester), hvor graviditeten  

 normalt er kendt.
Kvinden har derfor mulighed for dels at tage hensyn til  

 dette under arbejdet, og dels at anmode sin arbejdsgiver om særlige  

 forholdsregler.
Ved bestråling efter 15. graviditetsuge har fosteret, som  

 børn og voksne, en risiko for senskader.
Af ICRP kan man udlede, at risikoen  

 for små børn er ca. 3 gange større end for voksne (altså 0,015 % pr. mSv).
Dosis til fosteret, fra meddelelse om graviditet er givet til fødslen, må  

 efter de nugældende regler ikke overstige 10 mSv, og man skal desuden altid  

 sørge for at reducere dosis til fosteret så meget som muligt.
Det er derfor  

 væsentligt at give meddelelse om graviditet til arbejdsgiveren så tidligt som  

 muligt.
Hidtil har man vurderet, at fosterets dosis normalt vil være  

 væsentligt under 10 mSv, hvis kvinden arbejder under forhold, hvor det er  

 usandsynligt, at hun modtager over 3/10 af dosisgrænserne, dvs. max. 15 mSv  

 helkropsbestråling pr. år.
Arbejder man indenfor de rammer, som en S1 tilladelse foreskriver, behøver  

 gravide kvinder ikke blive flyttet til andet arbejde, idet der ikke skulle  

 være nogen risiko for at komme op i nærheden af grænserne.
Det vil dog være  

 tilrådeligt at bære filmdosimeter for at måle den eksterne bestråling, hvis  

 strålingen kan registreres på et sådant.
Som nævnt under afsnittet  

 DOSISGRÆNSER modtager de fleste stråleudsatte personer i Danmark mindre end 1  

 mSv pr. år og kun få doser over 5 mSv, så der er generelt ingen problemer med  

 at holde fostrets dosis under grænsen på 10 mSv.
Arbejder kvinden med  

 radioaktive stoffer, der udsender beta-partikler, som f.eks.
P-32, vil  

 fosteret ikke blive udsat for den eksterne stråling til moderen fra  

 beta-partiklerne, idet disse stoppes fuldstændigt af 1 cm væv.
Hvis  

 dosisgrænsen for fosteret sænkes til 1 mSv, som foreslået, vil det blive  

 nødvendigt med særlige forholdsregler ved de typer arbejde, hvor dosis kan  

 overskride 1 mSv.
Løsningen vil være at flytte den gravide til et arbejde,  

 hvor der er stor sikkerhed for at grænsen overholdes.
Ammer en kvinde i en periode, hvor hun arbejder med radioaktive stoffer,  

 skal der tages hensyn til dette.
Hvis den ammende kvinde ved spild eller  

 uheld har fået radioaktive stoffer ind i kroppen, vil en del radioaktive  

 stoffer, alt efter hvilken kemisk forbindelse de indgår i, blive overført til  

 barnet via modermælken.
Arbejder kvinden med aktivitetsmængder, der er mindre  

 end grænserne i en S1 tilladelse (se side 4), er risikoen dog meget lille, og  

 der er normalt ingen grund til, at kvinden flyttes til andet arbejde.
Arbejder kvinden med radioaktive stoffer i større mængder, anbefaler SIS  

 generelt, at kvinden flyttes til andet arbejde under graviditet og amning  

 p.gr.a. risikoen for intern bestråling af barnet som følge af moderens evt.  

 indtag af radioaktivt stof ved spild eller uheld. Ønsker kvinden at fortsætte  

 arbejdet, bør dette vurderes i hvert enkelt tilfælde, idet risikoen helt  

 afhænger af, hvilke aktivitetsmængder, radioaktive stoffer m.v., kvinden  

 håndterer.
Såfremt det vurderes, at arbejdet kan fortsættes, bør der dog  

 tages ekstra forholdsregler, således at sandsynligheden for indtag af  

 radioaktive stoffer nedsættes, og kvinden skal bære filmdosimeter, så den  

 eksterne stråling kan overvåges.
Kvinder bør altid flyttes til andet arbejde ved graviditet eller amning,  

 hvis de ioderer med I-125 eller plejer patienter, som behandles med  

 radioaktive stoffer (terapi). Erfaring har vist, at eluering af  

 technetiumgeneratoren og fremstilling af radioaktive lægemidler giver  

 mulighed for eksterne doser væsentligt over 1 mSv, og det kan derfor  

 foreslås, at gravide ikke udfører denne del af arbejdet.
Der er ikke noget  

 der tyder på, at dette arbejde giver interne bestrålinger.
 4. PRAKTISK STRÅLEBESKYTTELSE AF ARBEJDSTAGERE.
 4.1 Vejledning i håndtering af radioaktive stoffer.
Den ansvarlige leder og personalet skal i fællesskab sørge for, at  

 arbejdet med radioaktive stoffer udføres strålebeskyttelses- mæssigt  

 forsvarligt.
Omhyggelig planlægning af laboratorie-arbejde, hvor der anvendes  

 radioaktive stoffer, er nødvendigt ikke kun for at få det bedste resultat,  

 men også for at begrænse farerne for personalet med hensyn til bestråling og  

 forurening.
Det er vigtigt at indarbejde en god praksis for strålebeskyttelse  

 i alle vejledninger og skriftlige instrukser med det formål, at begrænse den  

 eksterne bestråling og forebygge, at der sker spild og forureninger, der kan  

 føre til intern bestråling.
Risikoen for uheld og spredning mindskes  

 betydeligt ved grundigt at planlægge hele arbejdsgangen inden arbejdet  

 påbegyndes.
Hold god orden i laboratoriet, og hav kun de ting, der skal anvendes til  

 det igangværende forsøg, fremme på arbejdspladsen.
Apparatur bør placeres, så  

 det ikke hindrer eller forstyrrer arbejdet.
Arbejdsbordet skal altid afdækkes  

 med papir eller plast, der kan opsuge små dråber.
Det er meget praktisk at  

 bruge plast- eller stålbakker foret med absorberende papir, således at  

 forureningen forbliver på et begrænset område, hvis en radioaktiv opløsning  

 vælter.
Radioaktive stoffer, der kan afgive dampe eller støver, skal altid  

 håndteres i stinkskab eller i en LAF-bænk med afkast til en udsugning.
Alle  

 glas og beholdere, der anvendes ved arbejdet, skal tydeligt mærkes med  

 indhold.
Stamopløsninger af radioaktive stoffer skal straks efter anvendelse  

 anbringes i opbevaringsskabet til radioaktive stoffer.
Man bør altid bruge automatpipetter og aldrig afpipettere med mundsug.  

 Radioaktive væsker kan ved et uheld blive suget op, eller, måske lige så  

 vigtigt, pipetten kan være blevet forurenet ved at ligge på bordet.
Pas på  

 ikke at suge aktivitet op i automatpipetten.
For at forebygge indtag af  

 radioaktivitet er spisning, rygning og drikning samt påførelse af kosmetik  

 forbudt i isotoplaboratoriet.
Ved arbejde med radioaktive stoffer skal man altid bære en knappet kittel.  

 I de fleste situationer er en almindelig laboratoriekittel tilstrækkelig.
Ved  

 aseptisk fremstilling af radioaktive lægemidler kan det være nødvendigt at  

 bære særligt tøj og tage forskellige andre forholdsregler for at sikre  

 kvaliteten af produktet.
Langt de fleste af disse forholdsregler sikrer  

 samtidig personalet mod forurening fra det radioaktive produkt.
Brugen af  

 handsker sikrer mod forurening fra hænderne (bakterier m.m.) og er samtidig  

 med til at beskytte huden på hænderne mod den radioaktivitet, som stammer fra  

 de små dråber, der kan dannes under arbejdet.
En forurening med radioaktive  

 stoffer direkte på huden giver ikke kun en ekstern bestråling, men kan også  

 under uheldige omstændigheder optages i kroppen og på den måde føre til  

 intern bestråling, idet mange kemikalier kan trænge igennem huden.
Til  

 strålebeskyttelsesformål er almindelige gummi- eller plastichandsker  

 tilstrækkelige.
Har man sår eller rifter, skal disse dækkes med plaster, og  

 evt. smykker fjernes inden arbejdet startes.
Overtrækssko, gasmaske,  

 ansigtsskærm og andet avanceret beskyttelsesudstyr skal kun anvendes i  

 situationer, hvor der arbejdes med meget store mængder aktivitet.
Brugen af handsker kræver en del selvdiciplin.
Når man har handsker på, må  

 haner, kontakter o.l. ikke berøres på grund af risikoen for at forurene  

 disse.
Man skal huske at skifte handsker jævnligt for at undgå forurening af  

 ting i laboratoriet, som man senere berører den handsker på.
Arbejdet bør  

 planlægges, så man kun behøver at have handsker på, når det virkelig er  

 nødvendigt.
Man skal også huske at skifte handskerne tit, fordi de relativt  

 let kan blive gennemtrængelige ved længere tids kontakt med forskellige  

 opløsninger.
Arbejdet er ikke afsluttet, før laboratoriet igen er rent og ryddeligt.  

 Det er en dårlig ide at lade oprydning vente til fordel for bearbejdelse af  

 måleresultaterne - en forladt arbejdsplads kan udgøre en fare.
Det er heller  

 ikke god praksis at overlade oprydningen til en anden person, med mindre  

 vedkommende har assisteret ved forsøget og ved, hvad der er radioaktivt.
En  

 omhyggelig forsøgsleder vil rydde op efter sig til det punkt, hvor en anden  

 kan overtage arbejdet uden at udsætte sig for ukendte farer.
Oprydningen skal  

 være så grundig, at det er muligt for rengøringspersonalet at arbejde uden  

 fare for bestråling.
 Radioaktivt affald skal sorteres til korrekt bortskaffelse så hurtigt som  

 muligt.
 Glasvarer og andet udstyr, der har været brugt til forsøget, bør skylles  

 med det samme, da udtørrede kontamineringer kan være vanskelige at fjerne.  

 Efter vask kontrolmåles alt for forureninger og sættes ikke på plads, før al  

 aktivitet er væk.
 4.2 Afskærmning.
Som nævnt er det et af de grundlæggende principper, at man skal holde alle  

 stråledoser så lave som rimeligt opnåeligt.
I praksis betyder dette, at man  

 altid skal reducere den eksterne stråleudsættelse så meget som muligt.
 Stråledosis afhænger af mængden af radioaktivt stof, af bestrålingstiden  

 og af afstanden til kilden, og dosis kan derfor holdes lav ved : - kun at  

 anvende den aktivitetsmængde der er nødvendig, - kun at håndtere den  

 radioaktive kilde i kort tid, - at sørge for så stor afstand til den  

 radioaktive kilde som muligt, idet dosishastigheden aftager med kvadratet på  

 afstanden, - at afskærme strålekilderne.
Man bør placere sig selv i en rimelig afstand fra kilden.
F.eks. vil  

 dosishastigheden ved siden af en patient, der har fået 500 MBq Tc-99m falde  

 fra 20 µSv/h til 5 µSv/h, hvis man sætter eller stiller sig en  

 halv meter fra lejet.
Uafskærmede opløsninger bør ikke håndteres direkte med  

 fingrene.
Man bør anvende værktøj, der giver en god afstand til glasset  

 f.eks. en pincet og en tang, når dette er praktisk muligt.
Hvis man arbejder med aktivitetsmængder større end værdierne i tabel 2 er  

 afskærmning nødvendig.
Man bør dog i hvert enkelt tilfælde vurdere, hvilken  

 type og tykkelse afskærmning, der er strålehygiejnisk set mest  

 hensigtsmæssig.
Stabler man f.eks. blymursten op omkring en  

 forsøgsopstilling, således at det bliver svært at udføre forsøget, kan det  

 medføre, at radioaktive opløsninger vælter m.v., og at det i sidste ende  

 måske vil føre til en større stråleudsættelse.
Beta-partikler afskærmes mest hensigtsmæssigt ved brug af en  

 plasticafskærmning (akryl, perspex, plexiglas), der desuden har den fordel at  

 være gennemsigtig.
Det er dog ikke nødvendigt at bruge afskærmning ved  

 arbejde med H-3 eller med mindre mængder af C-14 og S-35. Ved afskærmning af  

 P-32 dannes bremsestråling, men intensiteten af denne vil aldrig udgøre mere  

 end få promille af intensiteten af den uafskærmede P-32 kilde - dette gælder  

 også ved brug af blyafskærmning.
Ved håndtering af større mængder P-32 og  

 I-131 er det tilrådeligt at afskærme selve glasset eller sprøjten, således at  

 også dosis til fingrene reduceres.
54-strålingen fra sprøjter med P-32 eller I-131 giver doser til fingrene  

 på henholdsvis 0,5-1 og 0,05 mSv pr. minut pr.
MBq.
Gamma- og røntgenstråling kan ikke afskærmes fuldstændigt, men kun  

 svækkes.
Det er som regel mest praktisk at benytte en blyafskærmning omkring  

 glasset ved opbevaring af opløsninger.
Arbejdes der bag blymursten, vil hoved  

 og overkrop være stråleudsat, hvis man skal have en chance for at se, hvad  

 man laver.
Derfor vil en gennemsigtig blyglas-afskærmning mellem opløsningen  

 og personen være det mest praktiske, fordi man så kan se hvad man laver, mens  

 man læser etiketten, udtager fra opløsningen osv.
Ved håndtering af sprøjter,  

 f.eks. ved udtag af patientdoser til injektion, er det også praktisk at  

 benytte en sprøjteafskærmning af blyglas.
 En af de »største« strålekilder på mange sygehuslaboratorier er  

 technetiumgeneratoren, der indeholder mange GBq Mo-99. Generatoren leveres  

 afskærmet, men ekstra afskærmning er nødvendig og skal dimensioneres således,  

 at dosishastigheden er mindre end 200 µSv/h på overfladen af  

 afskærmningen.
 Ved opbevaring af radioaktive kilder skal disse skærmes, således at  

 dosishastigheden ingen steder uden for afdelinger, f.eks gennem væggen til  

 naborummene, overstiger 2,5 µSv/h.
 - akryl, perspex, plexiglas.
Der er specielle problemer ved undersøgelser og pleje af patienter, som  

 har fået indgivet radioaktive stoffer.
Ved scintigrafiske undersøgelser kan  

 man i almindelighed, som nævnt ovenfor, reducere bestrålingen fra den  

 »radioaktive« patient tilstrækkeligt ved at holde en god afstand  

 til patienten, altså uden brug af afskærmning.
Hvis det er nødvendigt at  

 »holde« patienten, f.eks. ved Spect, kan man overveje at bruge et  

 blygummiforklæde, selvom dette er tænkt anvendt til røntgenstråling med  

 lavere energi end strålingen fra Tc-99m.
Blygummiforklæder er tunge,  

 besværlige at bruge og de tykkeste, der har et blyækvivalent på 0,5 mm, vil  

 kun svække strålingen (fra Tc-99m) til ca. en tredjedel.
Har patienten fået  

 en »terapeutisk« dosis (f.eks. mere end 600 MBq I-131) kan det være  

 nødvendigt at bruge en skærm mellem patient og personale og måske afskærmning  

 i gulv og vægge.
 I tabel 2 er givet forslag til typer og tykkelser af afskærmninger for de  

 radionuklider, der er mest anvendte på forskningsinstitutioner og  

 hospitaler.De angivne værdier er de aktivitetsniveauer, hvor afskærmning er  

 påkrævet under arbejde, men for at reducere stråleudsættelsen mest muligt bør  

 man også bruge afskærmning ved mindre aktivitetsniveauer, hvis dette er  

 praktisk muligt.
 4.3 Kontrolmåling og dekontaminering.
Det er altid bedst at forebygge og at tilrettelægge arbejdet således, at  

 man undgår forureninger med radioaktive stoffer i laboratoriet.
Men er  

 uheldet ude, skal man kunne måle, om der er sket en forurening og kunne  

 bestemme niveauet af denne.
Derfor skal der på enhver afdeling, hvor der  

 anvendes radioaktive stoffer, findes en forureningsmonitor.  

 Forureningsmonitoren skal også bruges til kontrolmåling af laboratorieborde,  

 kitler og hænder efter arbejdets afslutning.
Enhver forurening bør fjernes så  

 hurtigt som muligt, da »gamle« forureninger kan være vanskelige at  

 fjerne.
Forurenet hud vaskes med vand og sæbe.
Ved større ydre  

 personforureninger bør man tage det forurenede tøj af og straks gå i bad.
Spilder man en radioaktiv opløsning på borde, gulve o.l., opsuges væsken  

 straks ved brug af absorberende papir.
Aftørringen skal foretages mod centrum  

 af kontamineringen for at undgå spredning, og rengøringen skal fortsætte, så  

 længe aktivitet kan fjernes.
Rengøringen kan lettes ved at bruge en detergent  

 eller ved at med »carrier«, dvs. en ikke-radioaktiv opløsning af  

 den samme kemiske forbindelse som forureningen.
Principielt bør man fjerne enhver radioaktiv forurening helt, men er dette  

 vanskeligt, skal man blive ved indtil den fastsiddende forurening på hud  

 eller overflader er kommet under bestemte grænseværdier, der er afledt af  

 dosisgrænserne.
Hvis forureningen i laboratoriet ikke kan bringes ned under  

 grænseværdien, skal de forurenede overflader eller genstande tildækkes  

 (afskærmes) eller udskiftes.
Tabel 3 viser eksempler på grænseværdierne for  

 de mest brugte radionuklider på hospitaler og forskningsinstitutioner.
Da de instrumenter, der bruges som forureningsmonitorer, har meget  

 forskellig følsomhed for forskellige typer stråling, bør man være omhyggelig  

 med valget og vælge den rette type monitor.
Det kan være nødvendigt at  

 anskaffe mere end en monitor, idet det skal være muligt at kunne påvise  

 forureninger med alle de radionuklider, der anvendes på afdelingen.
Arbejder man med radionuklider, der udelukkende udsender beta-partikler  

 (f.eks.
C-14, P-32 eller S-35), vil et rimeligt valg være et Geiger-Muller  

 rør med tyndt vindue og med så stort areal som muligt.
Af andre muligheder  

 kan nævnes et plast-scintillator instrument eller en gasfyldt flowcounter,  

 der kan udformes med store arealer.
For radionuklider, der udsender både  

 beta- og gamma-stråling (f.eks.
I-131) eller hovedsageligt gamma-stråling  

 (f.eks.
Cr-51, Co-57, Tc-99m el.
I-125), vil det bedste valg være en  

 NaI-scintillator eller en gasfyldt tæller (xenon), der er følsom for  

 gamma-stråling.
Er der tvivl om valget af forureningsmonitor, er man altid  

 velkommen til at kontakte SIS for yderligere vejledning.
Tritium (H-3) kan kun påvises med dyrt og kompliceret udstyr.
I stedet  

 foretages en indirekte kontrol ved hjælp af aftørringsprøver, der måles i en  

 væskescintillationstæller.
Man kan selv kalibrere sin forureningsmonitor, så den kan anvendes til at  

 måle, om en fastsiddende overfladeforurening med radioaktive stoffer er under  

 eller over grænseværdierne.
Dette gøres ved at fremstille en fladekilde med  

 kendt aktivitet pr. cm2. Inddel et stykke filtrerpapir i 1 cm2 kvadrater og  

 afsæt med en pipette den aktivitetsmængde, grænseværdien angiver, i et  

 volumen, som dækker en cm2 når det opsuges i filtrerpapiret.
Det udslag,  

 forureningsmonitoren viser, kan herefter noteres eller evt. streges ind på  

 selve skalaen, således at man ved en anden lejlighed ved, at udslaget skal  

 holde sig under det registrerede niveau.
I laboratorier, hvor der er et relativt højt strålingsniveau, f.eks. af  

 gamma-stråling, fra den aktivitet, der anvendes og opbevares, kan det være  

 vanskeligt at påvise en forurening med monitoren.
I sådanne situationer, kan  

 man påvise forureninger v.h.a. aftørringsprøver, der måles med monitoren et  

 sted, hvor der kun er naturlig baggrundsstråling.
Skal man måle niveauet af  

 den fastsiddende forurening, må man fjerne eller afskærme alle andre kilder i  

 laboratoriet.
 5. STRÅLEBESKYTTELSE AF PATIENTEN.
 5.1 Strålebeskyttelse af patienten.
Anvendelsen af ioniserende stråling til undersøgelser eller behandlinger  

 af patienter skal følge de to første af de grundlæggende principper for  

 strålebeskyttelse: anvendelsen skal være velbegrundet, og stråledosis skal  

 begrænses så meget som muligt gennem »optimering«.
Derimod gælder  

 der ingen dosisgrænser for patienter.
Det er vigtigt at vælge det rette  

 radioaktive lægemiddel i den rette aktivitetsmængde, og at udstyret, f.eks.  

 gammakameraet, er egnet til undersøgelsen, er af en god kvalitet og til  

 stadighed er kontrolleret gennem et kvalitets-sikringsprogram.
Det er den ansvarlige læge, der har det endelige ansvar og som skal  

 foretage en afvejning af fordele og risici.
Dette kræver kendskab til  

 stråledosis til patienten.
Oplysninger om stråledosis og megen anden nyttig  

 information kan findes i de indlægssedler, der følger med de radioaktive  

 lægemidler.
For nye, ikke registrerede radioaktive lægemidler skal dosis til  

 patienten beregnes, og anvendelse må først finde sted efter at tilladelse er  

 givet af Sundhedsstyrelsens lægemiddelafdeling.
 5.2 Den gravide eller ammende patient.
Stort set ingen af de radioaktive lægemidler, der anvendes i dag, har så  

 lang effektiv halveringstid, at de vil kunne bestråle et foster ved en  

 graviditet efter en nuklearmedicinsk undersøgelse.
Der skulle derfor ikke  

 være grund til at opfordre en undersøgt kvinde til at vente med at blive  

 gravid.
Det er yderst sjældent nødvendigt at undersøge en gravid patient med  

 radioaktive lægemidler (f.eks kan placenta lokaliseres med ultralyd), og  

 behovet for beregning af den mulige bestråling af fosteret opstår i de  

 situationer, hvor det senere viser sig, at patienten var gravid under  

 undersøgelsen eller (sjældent) en jodbehandling.
Et foster kan blive internt  

 bestrålet af den radioaktivitet, der passerer placenta og optages i fosterets  

 organer, og eksternt bestrålet af den aktivitet som findes i moderens organer  

 (specielt blæren), under og efter undersøgelsen.
Som nævnt har fosteret først  

 en større risiko i 8. til 15. uge, og undersøgelser tidligt i graviditeten  

 med kortlivede radioaktive stoffer, der giver stråledoser under 10 mSv, bør  

 ikke give anledning til særlige forholdsregler, som f.eks. abort.
Er det nødvendigt at undersøge en ammende patient, skal amningen  

 midlertidigt indstilles og mælken malkes ud og smides bort.
For pertechnetat  

 og andre Tc-99m mærkede radioaktive lægemidler bør amningen indstilles i 12  

 timer.
For radionuklider med længere halveringstid (f.eks.
I-131 og Tl-201),  

 skal amningen afbrydes i længere tid.
Vejledning kan får hos SIS.
 6. YDERLIGERE OPLYSNINGER.
