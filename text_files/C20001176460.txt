Zonering Vejledning fra Miljøstyrelsen Nr. 3  2000 Detailkortlægning af arealer til beskyttelse af  

 grundvandsressourcen Indholdsfortegnelse FORORD 5 1 INDLEDNING 7 1.1 BAGGRUND 7 1.2 FORMÅL MED VEJLEDNINGEN 8 2 DEN FREMTIDIGE GRUNDVANDSBESKYTTELSE 11 2.1 INTRODUKTION 11 2.2 DEFINITIONER 12 2.2.1 Generelt 12 2.2.2 Følsomme indvindingsområder 13 2.2.3 Indsatsområder generelt 14 2.2.4 Indsatsområde som ramme for planlægningen 15 2.2.5 Indsatsområde med hensyn til nitrat 16 2.2.6 Detailkortlægning 17 2.2.7 Indsatsplaner 17 2.2.8 Kildepladszone 18 2.2.9 Fysisk sikringszone 19 2.3 ILLUSTRATION AF OMRÅDER 19 3 HYDROGEOLOGISK RAMME 23 3.1 GRUNDLÆGGENDE HYDROGEOLOGISKE BEGREBER 23 3.2 GEOLOGISK MODEL 24 3.3 HYDROGEOLOGISK TOLKNINGSMODEL 25 4 UDPEGNING AF FØLSOMME INDVINDINGSOMRÅDER 29 4.1 FØLSOMME INDVINDINGSOMRÅDER 29 4.1.1 Generelt 29 4.1.2 Grundvandets beskyttelse 29 4.1.3 Datagrundlag 30 4.2 NITRATFØLSOMME INDVINDINGSOMRÅDER 31 5 MODELLERING OG DETAILKORTLÆGNING 33 5.1 RAMMER OG METODER 33 5.1.1 Rammer for detailkortlægningen 33 5.1.2 Kortlægningsmetoder 34 5.1.3 Indberetning af resultater 35 5.2 VALG AF TEMAER FOR KORTLÆGNING OG MODELLERING 36 5.2.1 Følsomhed over for forurening 36 5.2.2 Grundvandsdannelse 37 5.2.3 Vandtype som indikator 38 5.2.4 Sårbarhed over for nitrat 39 5.2.5 Kortlægning i kildepladszonen 41 5.3 VIGTIGE HYDROGEOLOGISKE PARAMETRE 41 5.3.1 Magasinerne og deres dæklag 41 5.3.2 Potentialeforhold 43 5.3.3 Grundvandskvalitet og fortolkning af vandanalyser 44 5.3.4 Aldersdatering af grundvand 45 5.4 NUMERISK GRUNDVANDSMODEL 47 6 REFERENCER 51 Appendix 53 Appendix a	Geologiske modeller 57 Appendix b	Geofysisk kortlægning 71 Appendix c	Øvrige kortlægningsmetoder 109 Appendix d	Anvendelse af grundvandsmodeller i zoneringen 129 Appendix e	Klassifikation af vandanalyser ud fra  

 sårbarhedskriterier 143 Appendix f	Nitratsårbarhed 149 Forord Arbejdet med denne vejledning om zonering blev indledt i maj 1997 og er  

 blevet fulgt af en styregruppe, som har taget aktivt del i redigering og  

 udarbejdelse af vejledningen.
Styregruppen har haft følgende  

 deltagere:
Bente Villumsen, Miljøstyrelsen (formand) Christian Ammitsøe, Miljøstyrelsen Peter Østergaard, Fyns Amt (Amtsrådsforeningen) Richard Thomsen, Århus Amt (Amtsrådsforeningen) Gyrite Brandt, Københavns Vand (Københavns Kommune) Bjørn Michael Nielsen, Frederiksberg kommune Jens F.
Bastrup, Danske Vandværkers Forening, Hans Jørgen Henriksen, Danmarks og Grønlands Geologiske  

 Undersøgelse (GEUS) Kemp & Lauritzen Vand og Miljø A/S (senere HOH Vand og  

 Miljø) var konsulent for styregruppen og stod for redigeringen af  

 vejledningen frem til der forelå et udkast i december 1997.
 Miljøstyrelsen overtog herefter redigeringen af vejledningen med  

 assistance af GEUS, med henblik på at omredigere vejledningen så  

 den stemmer overens med drikkevandsudvalgets betænkning  

 (Miljøstyrelsen, Betænkning nr. 1, 1998), lovgivningen om  

 beskyttelse af drikkevandsressourcer og vandforsyning og den statslige  

 udmelding til regionplan 2001.
 Styregruppens arbejde er afsluttet i februar 1999.
Miljøstyrelsen har efterfølgende justeret kriterierne for  

 udpegning af nitratfølsomme indvindingsområder.
Desuden har  

 høringssvarene efter den offentlige høring i perioden fra juni  

 til august 1999 givet anledning til en redigering.
 Vejledningens appendix beskriver en lang række metoder til  

 kortlægning, som kan finde anvendelse ved zoneringen.
Appendixet om geofysisk kortlægning er skrevet af geofysiker Kurt  

 Sørensen og geolog Verner Søndergaard, Århus Amt.
GEUS  

 har bidraget med to appendixer: Geologiske modeller ved statsgeolog Peter  

 Gravesen, grundvandsmodeller ved seniorkonsulent Hans Jørgen  

 Henriksen.
Herudover har seniorforsker Klaus Hinsby og seniorforsker, Ph.D.  

 Vibeke Ernstsen, begge GEUS, bidraget omkring henholdsvis aldersdatering af  

 grundvand og klassifikation af vandanalyser.
1 Indledning 1.1 Baggrund Regeringens 10-punktsprogram for beskyttelse af grundvand og drikkevand i  

 Danmark blev fremlagt i december 1994. Af 10-punktsprogrammet fremgår  

 det at ministeren i 1995 ville bede amterne udpege de grundvandsressourcer  

 som i særlig grad skal sikre en fortsat grundvandsbaseret  

 drikkevandsforsyning.
 I forlængelse heraf udgav Miljøstyrelsen i 1995 vejledningen  

 om udpegning af områder med særlige drikkevandsinteresser  

 (Miljøstyrelsen, 1995). Udpegningen af områder med særlige  

 drikkevandsinteresser er gennemført ved 1997-revisionen af  

 regionplanerne.
Det er forudsat at der efterfølgende skal ske en zonering af  

 områder med særlige drikkevandsinteresser, dvs. en  

 kortlægning og afgrænsning af de områder hvor der er behov  

 for en supplerende beskyttelse.
Formålet med beskyttelsen er at  

 opretholde en grundvandskvalitet der er egnet som drikkevand efter en simpel  

 vandbehandling.
I marts 1996 bad Miljø- og Energiministeren Miljøstyrelsen  

 om at iværksætte et udredningsarbejde på  

 drikkevandsområdet og om at nedsætte et drikkevandsudvalg til at  

 følge dette arbejde.
Drikkevandsudvalget afgav betænkning den  

 17. december 1997 (Miljøstyrelsen, Betænkning nr. 1, 1998).
Den 17. februar 1998 indgik regeringen forlig med Venstre, Det  

 Konservative Folkeparti, Socialistisk Folkeparti og Centrum-Demokraterne om  

 Vandmiljøplan II, som blandt andet har til formål at reducere  

 påvirkning af grundvandet med nitrat.
Forliget er et led i  

 gennemførelsen af Rådets direktiv 91/676/EØF om  

 beskyttelse af vand imod forurening forårsaget af nitrater fra  

 landbruget.
Drikkevandsudvalgets anbefalinger blev sammen med grundvandsdelen af  

 Vandmiljøplan II udmøntet i et lovforslag (L56). På  

 baggrund af lovforslaget blev lov nr. 479 af 1. juli 1998 om ændring af  

 lov om vandforsyning m.v., lov om miljøbeskyttelse og lov om  

 planlægning (Beskyttelse af drikkevandsressourcer og vandforsyning)  

 vedtaget.
Loven trådte i kraft den 1. august 1998.
Kravene til vandressourceplanlægningen er beskrevet i  

 vandforsyningsloven, jf. lovbekendtgørelse nr. 130 af 26. februar 1999  

 om vandforsyning m.v. med efterfølgende ændringer ved lov nr.  

 355 af og 374 af 2. juni 1999. Efter ændringen af vandforsyningsloven  

 har 8 amterne ifølge lovens § 11 nu en forpligtelse til at  

 gennemføre vandressourceplanlægning som blandt andet  

 omfatter 1)	en udpegning af områder med særlige  

 drikkevandsinteresser, 2)	en udpegning af områder med drikkevandsinteresser, 3)	en udpegning af områder med begrænsede  

 drikkevandsinteresser og 4)	en afgrænsning af de dele af områder med særlige  

 drikkevandsinteresser og af indvindingsoplande til almene vandforsyninger  

 uden for disse som er særligt følsomme over for en eller flere  

 typer af forurening (følsomme indvindingsområder), med angivelse  

 af hvilken eller hvilke typer forurening de anses for følsomme over  

 for, 5)	en afgrænsning af områder hvor amtsrådet finder at  

 en særlig indsats til beskyttelse af vandressourcerne er  

 nødvendig til sikring af drikkevandsinteresserne  

 (indsatsområder) og en prioritering af disse indsatsområder,  

 samt 6)	en tidsplan for udarbejdelse og iværksættelse af  

 indsatsplaner.
Det fremgår af vandforsyningslovens § 10, at  

 vandressourceplanlægningen skal ske på grundlag af blandt andet  

 en kortlægning af vandressourcernes naturlige beskyttelse mod  

 forurening.
Vejledningen om zonering beskriver hvordan denne  

 kortlægning gennemføres.
Som led i gennemførelsen af den nye lovgivning er der i statens  

 udmelding til regionplan 2001 (Miljø- og Energiministeriet 1999a)  

 stillet krav om at amterne udpeger indsatsområder og  

 nitratfølsomme indvindingsområder.
Det fremgår her at  

 kriterierne for nitratfølsomme indvindingsområder vil  

 fremgå af Miljøstyrelsens vejledning om zonering.
 Amternes zonering finansieres ved gebyrer, jf. vandforsyningslovens  

 § 52 c.
1.2 Formål med vejledningen Formålet med at Miljøstyrelsen udgiver denne vejledning er at  

 sikre · · For at opfylde disse formål skal vejledningen om zonering · · · · Vejledningen beskæftiger sig således kun med kortlægning  

 og udpegning af arealer og ikke med hvilke tiltag for beskyttelse af  

 grundvandet der er nødvendige eller hensigtsmæssige på  

 disse arealer.
Indsatsen i indsatsområder beskrives i en indsatsplan, som  

 udarbejdes efter retningslinierne i bekendtgørelse nr. 494 af 28. maj  

 2000 om indsatsplaner.
Indsats over for punktforureninger er beskrevet i  

 Miljøstyrelsens vejledninger om oprydning af forurenede lokaliteter  

 (Miljøstyrelsens vejledning nr. 6-11, 1998).
Indsatsen over for nitrat vil blive beskrevet i en kommende vejledning.  

 Denne vejledning udarbejdes af Miljøstyrelsen i samarbejde med Skov-  

 og Naturstyrelsen.
Vejledningen vil omfatte metoder til beregning af  

 udvaskningen af nitrat fra landbrugsjord ved forskellig dyrkningspraksis og  

 metoder til opgørelse af nitratreduktionen under rodzonen.
Derudover  

 vil vejledningen indeholde afsnit om udarbejdelse og gennemførelse af  

 disse indsatsplaner.
Zoneringen og detailkortlægningen er amternes opgave, hvorfor  

 vejledningen primært er udarbejdet som en teknisk vejledning for  

 amterne.
Arbejdet skal foregå i samarbejde med kommuner og  

 vandværker og kan tages op i det koordinationsforum som er oprettet  

 efter vandforsyningslovens § 12. Herudover er det vigtigt at informere  

 de berørte lodsejere på et tidligt tidspunkt.
Inden for amtet skal blandt andet planlægning af skovrejsning og  

 indsatsen efter lov nr. 370 af 2. juni 1999 om forurenet jord  

 (jordforureningsloven) ske i overensstemmelse med planlægningen af  

 grundvandsbeskyttelsen.
Udpegningen af skovrejsningsområder er  

 beskrevet i vejledningen »Planlægning af skovrejsning« (Skov- og  

 Naturstyrelsen, 1999). Prioritering af indsatsen efter jordforureningsloven  

 beskrives i en kommende vejledning om kortlægning.
Efter vandforsyningslovens § 13 a kan en kommune eller et  

 vandværk selv udarbejde en indsatsplan for et område hvis de  

 finder at retningslinierne eller prioriteringen i  

 vandressourceplanlægningen og regionplanen ikke er tilstrækkelige  

 til at sikre vandforsyningens interesser.
Vejledningen kan derfor også  

 anvendes af kommuner og vandværker.
2 Den fremtidige grundvandsbeskyttelse 2.1 Introduktion I regionplan 97 er der i alt udpeget ca. 15.000 km2  

områder med særlige drikkevandsinteresser.
Der er  

 således allerede foretaget en overordnet regional kortlægning og  

 en udpegning af områder efter indvindingsinteresser.
 I denne vejledning forudsættes det at udpegningen af områder  

 med særlige drikkevandsinteresser efter Miljøstyrelsens  

 vejledning (Miljøstyrelsens vejledning nr. 4, 1995) er  

 gennemført, herunder at det kortmateriale som skal udarbejdes i denne  

 forbindelse, foreligger.
Som nævnt i afsnit 1.1 skal der udpeges følsomme  

 indvindingsområder og indsatsområder i de fremtidige  

 regionplaner.
Der skal desuden udarbejdes indsatsplaner for  

 indsatsområderne.
Som grundlag for indsatsplanerne skal  

 indsatsområderne detailkortlægges.
 Af praktiske grunde er det nødvendigt at tilrettelægge  

 detailkortlægningen og udarbejdelsen af indsatsplaner over en  

 længere periode.
Den proces som skal gennemløbes kan beskrives i fire trin.
Hvert  

 indsatsområde vil gennemløbe processen fra trin 1 til trin 4 som  

 er skitseret i figur 2.1. Processen vil forløbe i forskellige tempi  

 for forskellige områder inden for et amt, idet undersøgelserne  

 og indsatsplaner sker i prioriteret rækkefølge.
 Amtets prioritering af indsatsområderne, dvs.  

 rækkefølgen for kortlægning og udarbejdelse af  

 indsatsplaner, skal fremgå af regionplanen.
 Arbejdet med at tilvejebringe grundlaget for indsatsplanerne indledes  

 allerede når indsatsområderne er udpeget, men indsatsplanen kan  

 først gøres færdig når det nødvendige  

 hydrogeologiske grundlag for planen foreligger.
Trin 1 Analyse af eksisterende data, blandt andet ud fra kortmateriale fra  

 udpegning af områder med særlige drikkevandsinteresser:
hydrogeologi grundvandskemi evt. gennemført detailkortlægning Overordnet hydrogeologisk tolkning, evt. regional modellering.
Afgrænsning af grundvandsdannende områder Udpegning af følsomme indvindingsområder ¯ Trin 2 Vurdering af arealanvendelse, indvinding, forureningskilder og  

 hydrogeologi i områder med særlige drikkevandsinteresser og  

 grundvandsdannende oplande til almene vandværker uden for disse.
Udpegning og prioritering af generelle indsatsområder ¯ Trin 3 Detailkortlægning af dæklag og grundvandsmagasiner i  

 prioriteret rækkefølge.
Detaljeret hydrogeologisk tolkning ¯ Trin 4 Kortlægningsresultatet vurderes med henblik på at vurdere hvor  

 der skal ske en indsats.
 Eventuel udpegning af indsatsområder med hensyn til nitrat.
Eventuel revision af områder med særlige drikkevandsinteresser, indsatsområder følsomme indvindingsområder evt. beskyttelsesområder / kildepladszoner Udarbejdelse af indsatsplaner Figur 2.1 Flowdiagram for zonering 2.2 Definitioner 2.2.1 Generelt I det følgende er de nye områdebetegnelser inden for  

 grundvandsbeskyttelsen defineret.
For fuldstændighedens skyld beskrives  

 også den fysiske sikringszone, som allerede er etableret i  

 medfør af lovbekendtgørelse nr. 698 af 22. september 1998 om  

 miljøbeskyttelse (Miljøbeskyttelsesloven), som ændret ved  

 lov nr. 907 og 908 af 16. december 1998, lov nr. 355, 369, 370 og 373 af 2.  

 juni 1999 og lov nr. 447 af 31. maj 2000. Den fysiske sikringszone etableres  

 i medfør af lovens § 24. Desuden omtales kildepladszonen, som er  

 en begrebsmæssig udvidelse af det beskyttelsesområde som  

 fastlægges med hjemmel i miljøbeskyttelseslovens § 22.
Af hensyn til overskueligheden beskrives også  

 detailkortlægningens rolle og indsatsplanlægningen.
Zonerne er  

 beskrevet overordnet i tabel 2.1 og beskrives nærmere i det  

 følgende.
Tabel 2.1 Overordnet beskrivelse af zoner Zone Overordnet beskrivelse Udpeges hvor? Følsomt indvindingsområde Område hvor den naturlige beskyttelse over for en eller flere typer  

 af forurening er lille.
I områder med særlige drikkevandsinteresser og ved almene  

 vandværker Indsatsområde Område hvor det er nødvendigt at iværksætte en  

 indsats over for forureningskilderne for at sikre den fremtidige  

 drikkevandsforsyning.
I områder med særlige drikkevandsinteresser og ved almene  

 vandværker Indsatsområde med hensyn til nitrat Områder hvor der er et dokumenteret behov for en indsats med henblik  

 på at begrænse nitratudvaskningen.
I indsatsområder Kildepladszone Beskyttelsesområde med radius mindst 300 m omkring  

 indvindingsboringer.
Kan udpeges ved almene vandværker Fysisk sikringszone Beskyttelsesområde med radius mindst 10 m omkring  

 indvindingsboringer.
Fastsættes for alle vandforsyningsboringer Udpegning af følsomme indvindingsområder eller  

 indsatsområder i områder hvor der ikke i dag foregår  

 vandindvinding, forudsætter at der er knyttet indvindingsinteresser til  

 det magasin som er betragtet ved udpegningen.
Der skal altså være  

 tale om et primært magasin eller et betydende sekundært magasin  

 som med en vis sandsynlighed kan forventes udnyttet til indvinding af  

 drikkevand.
2.2.2 Følsomme indvindingsområder Et følsomt indvindingsområde er et område hvor  

 grundvandet er særlig følsomt over for en eller flere typer  

 forurening.
Følsomme indvindingsområder kan udpeges såvel  

 i nuværende indvindingsområder som i områder med  

 særlige drikkevandsinteresser hvor der ikke sker vandindvinding i  

 dag.
 Udpegningen er uafhængig af arealanvendelsen, idet den sker på  

 baggrund af hydrogeologiske kriterier, sammenholdt med stofspecifikke forhold  

 og grundvandets aktuelle forureningstilstand.
Lovgivningen tager udgangspunkt i at afgrænsningen af områder  

 som er følsomme over for forurening, skal ske stofspecifikt.
Herved er  

 der skabt rammer for en fleksibel grundvandsbeskyttelse, tilpasset den til  

 enhver tid eksisterende viden om forureningspotentialet fra specifikke  

 stoffer.
Imidlertid er det nuværende vidensgrundlag ikke tilstrækkeligt  

 til at gennemføre en egentlig stofspecifik grundvandsbeskyttelse over  

 for alle mulige forureninger.
Kun for nitrat eksisterer der  

 tilstrækkelig viden til at en stofspecifik tilgang kan anvendes.
Det er  

 dog en generel erfaring at de geologiske forhold som beskytter et  

 grundvandsmagasin mod nitratforurening, også kan yde en vis beskyttelse  

 over for visse andre typer af forurening, eksempelvis tungmetaller og visse  

 olieforbindelser.
For pesticider kan man ikke med samme sikkerhed som for nitrat  

 identificere områder som er særligt følsomme.
Eventuelle  

 aftaler om pesticidanvendelsen må derfor, i modsætning til  

 fremgangsmåden for nitrat, tage udgangspunkt i hele det  

 grundvandsdannende område for en indvinding eller et grundvandsmagasin.  

 Det samme gør sig gældende for flere andre typer af forurening,  

 eksempelvis klorerede opløsningsmidler og MTBE.
 Udpegningen af følsomme indvindingsområder er nærmere  

 beskrevet i kapitel 4.
I den statslige udmelding til regionplan 2001 (Miljø- og  

 Energiministeriet, 1999 a) er der stillet krav om udpegning af  

 nitratfølsomme indvindingsområder.
Det fremgår af  

 udmeldingen at kriterierne for udpegning af nitratfølsomme  

 indvindingsområder beskrives i Miljøstyrelsens  

 zoneringsvejledning.
Disse kriterier er beskrevet i afsnit 4.2.
Nitratfølsomme indvindingsområder udpeges i områder med  

 særlige drikkevandsinteresser og i indvindingsoplande til almen  

 vandforsyning uden for disse.
Områderne udpeges ud fra en vurdering af  

 eksisterende data.
2.2.3 Indsatsområder generelt Den fremtidige indsats for grundvandsbeskyttelsen, ud over den generelle  

 beskyttelse, beskrives i indsatsplaner.
Indsatsplaner udarbejdes for  

 indsatsområder.
Disse områder udpeges ved regionplanrevision  

 2001.
Indsatsområderne udpeges i områder med særlige  

 drikkevandsinteresser og uden for disse i grundvandsdannende oplande til  

 almene vandværker som skal indgå i den fremtidige  

 vandforsyningsstruktur.
Indsatsområderne skal prioriteres indbyrdes i  

 regionplanen.
Indsatsområderne er de områder hvor der er behov for en  

 supplerende indsats ud over den generelle grundvandsbeskyttelse for at  

 opretholde en tilfredsstillende vandkvalitet som er egnet til produktion af  

 drikkevand.
Indsatsområderne udpeges og prioriteres ud fra en vurdering  

 af arealanvendelsen og grundvandets sårbarhed, sammenholdt med  

 målsætningen for grundvandets kvalitet.
Der skelnes mellem to typer af indsatsområder.
De  

 indsatsområder som udpeges i første omgang, såkaldt  

 »generelle indsatsområder«, omfatter hydrologisk eller administrativt  

 afgrænsede områder som fungerer som ramme for den koordinerede  

 indsats for over for alle forureningskilder.
 I områder hvor der er dokumenterede nitratproblemer, kan der udpeges  

 indsatsområder med hensyn til nitrat hvor der skal foregå en  

 specifik indsats for at stabilisere eller nedbringe belastningen af  

 grundvandet med nitrat.
 De to typer af indsatsområder beskrives nedenfor.
2.2.4 Indsatsområde som ramme for planlægningen Indsatsområder udpeges som ramme for den koordinerede indsats over  

 for alle forureningskilder i områder hvor der er behov for aktiv  

 grundvandsbeskyttelse.
Indsatsområdet kan for eksempel være et  

 område med særlige drikkevandsinteresser eller en hydrologisk  

 afgrænset del heraf eller det grundvandsdannende opland til en  

 vandforsyning, men også f.eks. administrative grænser kan  

 indgå i afgrænsningen.
I nogle områder kan det grundvandsdannende opland til  

 vandforsyningsanlæg ikke afgrænses uden forudgående  

 detailkortlægning.
Især i områder med spredt vandforsyning  

 inden for områder med drikkevandsinteresser kan det derfor være  

 nødvendigt at udpege indsatsområder som dækker  

 større arealer, eventuelt samlet for flere vandforsyningsanlæg.  

 Disse indsatsområder justeres efterfølgende, senest samtidig med  

 behandlingen af en indsatsplan for området.
Den konkrete indsats over for forurening i indsatsområder som er  

 udpeget som ramme for planlægningen, sker inden for nærmere  

 afgrænsede områder hvor kortlægningen har dokumenteret at  

 en indsats er nødvendig, enten på grund af særlige  

 forureningskilder eller fordi grundvandet er særlig sårbart over  

 for forurening.
Selve indsatsen er altså begrænset til de arealer  

 inden for indsatsområdet hvor den er nødvendig, og der kan  

 være store arealer i indsatsområdet hvor en indsats ikke er  

 nødvendig.
 Udpegningen af disse indsatsområder forudsætter ikke i sig  

 selv nogen supplerende kortlægning eller indsamling af data.
2.2.5 Indsatsområde med hensyn til nitrat Indsatsområder med hensyn til nitrat er områder hvor der er et  

 dokumenteret behov for en indsats med henblik på at begrænse  

 nitratudvaskningen.
 Kriterierne for udpegning af indsatsområder med hensyn til nitrat er  

 de samme som for udpegning af nitratfølsomme indvindingsområder,  

 jf. afsnit 4.2. For at et område kan udpeges som indsatsområde  

 med hensyn til nitrat kræves der imidlertid en mere omfattende  

 dokumentation for at området er sårbart over for nitrat.
Grundvandets sårbarhed over for nitratforurening er afhængig  

 af de geologiske, hydrologiske og geokemiske forhold.
De fleste steder er det  

 ikke muligt at udpege indsatsområder med hensyn til nitrat uden  

 forudgående detailkortlægning.
 Den dokumentation som ligger til grund for udpegningen af et  

 indsatsområde med hensyn til nitrat, skal omfatte såvel  

 afgrænsning af det grundvandsdannende område som oplysninger om  

 den geologiske lagserie som vandet passerer under nedsivningen til  

 grundvandet.
Der vil være enkelte områder hvor indsatsområder med  

 hensyn til nitrat kan udpeges på grundlag af eksisterende data.
Det  

 drejer sig om områder hvor alle de følgende tre kriterier er  

 opfyldt:
· · · Er der forhøjet indhold af nitrat i grundvandet i sådan et  

 område, kan et indsatsområde med hensyn til nitrat  

 fastlægges som det grundvandsdannende opland for det magasin eller det  

 vandværk som ønskes beskyttet, uden supplerende  

 kortlægning.
 I alle andre tilfælde kræver udpegning af indsatsområder  

 med hensyn til nitrat en detailkortlægning for at fremskaffe  

 dokumentation svarende til beskrivelsen i afsnit 5.2.4.
 Uanset grundlaget for udpegningen af indsatsområder med hensyn til  

 nitrat kan det være nødvendigt at gennemføre supplerende  

 detailkortlægning som grundlag for en indsatsplan for nitrat.
Efter miljøbeskyttelseslovens § 19, stk. 6 og 7 kan  

 ministeren fastsætte regler til beskyttelse af indsatsområder med  

 hensyn til nitrat som er udpeget i regionplanen.
En eventuel regulering vil  

 ske uden erstatning.
Efter § 19, stk. 6 kan der fastsættes regler om  

 godkendelsesordninger for etablering eller udvidelser af husdyrhold som kan  

 medføre en forøgelse af risikoen for forurening af grundvand  

 eller overfladevand.
Efter stk. 7 kan der fastsættes regler til  

 begrænsning af eller forbud mod tilførsel af  

 husdyrgødning og affaldsprodukter til jordbrugsformål til  

 indsatsområder med hensyn til nitrat.
2.2.6 Detailkortlægning Når der er udpeget følsomme indvindingsområder og  

 indsatsområder, skal der ske en detaljeret kortlægning.  

 Kortlægningen sker med udgangspunkt i indsatsområderne og  

 omfatter alle områder med særlige drikkevandsinteresser og i  

 fornødent omfang grundvandsdannende oplande til almen vandforsyning  

 uden for disse.
Den detaljerede kortlægning skal identificere de områder som  

 er særligt følsomme over for forurening, for eksempel fordi den  

 naturlige beskyttelse over for en eller flere typer af forurening er  

 dårlig.
Områder hvor den naturlige beskyttelse over for  

 forurening er ringe, kaldes også sårbare områder eller  

 sårbare zoner.
I områder med stor grundvandsdannelse er grundvandsmagasinet  

 generelt mere sårbart over for forurening end i områder med lille  

 eller ingen grundvandsdannelse.
Sårbarheden over for forurening er  

 derudover afhængig af hydrogeologi, geo- og grundvandskemi samt  

 stofspecifikke forhold.
Detailkortlægningen, som er beskrevet i afsnit  

 5, tager udgangspunkt i disse forhold.
2.2.7 Indsatsplaner I prioriteret rækkefølge skal der derefter udarbejdes  

 indsatsplaner for de enkelte indsatsområder.
Indsatsplanen skal rumme  

 en samlet, detaljeret plan for indsatsen mod alle forureningskilder i  

 området.
Her tænkes på alle typer af forureningskilder,  

 f.eks. nitratforurening eller jordforurening.
 En detaljeret kortlægning af de hydrogeologiske forhold og  

 grundvandsdannelsen i indsatsområdet er en forudsætning for  

 udarbejdelse af en indsatsplan.
Indsatsplanen skal beskrive alle de forureningskilder der er og de  

 grundvandsbeskyttende tiltag som er nødvendige for at opnå den  

 tilsigtede forbedring af grundvandsbeskyttelsen.
Indholdet af og proceduren  

 for udarbejdelse af indsatsplaner beskrives i bekendtgørelse nr. 494  

 af 28. maj 2000 om indsatsplaner.
Indsats over for jordforurening  

 følger retningslinierne i jordforureningsloven og de tilhørende  

 vejledninger (Miljøstyrelsen, 1998 b).
Regulering af belastningen med nitrat og pesticider forudsættes  

 primært at ske gennem frivillige aftaler i henhold til indsatsplanen.  

 For nitrat vil det i tilfælde hvor det ikke er muligt at opnå en  

 aftale på rimelige vilkår, være mulighed for  

 pålæg mod erstatning, jf. miljøbeskyttelseslovens  

 § 26 a.
En vejledning om indsatsplaner for nitrat er under  

 udarbejdelse.
 I forbindelse med udarbejdelsen af en indsatsplan vil der ofte være  

 behov for at opstille et særligt overvågningsprogram.  

 Sammensætningen af analyseprogrammer er beskrevet i  

 Miljøstyrelsens vejledning om boringskontrol (Miljøstyrelsens  

 vejledning nr. 2, 1997).
2.2.8 Kildepladszone Kildepladszonen har til formål at beskytte indvindinger mod  

 forurening fra de nærmeste omgivelser.
 Kildepladszonen tager sit udgangspunkt i det beskyttelsesområde som  

 kan fastsættes af amtsrådet når der gives tilladelse til et  

 vandindvindingsanlæg til indvinding af grundvand, jf.  

 miljøbeskyttelseslovens § 22. I beskyttelsesområdet tillades  

 anlæg der afleder spildevand til undergrunden, normalt ikke.  

 Amtsrådet kan tilsvarende nedlægge forbud mod andre forhold som  

 kræver tilladelse efter miljøbeskyttelseslovens § 19.
Regler om afledning af spildevand til jorden er i øvrigt fastsat i  

 bekendtgørelse nr. 501 af 21. juni 1999 om spildevandstilladelser m.v.  

 efter miljøbeskyttelseslovens kapitel 3 og 4. Disse regler er fastsat  

 med henblik på beskyttelse af indvindingerne mod bakterie- og  

 virusforurenende aktiviteter, og beskyttelsesområdet benævnes  

 ofte den hygiejniske sikkerhedszone.
En eventuel ændring af  

 beskyttelsesområdet kræver en ændring af  

 vandindvindingstilladelsen.
 Beskyttelsesområderne kan angives som kildepladszone i regionplanens  

 kortmateriale når amtsrådet finder det hensigtsmæssigt.  

 Kildepladszonen som planlægningsmæssig kategori giver dog ikke  

 særlige muligheder for regulering.
Som udgangspunkt udgøres kildepladszonen af samme område som  

 beskyttelsesområdet, sædvanligvis 300 m fra  

 indvindingsboringerne.
Afhængigt af konkrete, lokale, geologiske og  

 forureningsmæssige forhold kan udstrækningen af kildepladszonen  

 ændres. Ændringer af kildepladszonens udstrækning  

 bør dog kun foretages på grundlag af  

 detailkortlægning.
 Kildepladszoner er et begreb der især er relevant i byområder.  

 Når indvindingen sker i byområder, kan detailkortlægning  

 være meget vanskelig, hvorfor kildepladszonen ud fra et  

 forsigtighedsprincip kan udlægges som beskyttelsesområde,  

 også over for andre typer forurening end spildevand.
Særlig beskyttelse af kildepladszoner kan desuden begrundes med at  

 store sænkninger af grundvandsspejlet tæt på en kildeplads  

 kan medføre en øget grundvandsdannelse og dermed øget  

 risiko for forurening.
Kort afstand og transporttid til indvindingsboringerne  

 medfører at mulighederne for at udføre eventuelle  

 afværgeforanstaltninger er ringere.
Derfor bør kildepladszonen  

 også gennem regionplanlægningen så vidt muligt friholdes  

 for aktiviteter der kan indebære en risiko for grundvandet.
2.2.9 Fysisk sikringszone Den fysiske sikringszone, som også benævnes  

 »fredningsbæltet«, fastsættes i indvindingstilladelserne for alle  

 indvindingsboringer til almen vandforsyning i henhold til  

 miljøbeskyttelseslovens § 24.
Fredningsbæltet skal i henhold til cirkulære om  

 udførelse af boringer efter grundvand m.v. af 28. februar 1980 og DS  

 442 udgøres af et område med radius mindst 10 m omkring  

 indvindingsanlægget, og skal normalt være indhegnet.
I  

 området må der ikke gødes, bruges gifte eller  

 bekæmpelsesmidler eller i øvrigt anbringes eller bruges stoffer  

 der kan udsætte boringen for forurening.
Da der ikke er nye regler for  

 fastsættelsen af fysisk sikringszone, beskrives dette ikke  

 nærmere i denne vejledning.
2.3 Illustration af områder Da de geografiske og geologiske forhold er forskellige i forskellige dele  

 af landet, vil udseendet af områderne i praksis variere fra det ene amt  

 til det andet.
I det følgende illustreres brugen af  

 områdebetegnelserne i et tænkt eksempel med udgangspunkt i  

 figurerne 2.2, 2.3 og 2.4.
 Figurerne viser et indsatsområde henholdsvis før og efter  

 detailkortlægningen og illustrerer begreberne indsatsområde,  

 indsatsområde med hensyn til nitrat, nitratfølsomt  

 indvindingsområde og kildepladszone.
Figur 2.2 Principskitse til illustration af anvendte områdebetegnelser  

 før detailkortlægning.
Indsatsområdet er her en ramme for  

 koordineringen af indsatsen over for alle forureningskilder.
Figur 2.2 viser indsatsområdet før detailkortlægningen.  

 Indsatsområdet er i dette tilfælde det grundvandsdannende  

 område for et magasin, hvorfra der indvindes på den viste  

 kildeplads.
Omkring kildepladsen er beskyttelsesområdet indtegnet som  

 en kildepladszone med en radius på 300 meter.
Indvindingsoplandet til kildepladsen er udpeget som nitratfølsomt  

 indvindingsområde på grundlag af vandkvaliteten og en indledende  

 vurdering af grundvandsdannelsen.
Området er alene afgrænset ved  

 vurdering af eksisterende oplysninger, herunder de kort som er udarbejdet i  

 forbindelse med udpegning af områder med særlige  

 drikkevandsinteresser.
Figur 2.3 Resultatet af detailkortlægningen.
Principskitse til illustration af  

 anvendte zoner.
Der skal nu tages stilling til hvor den konkrete indsats skal  

 ske.
 Figur 2.3 viser indsatsområdet efter detailkortlægningen.  

 Kildepladszonen er ikke ændret i dette eksempel.
Detailkortlægningen har vist at det sårbare område kun  

 udgør en mindre del af det udpegede følsomme  

 indvindingsområde.
Derfor er det følsomme  

 indvindingsområde ændret.
Afgrænsningen af det generelle indsatsområde er ikke  

 ændret i dette eksempel.
I andre tilfælde kan  

 detailkortlægningen vise at grundvandsdannelsen sker andre steder end  

 forudsat, hvilket kan få indflydelse på både  

 afgrænsningen af områder med særlige drikkevandsinteresser  

 og indsatsområder.
Ud fra en vurdering af hvorvidt det er nødvendigt at reducere  

 nitratbelastningen i det sårbare område, træffes der  

 beslutning om hvorvidt der skal udpeges et indsatsområde af hensyn til  

 nitrat.
Eventuelle begrænsninger af nitratbelastningen beskrives i en  

 indsatsplan.
Figur 2.4 Eksempel på grundlaget for en indsatsplan.
Det store, generelle  

 indsatsområde er stadig ramme for amtets planlægning.
Samtidig er  

 der udpeget et indsatsområde med hensyn til nitrat for at reducere  

 nitratbelastningen af grundvandet i dette område.
I figur 2.4 er det vist hvordan grundlaget for indsatsplanen kan se ud.
Da  

 en betydelig del af det sårbare område er dækket af skov,  

 er der kun brug for at udpege en del af området som indsatsområde  

 med hensyn til nitrat.
Det samme ville være tilfældet, hvis der  

 var tale om f.eks. eng, mose, fredet areal eller andre anvendelser, hvor  

 nitratudvaskningen er minimal.
Indsatsplanen vil herefter beskrive hvilken indsats der skal foretages i  

 indsatsområdet med hensyn til nitrat.
Også her kan der være  

 dele af indsatsområdet hvor der ikke er behov for nogen indsats, for  

 eksempel fordi en indsats i en del af området er  

 tilstrækkelig.
 Indsatsplanen for det samlede indsatsområde skal indeholde en  

 beskrivelse af indsatsen over for alle forureningskilder i området,  

 herunder blandt andet opfyldte grusgrave og forurenede grunde.
3 Hydrogeologisk ramme Såvel udpegningen af områder som detailkortlægningen  

 bygger på en samlet geologisk og hydrogeologisk forståelse.
Dette  

 afsnit beskriver de grundlæggende begreber og modeller som må  

 være på plads inden zoneringen indledes.
3.1 Grundlæggende hydrogeologiske begreber For at opnå en ensartet udpegning af de beskrevne zoner er det  

 afgørende at de grundlæggende begreber vedrørende  

 indvindingsopland, grundvandsdannende område og infiltration ligger  

 fast.
Et indvindingsopland for en boring omfatter det område i det  

 magasin der indvindes fra, hvor vandet strømmer mod  

 indvindingsboringen.
Dette er illustreret i figur 3.1. Indvindingsoplandet  

 kan for eksempel bestemmes på grundlag af indvindingsmængde,  

 grundvandspotentiale og transmissivitet (Vejle Amt et al, 1995).
Figur 3.1 Illustration af indvindingsopland og grundvandsdannende område.
 Indvindingsoplandet er et særlig centralt begreb i forbindelse med  

 kortlægning af en forurening der er konstateret i indvindingsmagasinet.  

 En forurening i indvindingsoplandet vil nemlig før eller siden kunne  

 genfindes i indvindingsboringerne.
Betegnelsen indvindingsopland har i andre sammenhænge ofte  

 været anvendt om det område, hvor grundvandet til et  

 vandværk dannes.
Dette er blandt andet tilfældet i  

 Drikkevandsudvalgets betænkning.
Det grundvandsdannende område for et grundvandsmagasin  

 omfatter hele det areal på jordoverfladen, hvor nedbør  

 infiltrerer, tilgår grundvandsmagasinet.
Dette er ligeledes illustreret  

 i figur 3.1. Det grundvandsdannende område for indvindingsboringer  

 kaldes også det grundvandsdannende opland.
 Indvindingsoplande kan som regel afgrænses mere sikkert end  

 grundvandsdannende områder.
 Størrelsen af infiltrationen inden for det  

 grundvandsdannende område er meget afhængig af blandt andet  

 nedbør, potentiel fordampning, bevoksning, karakteren af de  

 øverste jordlag og eventuel dræning.
 I nogle situationer dannes en meget stor del af grundvandet således  

 i begrænsede områder med stor infiltration (GEUS 1997). Dette er  

 for eksempel tilfældet gennem sandlaget ved skovområdet i figur  

 3.1. I andre situationer dannes grundvandet mere jævnt fordelt i det  

 grundvandsdannende opland.
3.2 Geologisk model Grundvandsmagasinerne er i Danmark opbygget af løse sand-grus  

 aflejringer eller kalkbjergarter.
Undtaget herfra er Bornholm, hvor  

 grundvandsmagasiner primært findes i sandsten, skifre, granit og gnejs.  

 Den geologiske beskrivelse af magasinernes opbygning er fundamentet for at  

 forstå både fysiske og kemiske processer der foregår  

 når vandet bevæger sig gennem dæklag til magasinerne og ved  

 transport i selve magasinerne.
Viden om de enkelte lags mulige udbredelse kan fås ved at opstille  

 geologiske modeller.
Opstillingen af en geologisk model er derfor en  

 forudsætning for opbygningen af en hydrogeologisk tolkningsmodel.  

 Opstillingen af en geologisk model er beskrevet i appendix a.
Valget af  

 metoder til den efterfølgende detailkortlægning vil  

 afhænge af hvilke oplysninger der er brug for, og det vil derfor  

 være afhængigt af den geologiske situation i de områder der  

 skal detailkortlægges.
 Ved planlægningen af detailkortlægningen kan der med fordel  

 tages udgangspunkt i de geologiske hovedtyper som er skitseret af GEUS  

 (Rasmussen, P. et al, 1995a), og som fremgår af tabel 3.1. En  

 nærmere beskrivelse af hovedtyperne findes i appendix b, hvor der  

 findes anbefalinger for tilrettelæggelsen af undersøgelserne i  

 de 4 første hovedtyper, som vurderes at dække mere end 90 % af  

 områderne med særlige drikkevandsinteresser.
Tabel 3.1 Beskrivelse af de geologiske hovedtyper Type Beskrivelse af geologisk hovedtype 1.
 Hedeslette med frit og/eller spændt grundvandsmagasin i  

 smeltevandsaflejringer (Vestjylland).
 2.
 Morænelandskab med frit og/eller spændt grundvandsmagasin i  

 smeltevandsaflejringer (Østdanmark).
 3.
 Morænelandskab med frit og/eller spændt grundvandsmagasin i  

 kalkaflejringer (Limfjordsområdet/Østdanmark).
 4.
 Morænelandskab/hedesletteaflejringer med frit og/eller spændt  

 grundvandsmagasin i tertiære sandaflejringer (Midt- og  

 Sønderjylland).
 5.
 Israndsområder med isforstyrrede grundvandsmagasiner i  

 smeltevandsaflejringer.
 6.
 Områder der består af grundfjeld eller hærdede  

 sedimenter med grundvandsmagasiner knyttet til sprækker.
I nogle områder af landet forventes det at tredimensionale  

 modelteknikker fra oliegeologien kan være et værdifuldt  

 supplerende redskab i den geologiske kortlægning.
GEUS har indledt  

 undersøgelser af hvordan disse teknikker kan bruges i  

 miljøgeologi (Knudsen et al., 1999). Disse metoder er nærmere  

 beskrevet i appendix a.
3.3 Hydrogeologisk tolkningsmodel Som ramme for zoneringen udbygges den geologiske model med en  

 hydrogeologisk tolkning.
Tolkningen omfatter en hypotese for hvordan det  

 hydrogeologiske system er opbygget og hvordan de hydrogeologiske og  

 geokemiske processer forløber og samvirker.
En sådan beskrivelse kaldes i det følgende en hydrogeologisk  

 tolkningsmodel (GEUS, 1997). En hydrogeologisk tolkningsmodel beskrives i  

 tekst, suppleret med kort og profiler.
I andre sammenhænge kan man  

 møde begrebet konceptuel model, som er det samme som en hydrogeologisk  

 tolkningsmodel.
 Den hydrogeologiske tolkningsmodel er et værktøj til  

 forståelse af grundvandets strømningsforhold og jordlagenes  

 forureningsbegrænsende egenskaber i området.
Den hydrogeologiske tolkningsmodel som er opstillet på grundlag af  

 eksisterende data, bruges til afgrænsning af følsomme  

 indvindingsområder og til prioritering af detailkortlægningen.  

 Herved danner den hydrogeologiske tolkningsmodel grundlag for vurdering af  

 hvilken detaljeringsgrad der er nødvendig i detailkortlægningen  

 og for valget af kortlægningsmetoder.
Desuden udgør den  

 grundlaget for at fastlægge omfanget af den numeriske  

 grundvandsmodellering og for beskrivelse af grundvandets  

 strømning.
Under detailkortlægningen sker der en løbende udbygning af  

 den hydrogeologiske tolkningsmodel, og detailkortlægningen justeres i  

 overensstemmelse hermed.
På baggrund af detailkortlægningen  

 udarbejdes den endelige detaljerede hydrogeologiske tolkningsmodel der skal  

 danne grundlaget for at afgrænse sårbare zoner og eventuelt  

 udpegede områder med drikkevandsinteresser, indsatsområder eller  

 nitratfølsomme indvindingsområder.
Det er den geologiske ramme, grundvandets tryk- og  

 strømningsforhold samt vandbalancen der er de overordnede elementer i  

 en hydrogeologisk tolkningsmodel.
Tværprofiler gennem området er  

 det vigtigste redskab til forståelse og illustration af områdets  

 hydrogeologi, så vidt muligt suppleret med vertikale grundvandskemiske  

 profiler.
 Den hydrogeologiske tolkningsmodel indeholder en redegørelse for  

 antagelser om de forhold som er styrende for de processer man ønsker  

 at analysere, dvs. redegørelse for:
· · · · · · · · herunder: hvor sker der grundvandsafstrømning fra  

 sekundære og primære grundvandsmagasiner til vandløb? - og  

 er der evt. vandløbsstrækninger med væsentlig udsivning  

 til grundvand? · Ved udpegningen af følsomme indvindingsområder vil det oftest  

 være nyttigt at opstille en overordnet numerisk grundvandsmodel til  

 beregning af grundvandsdannende områder m.v.
En sådan overordnet  

 numerisk grundvandsmodel vil resultere i en mere helhedsorienteret udpegning  

 med vægt på analyse og illustration af grundvandets  

 strømningsmønster.
Gevinsten ved at opstille en numerisk grundvandsmodel er afhængig af  

 mængden af data og af kompleksiteten af den geologiske situation.
Ofte  

 vil opstilling af en model med cellestørrelse 200 m til 500 m  

 være relevant i denne fase.
Ved denne form for modelarbejde udnyttes  

 eksisterende data, forståelsen af strømningsmæssige  

 forhold øges og arbejdet kan danne baggrund for beslutning om ekstra  

 dataindsamling i visse områder, allerede inden der træffes  

 beslutning om hvordan detailkortlægningen i øvrigt skal  

 tilrettelægges.
4 Udpegning af følsomme  

 indvindingsområder 4.1 Følsomme indvindingsområder 4.1.1 Generelt De følsomme indvindingsområder skal fremgå af  

 regionplanen.
Som element i den amtslige planlægning anvendes de  

 følsomme indvindingsområder desuden sammen med områder med  

 særlige drikkevandsinteresser til den løbende prioritering af de  

 forurenede lokaliteter som ryddes op af hensyn til grundvandet.
 Ved udpegning af følsomme indvindingsområder i regionplanen  

 er der kun behov for kort i målestok 1:100.000 da områderne skal  

 ses som et led i planlægningen og bruges som regulering af fremtidig  

 arealanvendelse, udgangspunkt for udpegning af skovrejsningsområder,  

 prioritering af indsatsområder og oprydning af forurenede  

 lokaliteter.
Inden for områder med særlige drikkevandsinteresser udpeges  

 følsomme indvindingsområder i det grundvandsdannende  

 område til en vandindvinding eller til et magasin med væsentlige  

 vandindvindingsinteresser.
Uden for områder med særlige  

 drikkevandsinteresser udpeges følsomme indvindingsområder i det  

 grundvandsdannende opland til de almene vandværker som skal indgå  

 i den fremtidige vandforsyningsstruktur.
Dette forudsætter naturligvis  

 at man ved hvor det grundvandsdannende opland ligger.
 Udpegningen af følsomme indvindingsområder forudsætter  

 altså et vist kendskab til hvor grundvandsdannelsen til  

 indvindingsanlæg og vigtige grundvandsmagasiner sker.
4.1.2 Grundvandets beskyttelse Vurderingen af grundvandets generelle følsomhed bygger videre  

 på klassificeringen af grundvandets beskyttelse, som er anvendt ved  

 udpegning af områder med særlige drikkevandsinteresser  

 (Miljøstyrelsens vejledning nr. 4, 1995). I denne forbindelse blev der  

 anvendt en klassificering i god, nogen og ringe eller ingen beskyttelse.
Udpegningen af områder med særlige drikkevandsinteresser var  

 baseret på en vurdering af grundvandets generelle følsomhed over  

 for mange forskellige forurenende stoffer.
Derfor er den defineret ud fra 30  

 strengere kriterier end grundvandets følsomhed over for nitrat alene.  

 For nitrat henvises til afsnit 5.2.4.
 God beskyttelse er defineret ved at der er en meget ringe nedsivning til  

 magasinet, enten som følge af lavpermeable dæklag, det vil sige  

 mindst 10 meter marint ler eller smeltevandsler eller 30 meter  

 moræneler, eller på grund af opadrettet gradient i magasinet,  

 eventuelt med trykniveau over terræn.
 Disse områder udgør en relativt lille del af områder  

 med særlige drikkevandsinteresser.
 Nogen beskyttelse defineres ved at der forekommer sammenhængende  

 lavpermeable dæklag af for eksempel smeltevandsler eller marin ler  

 på 5 til 10 meters tykkelse eller morænelerslag på 15 til  

 30 meters tykkelse, samtidig med at trykforholdene i magasinet heller ikke  

 berettiger til at definere den naturlige beskyttelse som god.  

 Grundvandsdannelsen i disse områder er ofte begrænset.
 Ringe eller ingen beskyttelse forekommer i områder hvor der er  

 dæklag på mindre end 15 meter moræneler eller 5 meter  

 smeltevandsler eller marin ler, og hvor grundvandets trykniveau ikke yder  

 nogen beskyttelse af grundvandet.
4.1.3 Datagrundlag Udpegningen af følsomme indvindingsområder sker på  

 grundlag af en geologisk model og en hydrogeologisk tolkningsmodel som med  

 fordel kan suppleres med numerisk grundvandsmodellering.
På dette trin  

 udnyttes eksisterende data som er sammenstillet i forbindelse med udpegningen  

 af områder med særlige drikkevandsinteresser, eventuelt suppleret  

 med nyere data og data fra råstofkortlægningen.
Ved udpegningen af følsomme indvindingsområder kan  

 følgende data udnyttes:
· · · · · · 4.2 Nitratfølsomme indvindingsområder Til regionplan 2001 er der stillet krav om udpegning af  

 nitratfølsomme indvindingsområder.
Det fremgår af den  

 statslige udmelding at der kan udpeges andre følsomme  

 indvindingsområder, hvor det imidlertid (jf. vandforsyningsloven) skal  

 angives hvilke typer af forurening de anses for følsomme over for.
 I det følgende beskrives kravene til udpegningen af  

 nitratfølsomme indvindingsområder i regionplan 2001.
Dyrkning af jorden medfører i områder hvor der ikke findes  

 reduktionskapacitet over for nitrat i dæklagene eller i  

 grundvandsmagasinet, at grundvandets indhold af nitrat i disse områder  

 er højt eller stigende og stedvis overskrider  

 grænseværdien for nitrat.
Disse områder udpeges som  

 nitratfølsomme indvindingsområder som beskrevet i dette  

 afsnit.
 Udpegningen indledes med at afgrænse områder med:
· · Den absolutte størrelse af henholdsvis stor, nogen og ringe  

 grundvandsdannelse varierer efter hvor stor den samlede grundvandsdannelse er  

 i det pågældende område.
Set på landsplan forventes  

 områder med stor og nogen grundvandsdannelse gennemsnitlig at  

 udgøre omkring halvdelen af arealet, men i de enkelte amter vil der  

 formentlig forekomme betydelige afvigelser herfra.
De grundvandsdannende  

 områder afgrænses på baggrund af den hydrogeologiske  

 tolkningsmodel som beskrevet i afsnit 3.3.
 Der udpeges ikke nitratfølsomme indvindingsområder i  

 områder med ringe eller ingen grundvandsdannelse.
 I områder med stor eller nogen grundvandsdannelse udpeges de  

 nitratfølsomme indvindingsområder som de områder hvor et  

 af de følgende tre kriterier er opfyldt:
·  

 	nitratkoncentrationer over 25 mg/l i en eller flere indvindingsboringer  

 eller i grundvandsmagasinet, eller ·  

 	nitratkoncentrationer over 5 mg/l med stigende tendens over en  

 årrække i en eller flere indvindingsboringer eller i  

 grundvandsmagasinet eller ·  

 	ringe geologisk beskyttelse over for nitrat.
 Ved ringe geologisk beskyttelse over for nitrat forstås  

 områder som er sårbare over for nitrat, jf. tabel 5.1.
I nogle områder af landet er nitratindholdet højt i  

 øvre grundvand, men lavt i dybere magasiner.
Her udpeges  

 nitratfølsomme indvindingsområder ud fra nitratindholdet eller  

 sårbarheden af det eller de grundvandsmagasin(er) som udgør  

 grundlaget for den fremtidige vandforsyning.
De nitratfølsomme indvindingsområder udpeges altså som  

 de områder hvor grundvandet allerede er nitratbelastet samt de  

 områder hvor den geologiske beskyttelse over for nitrat er tilsvarende  

 ringe.
Der kan være tale om områder hvor vandkvaliteten ikke er  

 kendt, eller hvor kvælstofanvendelsen har været så lille at  

 den hidtil ikke har givet anledning til forøget nitratindhold i  

 grundvandet.
 Generelt må det anbefales at detailkortlægning og  

 indsatsplaner gives en højere prioritet i nitratfølsomme  

 indvindingsområder som er udpeget på baggrund af faktisk  

 konstaterede indhold af nitrat, end områder som er udpeget alene  

 på baggrund af en vurdering af reduktionskapaciteten i dæklagene.  

 Desuden bør grundvandsmagasiner med stor grundvandsdannelse eller stor  

 ressource gives høj prioritet.
I forbindelse med NPo-projektet (Dyhr-Nielsen et al., 1991) blev der  

 opstillet en regional oversigt over forskellige dæklag og  

 reservoirtyper, alt efter nitratreduktionsforholdene.
Selv om der er tale om  

 en stærkt forenklet og generaliseret opdeling, er den anvendelig som  

 udgangspunkt i denne indledende fase.
NPo-rapportens regionale opdeling på typer af grundvandsmagasiner i  

 typerne I - IX er derfor gengivet i appendix f.
Her gives desuden en  

 beskrivelse af de enkelte typer af grundvandsmagasiner, hvor de forekommer og  

 den tilknyttede følsomhed over for nitrat på grundlag af  

 NPo-projektets resultater.
5 Modellering og detailkortlægning 5.1 Rammer og metoder 5.1.1 Rammer for detailkortlægningen Formålet med detailkortlægningen er at tilvejebringe det  

 hydrogeologiske grundlag for indsatsplanerne.
Samtlige områder med særlige drikkevandsinteresser skal  

 kortlægges.
Desuden skal grundvandsdannende oplande til eksisterende  

 almen vandindvinding uden for områder med særlige  

 drikkevandsinteresser kortlægges, hvis de anses for vigtige i den  

 samlede forsyningsstruktur.
Kortlægningsopgaven er af en sådan størrelse at  

 gennemførelsen vil strække sig over en årrække.  

 Derfor vil der være behov for en geografisk prioritering af  

 kortlægningsindsatsen.
Udpegning af følsomme  

 indvindingsområder og indsatsområder på grundlag af  

 eksisterende data, jf. afsnit 2.2 og 4, skal danne grundlag for denne  

 prioritering.
 Kortlægningen skal etablere et så detaljeret kendskab til den  

 rumlige udbredelse af grundvandsmagasinerne, grundvandsdannelsens  

 størrelse og fordeling samt dæklagenes beskyttende egenskaber at  

 det område hvor der skal gennemføres en indsats  

 efterfølgende, kan afgrænses på et rimeligt grundlag.
Afgrænsningen af de områder hvor der er behov for at  

 gennemføre en indsats for at beskytte grundvandet, vil som regel  

 følge brugsgrænser, ejendoms- eller matrikelgrænser.
Da  

 afgrænsningen af de følsomme områder næppe vil  

 følge disse grænser, vil det være nødvendigt at  

 tage lidt større eller lidt mindre arealer med når indsatsen  

 fastlægges.
Dette fastlægges i indsatsplanen.
 Valget af kortlægningsmetoder vil være afhængigt af de  

 geologiske, hydrogeologiske og geokemiske forhold der søges kortlagt,  

 og tætheden vil afhænge af den geologiske variabilitet.
Ved fastlæggelse af detaljeringsgraden for detailkortlægningen  

 er det vigtigt at gøre sig klart at ingen kortlægningsmetoder  

 kan give eksakt viden om de geologiske forhold, og at væsentlige  

 inhomogeniteter kan blive overset.
Der bør derfor indgå  

 overvejelser om hvilken størrelsesorden af inhomogeniteter der kan  

 forventes at forekomme, og hvor store inhomogeniteter det er acceptabelt at  

 »overse«.
 Generelle anvisninger for den normalt anvendte datatæthed findes i  

 forbindelse med beskrivelse af kortlægningsmetoderne i appendix b.  

 Generelt vil kortlægningen i de øverste lag være mest  

 detaljeret, mens detaljeringsgraden falder med dybden.
5.1.2 Kortlægningsmetoder Den detaljerede kortlægning gennemføres ved en kombination af  

 forskellige delelementer, således at der opnås en  

 sammenhængende beskrivelse af det kortlagte område.  

 Kortlægningen vil bestå af en kombination af flere af  

 følgende elementer:
· · · · · · Valg af kortlægningsmetoder og kortlægningsintensitet vil  

 afhænge af den geologiske og hydrogeologiske situation i det  

 område som skal kortlægges, af dybden til magasinet og af den  

 eksisterende viden.
Generelt gælder det at jo større dybden er,  

 jo mindre intensitet anvendes.
De metoder som anvendes i dag, er beskrevet og vurderet i de tre appendix:  

 b, c og d.
Der skelnes mellem indirekte metoder, som er velegnede til  

 kortlægning af den rumlige udbredelse af dæklag og  

 grundvandsmagasiner, og direkte metoder, som kan give oplysninger om geologi,  

 hydrogeologi, grundvandskvalitet og geokemi.
For at opnå den bedst mulige kortlægning er det meget  

 væsentligt at metoderne anvendes i kombination.
Når  

 kortlægningen planlægges, er det derfor vigtigt at studere  

 styrker og svagheder ved de enkelte kortlægningsmetoder og  

 udvælge metoder som supplerer hinanden fornuftigt.
Kortlægning  

 med indirekte metoder bør altid verificeres ved direkte metoder.
 I det følgende er der angivet en kortfattet oversigt over  

 kortlægningsmetoderne.
 Følgende indirekte metoder kan anvendes til geofysisk  

 kortlægning af den rumlige udbredelse af dæklag og  

 grundvandsmagasiner (se appendix b):
· · · · · Følgende direkte metoder kan anvendes til kortlægning af  

 hydrogeologi og grundvandskemi (se appendix c):
· · · · Der udvikles løbende nye metoder som kan vise sig at være  

 nyttige i kortlægningen af grundvandsmagasinerne og deres beskyttelse.  

 Vejledningens gennemgang af metoder skal derfor ikke ses som en eksklusiv  

 liste, men som et udgangspunkt.
Når en ny metode tages i anvendelse i  

 kortlægningen, er det imidlertid vigtigt at holde sig for øje at  

 metodens resultater er veldokumenterede, og at metodens usikkerhed kan  

 kvantificeres.
 Grundvandsmodellering anvendes med resultaterne af  

 detailkortlægningen til at opnå en bedre forståelse af  

 vandbalanceforhold, grundvandsdannelse og 3-dimensionale  

 strømningsmønstre, partikelbaner og opholdstider (se appendix  

 d). Modellering giver samtidig grundlag for en mere sikker fastlæggelse  

 af det grundvandsdannende område.
Den numeriske grundvandsmodel kan desuden bruges til at gennemregne,  

 analysere og visualisere forskellige løsninger i forbindelse med  

 indsatsplan og overvågning.
Der kan altså være grund til at  

 inddrage grundvandsmodellering både i en indledende og en afsluttende  

 fase af kortlægningen.
5.1.3 Indberetning af resultater Ved udførelse af den fremtidige vandressourcekortlægning vil  

 der fremkomme meget store mængder nye data for geologi og grundvand.
I  

 vandforsyningslovens § 69 stilles der krav om at den der  

 erhvervsmæssigt udfører en grundvandsundersøgelse og  

 udarbejder en redegørelse om undersøgelsen, skal indsende  

 redegørelsen med bilag til GEUS og til amtsrådet.
Alle  

 resultater skal altså indberettes.
Disse resultater findes i  

 rapportarkivet på GEUS.
Derudover er der krav om indberetning af boringer, vandanalyser og  

 oppumpninger.
Disse oplysninger findes i databaser på GEUS, hvor- fra  

 de også kan hentes.
Desuden findes der på GEUS en database med  

 grundvandsmodeller, som dog endnu ikke er landsdækkende.
Indberetningen  

 til denne database er frivillig.
Ved zoneringen forventes det at geofysik vil blive anvendt i et omfang der  

 ikke tidligere er set i Danmark.
GEUS har derfor i samarbejde Skov- og  

 Naturstyrelsen, Århus Amt og Århus Universitet samt 2  

 rådgivende firmaer oprettet en geofysikdatabase, kaldet GERDA.
 Formålet med geofysikdatabasen er at sikre at alle geofysikdata  

 lagres i et fælles format der dels indeholder alle nødvendige  

 oplysninger, og dels sikrer at geofysiske data kan udnyttes optimalt i flere  

 sammenhænge.
GERDA er opbygget så det er let at indberette og hente data i et  

 fastlagt udvekslingsformat.
Data kan overføres direkte over  

 Internettet.
Der kan oprettes abonnementsordninger med løbende  

 opdatering for et amt eller et større område.
Der vil også  

 blive mulighed for at udtrække geofysikdata uden at have et fast  

 abonnement.
Der findes ikke i dag nogen lovhjemmel der påbyder at alle  

 geofysiske data skal indberettes til GEUS på digital form.
Det er  

 imidlertid vigtigt at de geofysiske målinger kan udnyttes optimalt i  

 flere sammenhænge og ikke går tabt.
Desuden bør alle der  

 frembringer og bruger geofysiske data, arbejde under samme betingelser.  

 Derfor er det meget vigtigt at alle geofysiske data der frembringes, bliver  

 lagret i GERDA.
 Det anbefales derfor at alle amter, kommuner og vandværker som  

 betaler for at få udført geofysiske målinger, stiller krav  

 til deres rådgivere om at de geofysiske data som fast rutine skal  

 indberettes til GERDA i det fastlagte udvekslingsformat samtidig med  

 afrapportering af undersøgelserne.
GEUS udsender en nærmere introduktion om brugen af GERDA.
Der  

 forventes løbende at blive udviklet programmer der kan udnytte og  

 udtegne tolkninger af de geofysiske data, dels centralt ved GEUS, dels hos  

 rådgivere.
5.2 Valg af temaer for kortlægning og modellering 5.2.1 Følsomhed over for forurening Detailkortlægningen tilrettelægges som nævnt efter  

 opstilling af geologisk model og hydrogeologisk tolkningsmodel med henblik  

 på at tilvejebringe de oplysninger som er nødvendige for at  

 afgrænse de grundvandsdannende områder, herunder områder  

 der er særlig følsomme over for forurening (sårbare  

 zoner).
 I de følgende afsnit beskrives hvilke parametre der bruges til at  

 vurdere et områdes sårbarhed over for forurening.
Områder som er følsomme over for forurening afgrænses  

 på grundlag af en vurdering af grundvandsdannelsen fra terræn til  

 det primære grundvandsmagasin.
Denne kortlægning af  

 grundvandsdannelsen er nyttig ved vurderingen af grundvandets sårbarhed  

 over for alle typer af forureninger.
Derudover beskæftiger denne vejledning sig først og fremmest  

 med grundvandsmagasinernes sårbarhed over for nitrat.
Når denne  

 parameter er valgt, er det dels fordi den er vigtig i forhold til  

 beslutninger om regulering af nitratbelastningen, og dels fordi den i en vis  

 udstrækning kan bruges til at vurdere grundvandets sårbarhed over  

 for visse andre forurenende stoffer, jf. afsnit 2.2.2. Dertil kommer at vi i  

 dag har en betydelig viden om hvilke geologiske og kemiske forhold der  

 betinger grundvandets sårbarhed over for nitrat.
5.2.2 Grundvandsdannelse Afgrænsningen af sårbare zoner tager udgangspunkt i  

 grundvandsdannelsen.
Størrelsen og den arealmæssige fordeling af  

 grundvandsdannelsen vurderes ud fra den opstillede detaljerede  

 hydrogeologiske tolkningsmodel samt en numerisk grundvandsmodel.
Grundvandsdannelsen til et magasin afhænger dels af infiltrationens  

 størrelse, dels af hvor stor en del af det infiltrerede vand der  

 faktisk tilgår magasinet.
Infiltrationens størrelse  

 afhænger af blandt andet nedbør, potentiel fordampning,  

 bevoksning, karakteren af de øverste jordlag og eventuel  

 dræning.
I en overordnet undersøgelse vil nedbør og fordampning  

 indgå som midlede værdier.
I forbindelse med vurdering af  

 infiltrationen bør karakteren af de øverste jordlag altid  

 inddrages, ligesom det bør undersøges om der er etableret  

 dræn i større omfang.
 Ved mere detaljerede undersøgelser er der grund til at  

 undersøge hvilke arealer der faktisk er drænet, og der kan  

 gennemføres beregninger af den aktuelle fordampning på basis af  

 oplysninger om bevoksningen.
Om det infiltrerede vand tilgår magasinet eller strømmer af  

 til vandløb, afhænger af de geologiske forhold under rodzonen.  

 Her er det primært potentialeforholdene og forekomsten af lerlag der  

 spiller en rolle.
Dette afklares bedst ved hjælp af en numerisk model,  

 jf. afsnit 5.4.
5.2.3 Vandtype som indikator Udgangspunktet for vurderingen af et grundvandsmagasins sårbarhed er  

 den kemiske sammensætning af grundvandet - den vandtype - der kan  

 konstateres i magasinet.
Vandtypen er et resultat af de processer der har  

 fundet sted i forbindelse med vandets transport fra terræn til  

 boringen.
Vandtypen kan anvendes til at vurdere grundvandets alder,  

 beskyttende lerlag, grundvandets strømningsmønster og de  

 geokemiske forhold.
Vandtypen vil derfor være afgørende for  

 vurderingen af grundvandets sårbarhed.
 I appendiks e er der udarbejdet et system til klassifikation af vandtyper  

 baseret på grundvandets indhold af en række parametre der dels  

 afspejler grundvandets redoxforhold, dels dets forvitringsgrad, og som bl.a.  

 kan anvendes som et udtryk for grundvandets sårbarhed og alder.  

 Grundvandet kan på baggrund heraf inddeles i følgende  

 vandtyper:
Grundvand fra iltzonen Grundvand fra nitratzonen Grundvand fra jern- og sulfatzonen Grundvand fra methanzonen Kan der i magasinet påvises en stærkt oxideret vandtype med  

 deraf følgende indhold af nitrat (jf. appendiks e), er større  

 eller mindre dele af det grundvandsdannende område til magasinet  

 sårbart.
Dette må vurderes at gælde uanset hvilke  

 informationer der i øvrigt foreligger om dæklagenes art,  

 tykkelse eller oxidationsforhold.
I forbindelse med den nærmere  

 kortlægning må det da afklares fra hvilket område der  

 tilføres nitratholdigt vand til magasinet.
 Tilsvarende gælder, at er et magasin på baggrund af  

 dæklagenes egenskaber vurderet som sårbart, hvorimod vandtypen i  

 (hele) grundvandsmagasinet under dæklagene er reduceret, er dette tegn  

 på at den detaljerede hydrogeologiske tolkningsmodel ikke beskriver  

 forholdene korrekt.
Vandtypen afspejler i sagens natur den påvirkning som grundvandet  

har været udsat for.
Til vurdering af hvor sårbart  

 grundvandet er over for den forurening som endnu ikke er nået ned til  

 magasinet, kræves også kendskab til grundvandets  

 strømningsforhold samt redoxforholdene i dæklagene.
Som supplement til bestemmelse af vandtypen kan en egentlig aldersdatering  

 ofte være værdifuld.
Aldersdatering er omtalt i afsnit 5.3.4.
5.2.4 Sårbarhed over for nitrat Det centrale led i vurderingen af grundvandets sårbarhed over for  

 nitrat er en sammenkædning af vandtypen med geologiske og  

 hydrogeologiske forhold.
I tabel 5.1 er der opstillet overordnede kriterier for grundvandets  

 sårbarhed over for nitrat.
Der er taget udgangspunkt i  

 Miljøstyrelsens rapport om klassificering af grundvandet (Rasmussen,  

 P. et al, 1995b). Kriterierne bruges som udgangspunkt for vurderingen af hvor  

 grundvandsmagasinerne er sårbare over for nitrat.
 Tabel 5.1 Princip for fastlæggelse af  

 nitratsårbarhed.
Vandtype Egenskaber for dæklag og grundvandsmagasin Nitrat- sårbarhed Regulering af nitratbelastning Grundvand fra methanzonen og fra jern- og sulfatzonen · · eller · · lille Generel regulering Grundvand fra jern- og sulfatzonen · eller · · · nogen Supplerende regulering overvejes Grundvand fra ilt- og nitratzonerne · · og · Stor Supplerende indsats er nødvendig hvis området er belastet med  

 nitrat Tabellen bygger videre på klassificeringen af grundvandets  

 beskyttelse, som er beskrevet i afsnit 4.1.2, således at områder  

 med stor eller nogen sårbarhed typisk findes i områder med ringe  

 eller ingen beskyttelse, jf. ovenfor.
Tilsvarende vil der næppe findes  

 nitratsårbare zoner i områder med god eller nogen  

 beskyttelse.
Den ringe tykkelse af dæklagene i de sårbare zoner vil normalt  

 give mulighed for en stor grundvandsdannelse.
En stor grundvandsdannelse  

 medfører også et hurtigere forbrug af reducerende stoffer i  

 dæklag og magasin.
Tilstedeværelsen af sprækker og  

 makroporer i lerlagene (som oftest kun kan ses i udgravninger og  

 daglokaliteter) medfører også en større  

 grundvandsdannelse og større sårbarhed.
Disse forhold skal  

 vurderes i sammenhæng med den hydrogeologiske tolkningsmodel som  

 udgør grundlaget for den numeriske model og afgrænsningen af  

 områder der er særlig følsomme over for forurening.
Anvendelsen af kriterierne for nitratsårbarhed forudsætter at  

 kortlægningen er gennemført på et passende niveau.
Af  

 hensyn til en eventuel senere indsats over for nitratbelastningen er det  

 nødvendigt at der foreligger følgende:
· · · · Afhængigt af de aktuelle hydrogeologiske forhold kan vægten  

 lægges på enten tykkelsen af lerdæklag eller  

 dæklagenes og grundvandsmagasinernes evne til at reducere nitrat.
Når de sårbare zoner er identificeret, skal der foretages en  

 vurdering af behovet for supplerende beskyttelsesforanstaltninger.
Denne  

 vurdering skal tage udgangspunkt i målsætningen for magasinet,  

 kort over sårbarhed og grundvandsdannelse, sammenholdt med aktuelle  

 forureningsproblemer i grundvandsmagasinet og den aktuelle  

 forureningsbelastning.
Hvis den eksisterende nitratbelastning medfører at  

 grundvandskvaliteten er eller vil blive utilfredsstillende, udpeges de  

 nitratsårbare zoner som indsatsområde med hensyn til nitrat.
Et  

 indsatsområde med hensyn til nitrat kan ligeledes udpeges hvis det  

 vurderes at en fremtidig nitratbelastning vil kunne medføre at  

 grundvandskvaliteten bliver utilfredsstillende.
Indsatsen over for nitrat planlægges i sammenhæng med  

 indsatsen for indsatsområdet som helhed.
Hvis nitratproblemet er akut,  

 kan der dog udarbejdes en foreløbig del-indsatsplan, indtil grundlaget  

 for indsatsen for hele indsatsområdet foreligger.
Der kan være  

 grund til at opprioritere indsatsen over for visse typer af forurenede grunde  

 i hele den sårbare zone, samtidig med at der tilrettelægges en  

 indsats over for nitratudvaskningen.
Hvordan indsatsen over for nitrat  

 fastsættes, vil blive beskrevet i Miljøstyrelsens vejledning om  

 indsatsplaner for nitrat.
5.2.5 Kortlægning i kildepladszonen I kildepladszonen skal detailkortlægningen give mulighed for at  

 vurdere om området inden for kildepladszonen reelt bidrager til  

 grundvandsdannelsen til det eller de grundvandsmagasiner hvorfra de enkelte  

 boringer indvinder.
Desuden er en vurdering af transporttiden inden for de  

 nærmeste omgivelser til en indvinding væsentlig af hensyn til  

 eventuel regulering af kildepladszonens størrelse.
En grund til at gøre kildepladszonen større kan eksempelvis  

 være at transporttiden i grundvandsmagasinet fra 300 meter  

 grænsen til indvindingsboringerne er mindre end de 60 dage, der danner  

 baggrund for fastlæggelsen af den hygiejniske zone.
En lille  

 transporttid vil ofte være forårsaget af stor indvinding som  

 medfører store gradienter på grundvandspotentialet og dermed  

 høje transporthastigheder.
5.3 Vigtige hydrogeologiske parametre I forbindelse med opstilling af den detaljerede hydrogeologiske  

 tolkningsmodel til afgrænsning af områder med stor  

 grundvandsdannelse er en række hydrogeologiske parametre og metoder  

 centrale, idet det ikke er muligt at vurdere grundvandsdannelsens  

 størrelse ved en enkelt direkte metode.
 Som grundlag for den detaljerede hydrogeologiske tolkningsmodel som er  

 udgangspunkt for afgrænsningen af sårbare zoner, er det vigtigt  

 at tilvejebringe et kendskab til følgende parametre:
· · · · · · · · · · I de følgende afsnit beskrives hvordan kendskabet til disse  

 parametre tilvejebringes gennem kortlægning af magasinerne og deres  

 dæklag, potentialeforhold, grundvandskvalitet og fortolkning af  

 vandanalyser samt aldersdatering af grundvand.
5.3.1 Magasinerne og deres dæklag Kortlægningen af magasinerne og deres dæklag er central i  

 detailkortlægningen.
De geologiske forhold som kortlægges, er en  

 statisk parameter som er robust over for ændringer i vandbalancen.
En  

 god kortlægning af magasinerne og deres dæklag vil derfor have  

 blivende værdi som grundlag for grundvandsbeskyttelsen.
Kortlægningen skal give oplysninger om afgrænsningen af  

 grundvandsmagasiner med indvindingsinteresse, såvel med hensyn til  

 magasinernes horisontale udstrækning som deres øvre og nedre  

 afgrænsning.
Desuden skal magasinbjergarten beskrives.
Kortlægningen bør ligeledes give oplysninger om  

 grundvandsmagasinernes hydrauliske egenskaber.
I en indledende fase kan de  

 hydrauliske egenskaber vurderes ud fra magasinbjergarten, men direkte  

 undersøgelser, specielt ved længerevarende  

 prøvepumpninger med observationsboringer, kan give værdifuld  

 information til anvendelse i forbindelse med modellering.
Den rumlige geologiske opbygning af dæklagene over  

 grundvandsmagasinet er af afgørende betydning for grundvandsdannelsens  

 arealmæssige fordeling, specielt er sandvinduer og sprækker af  

 stor betydning.
Det er dog vigtigt at skelne mellem  

 sprækkeproblematikken og problematikken vedrørende sandvinduer,  

 da den geologiske baggrund er vidt forskellig.
Desuden er grundvandets  

 strømningsmønstre i lagene over grundvandsmagasinet  

 afgørende.
Kortlægningen skal give viden om tykkelse, art og opbygning af  

 dæklag over grundvandsmagasiner med indvindingsinteresser.
Såvel  

 højpermeable som lavpermeable lag kortlægges, og sekundære  

 grundvandsmagasiner afgrænses.
Graden af sammenhæng, tykkelsen og karakteren af dækkende  

 lerlag over et grundvandsmagasin spiller en afgørende rolle for  

 størrelsen af grundvandsdannelsen og dermed for grundvandsmagasinernes  

 sårbarhed.
Oplysningerne om lerlag hentes fra eksisterende og nye  

 boringer, kombineret med geofysik til at supplere og sammenkæde  

 boringsoplysningerne.
 Den beskyttelse der ligger i de lavpermeable dæklag, kan endvidere  

 vurderes på baggrund af viden om eksempelvis:
· · · Der er risiko for sprækker, vinduer og større eller mindre  

 sandlinser i de dækkende lerlag.
En analyse af denne risiko kan  

 medføre at der vurderes at være en større sårbarhed  

 end vurderet udelukkende på baggrund af resultaterne af  

 dæklagskortlægningen.
I udgravninger eller andre daglokaliteter vil man kunne se sprækker  

 og makroporer.
Dækkende lerlag vil ofte være mere permeable som  

 følge af gravegange, rodhuller m.v. i de øverste ca. 1,5 m fra  

 terræn, samt udtørringssprækker og tektoniske  

 sprækker herunder.
Betydningen af sprækker på større  

 dybde er dog usikker, men forureninger er i nyere undersøgelser fundet  

 i sprækker ned til 8 meters dybde.
Risikoen for sprækker i dækkende lerlag kan i dag ikke  

 vurderes nærmere på et overordnet niveau.
Det antages  

 sædvanligvis at områder med randmoræner samt  

 dødisområder må forventes at være stærkt  

 præget af sprækker og vinduer, men nye undersøgelser tyder  

 på at moræneler på flader er lige så stærkt  

 opsprækket.
 Kortlægningen i områder hvor der findes lerdæklag, og  

 hvor tykkelsen af disse er mindre end 15 meter, tilrettelægges med  

 henblik på at der kan tegnes kort med dæklagstykkelsen inddelt i  

 5 meters intervaller.
Akkumuleringen af lerlagenes tykkelse tager udgangspunkt i den opstillede  

 hydrogeologiske tolkningsmodel.
Når der tegnes kort over akkumulerede  

 lertykkelser, er det af meget stor betydning at grundvandsdannelsen til  

 magasinet faktisk sker igennem de lerlag som indgår.
Lerlag som ikke  

 passeres af nedsivende vand, regnes ikke med i den akkumulerede lertykkelse.  

 Eventuelle lerlag som er af så dårlig kvalitet at de i realiteten  

 ikke yder nogen beskyttelse af grundvandet, udelades ligeledes.
5.3.2 Potentialeforhold Fastlæggelsen af potentialeforhold i primære og  

 sekundære magasiner er et væsentligt element, såvel ved  

 fastlæggelse af grundvandsdannende område og indvindingsopland  

 som ved vurdering af grundvandets sårbarhed.
En god beskrivelse af  

 potentialeforholdene er helt afgørende for opfattelsen af  

 grundvandsdannelse og strømningsmønstre, og den er derfor en  

 vigtig del af grundlaget når der opstilles numeriske modeller.
Potententialeforholdene i grundvandsmagasiner varierer med tiden som  

 følge af variationer i klimatiske forhold og oppumpning, og  

 potentialeforholdene betegnes derfor som en dynamisk parameter.
I mange  

 magasiner forekommer årstidsvariationer, og barometereffekt kan nogle  

 steder medføre væsentlige udsving i potentialet.
Et  

 potentialekort bør derfor altid udtegnes for samtidige pejlinger.
Hvis  

 pejlingerne af praktiske grunde må foretages over flere dage,  

 bør indflydelsen af barometereffekt inddrages i overvejelserne, f.eks.  

 ved at vælge et tidspunkt med stabile vejrforhold.
Derudover kan jævnlige pejlinger af enkelte boringer, evt.  

 kontinuerlige målinger ved datalogger, give værdifulde  

 oplysninger om årstidsvariationer, sammenhæng med nedbør  

 og eventuel påvirkning fra varierende indvinding.
Dette kan specielt  

 være vigtigt i områder hvor markvanding udgør en  

 væsentlig del af indvindingen.
Længere pejleserier kan desuden bidrage med oplysninger om  

 grundvandsdannelse og grundvandsstrømninger.
Eksempelvis kan et  

 vandskel som bliver liggende trods ændringer i indvindingen være  

 tegn på stor infiltration.
Store årstidsvariationer kan  

 være et tegn på stor infiltration.
Trykgradienten mellem øvre og dybe grundvandsmagasiner bør  

 inddrages i kortlægningen.
Trykgradienten kan ses som indikator for  

 kvaliteten af mellemliggende lerlag, og den indgår i vurderingen af  

 grundvandsdannelsen til det dybe magasin.
En korrekt beskrivelse af disse  

 forhold er afgørende i forbindelse med grundvandsmodellering.
5.3.3 Grundvandskvalitet og fortolkning af vandanalyser En vurdering af grundvandskvaliteten og det geokemiske miljø giver  

 supplerende viden om grundvandsdannelsen og skal benyttes til at kontrollere  

 den detaljerede hydrogeologiske tolkningsmodel.
Hvis grundvandskvaliteten  

 ikke er som det kunne forventes ud fra den hydrogeologiske tolkningsmodel, er  

 det tegn på at denne ikke beskriver situationen korrekt.
En vandprøve kan repræsentere meget forskellige dele af det  

 volumen som vandpartiklerne gennemløber.
Ideelt set kan  

 vandprøver opdeles som følger:
 En vandprøve fra en indvindingsboring repræsenterer hele  

 oplandet til indvindingsboringen, men dæmpet og med stor forsinkelse  

 (volumenprøve).
 En vandprøve fra en boring der ikke er en indvindingsboring,  

 repræsenterer den del af vandpartiklerne der har gennemløbet  

 området langs en strømningslinie opstrøms for boringen  

 (linieprøve). Ved niveaubestemt linieprøvetagning kan kemisk  

 lagdeling i grundvandsmagasinet afklares.
 En vandprøve fra en boring der ikke er en indvindingsboring, og som  

 er placeret i et grundvandsdannende område på et vandskel eller  

 langs en hydraulisk grænse for et indvindingsopland,  

 repræsenterer den del af vandpartiklerne der er infiltreret i  

 området umiddelbart over boringen (punktprøve). Ved  

 niveaubestemt punktprøvetagning kan der udtages vandprøver der  

 med dybden repræsenterer ældre og ældre nedsivningsvand og  

 dermed afspejler nedsivningshistorien over en længere  

 årrække.
Ved valg af prøvetagningssteder og -metodik er det derfor vigtigt  

 at overveje hvad vandprøverne repræsenterer.
I praksis er der  

 desuden en betydelig usikkerhed forbundet med såvel  

 prøvetagningen som fastlæggelsen af hvad vandprøven  

 repræsenterer.
Figur 5.1 Typer af vandprøver, udtaget forskellige steder Ved tolkning af vandtypedata bør man i øvrigt være  

 opmærksom på boringer filtersat gennem flere vandtyper og  

 boringer med uhensigtsmæssig konstruktion med deraf følgende  

 risiko for sammenblanding af vandtyper (kortsluttede boringer).
5.3.4 Aldersdatering af grundvand Bestemmelse af grundvandets alder, ved f.eks. kulstof-14 eller  

 CFCdatering, er et værdifuldt supplement til vandtypebestemmelsen.  

 Aldersbestemmelsen kan anvendes ved vurderinger af den hydrogeologiske  

 tolkningsmodel og kalibreringen af den numeriske model, og den giver mere  

 præcise oplysninger om grundvandets transporttid fra terræn og  

 til grundvandsboring end en vandtypebestemmelse.
 Der findes en lang række dateringsteknikker, hvoraf de fleste  

 udnytter radioaktive isotoper, men eksempelvis CFC-gasser (CFC-11, CFC-12 og  

 CFC-113) og visse stabile isotoper er også væsentlige sporstoffer  

 og dateringsredskaber (Hinsby et al. 1998).
Dateringsteknikker og grundvandsaldre inddeles normalt i grupper efter de  

 perioder hvori man har sporstoffer der kan datere vandet.
Grundvand hvori der  

 kan registreres menneskelig påvirkning betegnes generelt som ungt  

 grundvand (på engelsk ofte »modern groundwater«). En almindeligt  

 anvendt inddeling af grundvandsaldre samt potentielle relative og absolutte  

 dateringsteknikker er gengivet i tabel 5.2.
Tabel 5.2 Potentielle relative og absolutte dateringsteknikker til  

 grundvand Grundvandets alder Dateringsteknikker Ungt grundvand (0-50 år) 3 Gammelt grundvand (50-35.000 år) 3 Meget gammelt grundvand (> 35.000 år) 36 I figur 5.2 vises atmosfærens indhold af tritium (3H),  

 Krypton 85 (85Kr) og tre CFC-gasser på den nordlige  

 halvkugle siden 1940. De her viste stoffer udgør de vigtigste  

 sporstoffer og dateringsredskaber for ungt grundvand, der er infiltreret til  

 grundvandsmagasinerne inden for de sidste ca. 50 år. 3H  

 indbygges som brint i vandmolekylet, mens 85Kr og CFC  

 (ChloroFluoroCarbons) er gasser der opløses i vandet og som sporstof  

 følger vandet under strømningen i grundvandsmagasinerne.
 Figur 5.2 Målte koncentrationer af 3H i  

 nedbør samt målte og rekonstruerede koncentrationer af  

85Kr og CFC-11, -12 og -113 i atmosfæren på den  

 nordlige halvkugle.
 Sporstoffer der anvendes til relativ datering, angiver blot om grundvandet  

 er ældre eller yngre end en bestemt hændelse - eksempelvis om  

 vandet er infiltreret før eller efter  

 atomprøvesprængningerne i atmosfæren i 50erne og  

 60erne, eller om vandet er infiltreret før eller efter  

 slutningen af sidste istid.
 Absolutte dateringer derimod kan under optimale betingelser give en  

 relativ præcis alder af grundvandet, eksempelvis vil CFC-12 i et  

 tænkt eksempel kunne fastlægge at en vandprøve er sivet  

 ned til grundvandsspejlet i 1977 (med en usikkerhed på få  

 år), mens 14C vil kunne fastlægge at en  

 vandprøve er sivet ned til grundvandsspejlet for ca. 3000 år  

 siden (med en usikkerhed på få hundrede år).
Grundvandsprøver vil i nogle tilfælde være en blanding  

 af flere forskellige vandtyper med forskellige aldre.
Dette vil ofte  

 forekomme i prøver udtaget i boringer med lange filtre eller i  

 sprækkede grundvandsmagasiner.
I sådanne tilfælde er det  

 nødvendigt at bruge mindst to forskellige sporstoffer for at  

 konstatere og vurdere blandingen af forskellige vandtyper.
Anvendelsen af  

 flere sporstoffer samtidigt giver mulighed for at vurdere transportmekanismer  

 og eventuelt fastslå om sprækkestrømning eller anden  

 præferentiel strømning synes at have afgørende betydning  

 (Hinsby et al., 1999a).
Usikkerheden på de estimerede aldre stiger generelt med alderen, for  

 eksempel bliver usikkerhederne på 14C aldrene ofte meget  

 store når grundvandets alder overstiger ca. 10.000 år og dermed  

 er fra sidste istid.
Her vil dog en kombineret anvendelse af 14C,  

 stabile isotoper og ædelgasser med stor sikkerhed kunne afgøre  

 om grundvandet er infiltreret under et koldere klima i sidste istid.
Forekomster af gammelt grundvand indikerer at grundvandet er godt  

 beskyttet mod nedsivende forurening, såfremt boringerne til  

 grundvandsmagasinet er udbygget forsvarligt.
Det viser dog også at  

 grundvandsmagasinet kan være sårbart over for for kraftig  

 udnyttelse.
5.4 Numerisk grundvandsmodel Når den geologiske model for området ved hjælp af  

 detailkortlægningen er udbygget til en tilstrækkelig  

 detaljeringsgrad, skaber den grundlag for opstilling af en hydrogeologisk  

 tolkningsmodel med hypoteser for:
· · · · Den hydrogeologiske tolkningsmodel udbygges med data om  

 grundvandspotentiale i forskellige geologiske lag, oppumpninger og  

 medianminimumsafstrømninger.
 Resultater af detailkortlægningen og supplerende data tolkes og  

 sammenstilles specielt med henblik på en afgrænsning af de  

 grundvandsdannende områder til de betydende grundvandsmagasiner.  

 Supplerende data kan være grundvandskemiske data fra  

 grundvandsovervågningen eller boringskontrollen, grundvandspejlinger,  

 dræn- og vandløbsafstrømninger mm.
 Ved den endelige sammenstilling af data i en overordnet numerisk  

 grundvandsmodel bør følgende forhold som minimum  

 inddrages:
· · · · · · · · Det er et krav til den overordnede numeriske grundvandsmodel at den  

 kvantitativt kan gøre rede for grundvandsdannelsen - den skal forklare  

 hvordan grundvandsdannelsen sker og hvor stor den er.
Dette kontrolleres på et indledende niveau ved at opstille en  

 overordnet vandbalance for et hydrologisk afgrænset opland.
I  

 forbindelse med den numeriske grundvandsmodellering bør det  

 kontrolleres at modellen er i stand til at reproducere acceptable  

 grundvandspotentialer og eventuel vandføring i vandløb over en  

 længere periode.
 Det er væsentligt at den numeriske grundvandsmodel kalibreres,  

 så den kan beskrive såvel rumlige som tidslige variation i  

 grundvandsafstrømning til vandløb, dvs.  

 minimumsafstrømingen i vandløb, men også  

 grundvandsafstrømningen til de enkelte delstrækninger eller  

 deloplande.
 Disse beregninger kan gennemføres for nuværende indvindings-  

 og klimasituationer, men kan også gennemføres som  

 konsekvensanalyser af ændringer i indvindings- og klimasituationer.  

 Dette indebærer at der skal opstilles en overordnet numerisk  

 grundvandsmodel inklusive overflademoduler (overfladisk afstrømning,  

 nedsivning, drænvandsafstrømning, udveksling mellem grundvand og  

 vandløb og afstrømning i vandløb), og at den overordnede  

 numeriske grundvandsmodel skal være dynamisk (dvs. baseres på  

 f.eks. daglige inputdata for nedbør og fordampning).
 Endvidere er det et krav at den hydrogeologiske tolkningsmodel kan  

 gøre rede for grundvandskvaliteten, og at der er sammenhæng  

 mellem den fysiske forståelse af processerne og den resulterende  

 vandkvalitet i magasinerne.
Der bør således kunne gøres rede for  

 grundvandsdannelsen såvel kvalitativt som kvantitativt inden for en  

 rimelig usikkerhed.
Hvis dette ikke er tilfældet, er det et tegn  

 på at der er afgørende fejl eller mangler i den numeriske  

 grundvandsmodel, som forudsætter yderligere kortlægning,  

 undersøgelser eller numerisk modellering.
Med detailkortlægningen er der tilvejebragt et stort datamateriale  

 med henblik på nærmere at afgrænse den arealdistribuerede  

 grundvandsdannelses geografiske eller tidslige variation.
Med udgangspunkt i  

 den detaljerede hydrogeologiske tolkningsmodel kan man opstille en detaljeret  

 numerisk grundvandsmodel, f.eks. for et kildepladsopland eller et  

 indsatsområde.
Den detaljerede numeriske grundvandsmodel kan anvendes til at beregne  

 grundvandsdannende områder, partikelbaner og opholdstider, jf. appendix  

 d.
Den detaljerede numeriske grundvandsmodel kan være en  

 stationær, evt. dynamisk strømnings- og partikelbanemodel, som  

 benyttes til en detaljering af den arealdistribuerede fordeling af  

 grundvandsdannelsen og en vurdering af partikelbaner og opholdstider i  

 grundvandet fra nedsivning til kildeplads.
 På grundlag af tolkningen suppleret med grundvandsmodellering  

 bestemmes den arealmæssige fordeling af grundvandsdannelse til de  

 enkelte magasiner.
6 Referencer Danmarks Geologiske Undersøgelse, 1993: Grundvandsovervågning  

 1993 Dansk Ingeniør Forening, 1988: Norm for almene  

 vandforsyningsanlæg.
DS 442.
Dyhr-Nielsen, M., Hansen, E., Holter, V., Krag-Andersen, K., Gravesen,  

 P., og Iversen, T.M.: Kvælstof og fosfor i jord og vand.  

 Samlerapport.
NPo-forskning fra Miljøstyrelsen, 1991.
GEUS, 1997 Afprøvning af zoneringsmetoder.
GEUS, maj 1997.  

 Udgives af Miljøstyrelsen 2000.
 Gravesen, P,. Kristiansen, H., Kelstrup, N., Petersen,  

 K.S.,1990:
Kortlægning af potentialet for nitratreduktion.
NPo-forskning fra  

 Miljøstyrelsen, nr.
B 16.
Hinsby, K.; Larsen, F.; Nielsen, O.J. og Laier, T.
Grundvandets  

 alder.
Naturens Verden, 2, 1998.
Hinsby, K.
Aldersbestemmelse af grundvand - et vigtigt redskab i  

 forvaltning af vandressourcen.
Vandforsyningsteknik, nr. 48, 1999.
Knudsen, C.; Skovbjerg, E.S. og Hinsby, K.
Det miocæne sand  

 Danmarks største grundvandsmagasin: 3D metoder fra oliegeologien  

 anvendt i miljøgeologisk kortlægning   et regionalt studie  

 på tværs af programområder.
Projektnotat, GEUS, februar,  

 1999.
Miljø- og Energiministeriet 1999 a: Den statslige udmelding  

 til regionplanrevision 2001. Findes på http://www.mem.dk/lpa Miljø- og Energiministeriet 1999 b: Planlægning af  

 skovrejsning.
En vejledning til amternes regionplanlægning.
Skov- og  

 Naturstyrelsen og Landsplanafdelingen, Miljøstyrelsen, 1995: Udpegning af områder med  

 særlige drikkevandsinteresser, vejledning fra Miljøstyrelsen,  

 nr. 4, 1995.
 Miljøstyrelsen, 1997: Boringskontrol på  

 vandværker, Vejledning nr. 2, 1997.
Miljøstyrelsen, 1998 a: Drikkevandsudvalgets  

 betænkning.
Betænkning nr. 1, 1998.
Miljøstyrelsen, 1998 b: Oprydning på forurenede  

 lokaliteter.
Hovedbind, appendikser og 4 branchevejledninger.
Vejledning fra  

 Miljøstyrelsen nr. 6-11/1998.
 Rasmussen, P., Henriksen, H.J., Niegaard, P., Hundahl, M., Thomsen, R.,  

 Brandt, G., Landt, M., Mogensen, A. og Kaalby, S. 1995 a.
Zoneopdelt grundvandsbeskyttelse.
Projekt om jord og grundvand fra  

 Miljøstyrelsen. nr. 14 - 1995.
Rasmussen, P., Henriksen, H.J., Nyegaard, P., Kelstrup, N.,  

 Søndergaard, V., Hundahl, M. og Thomsen, R., 1995 b.  

 Klassificering af grundvandsressourcen.
Projekt om jord og grundvand fra  

 Miljøstyrelsen.
Nr. 6 - 1995.
Skov- og Naturstyrelsen, 1999. Planlægning af skovrejsning.  

 En vejledning til amternes regionplanlægning.
Miljø- og  

 Energiministeriet, Skov- og Naturstyrelsen og Landsplanafdelingen.
Findes  

 på: http://www.sns.dk/skov/vejlplanl.htm Sørensen, K., Søndergaard, V., Thomsen, R., 1995.  

 Overvågning af grundvandet baseret på nye geofysiske  

 målemetoder.
Projekt om jord og grundvand fra Miljøstyrelsen.  

 Nr. 11 - 1995.
Vejle Amt, Sønderjyllands Amt og Rambøll, Hannemann &  

 Højlund A/S: Metoder til udpegning af indvindingsoplande.
Projekt  

 om jord og grundvand fra Miljøstyrelsen.
Nr. 8 - 1995.
APPENDIX A GEOLOGISKE MODELLER 57 1	INDLEDNING 57 2	GEOLOGISKE MODELLER: HETEROGENITET OG NØJAGTIGHED 57 3	MODELLERNES NØJAGTIGHED 58 4	GEOFYSISKE MÅLINGER OG KORTLÆGNING 59 5	DATATYPER 59 6	PROCEDURE FOR MODELOPSTILLING 60 6.1	Information fra boringer og daglokaliteter 61 6.2	Geofysiske data 62 6.3	Integration af data 62 6.4	Hydrogeologiske enheder 62 6.5	Afsluttende bemærkning 63 7	EKSEMPEL: MODEL I ET KOMPLEKST GEOLOGISK OMRÅDE 63 8	OLIEGEOLOGISKE KORTLÆGNINGSMETODER TIL REGIONALE  

 GRUNDVANDSMAGASINER 66 9	LITTERATUR 67 APPENDIX B GEOFYSISK KORTLÆGNING 71 1	BAGGRUND 71 1.1	Læsevejledning 71 1.2	Anvendelse af geofysiske metoder 71 1.3	Baggrund for at bruge geofysiske metoder 72 2	VÆSENTLIGE FORUDSÆTNINGER 73 3	KORTLÆGNING I DE GEOLOGISKE HOVEDTYPER 76 3.1	Kortlægning af dæklag over grundvandsmagasiner  

 76 3.2	Kortlægning af grundvandsmagasiner 77 3.3	Geologiske hovedtyper 79 3.4	Geologisk hovedtype 1, Hedesletten 80 3.5	Geologisk hovedtype 2, Øst Danmark 83 3.6	Geologisk hovedtype 3, Kalk og kridt 84 3.7	Geologisk hovedtype 4, østlige del af Midt- og  

 Sønderjylland 86 4	SLÆBEGEOELEKTRIK 88 5	MEP (MULTI ELEKTRODE PROFILERING) 90 6	TEM-SONDERING (TRANSIENT ELEKTROMAGNETISK SONDERING) 92 7	SLÆBETRANSIENT SONDERING 94 8	PUNKTPROFIL 96 9	LINIEPROFILERING 98 10	GRAVIMETRI 100 11	REFLEKSIONSSEISMIK MED HØJ OPLØSELIGHED 102 12	ANDRE GEOFYSISKE OVERFLADEMETODER 104 12.1	Georadar 104 12.2	Stang-slingram 104 13	GEOFYSISKE BOREHULSMETODER 105 13.1	Anvendelse 105 13.2	Ellogboring 105 13.3	Gammalog 105 13.4	Resistivitetslog 106 13.5	Induktionslog 106 13.6	Ledningsevnelog 106 13.7	flowlog 107 13.8	Kaliberlog 108 13.9	Korrelation 108 13.10	Referencer 108 APPENDIX C ØVRIGE KORTLÆGNINGSMETODER 109 1	TØRBORING 109 2	ROTATIONSSKYLLEBORING 111 3	ELLOGBORING 113 4	GEOPROBE 115 5	LOKALISERING, PEJLING OG KOTESÆTNING AF BORINGER 117 6	TEST AF HYDRAULISKE PARAMETRE 119 7	VANDPRØVETAGNING 121 8	VANDANALYSE 123 9	ALDERSDATERING AF GRUNDVAND 124 APPENDIX D ANVENDELSE AF GRUNDVANDSMODELLER I ZONERINGEN 129 1	ANVENDELSE AF GRUNDVANDSMODELLER 129 2	NUMERISK GRUNDVANDSMODEL OG HYDROLOGISK MODEL 130 3	ANTAGELSER OG FORUDSÆTNINGER 132 4	OPSTILLING AF MODEL 134 5	VALG AF MODELTYPE 136 6	BRUGEN AF MODELLEN SOM ET ANALYSEVÆRKTØJ 138 7	RESSOURCEFORBRUG VED OPSTILLING OG ANVENDELSE AF MODELLER 139 8	REFERENCER 140 APPENDIX E KLASSIFIKATION AF VANDANALYSER UD FRA  

 SÅRBARHEDSKRITERIER 143 1	SYSTEM TIL KLASSIFIKATION AF VANDANALYSER 143 2	DE ENKELTE VANDTYPER 146 2.1	Grundvand fra iltzonen 146 2.2	Grundvand fra nitratzonen 146 2.3	Grundvand fra jern- og sulfatzonen 146 2.4	Grundvand fra methanzonen 147 2.5	Referencer 147 APPENDIX F REGIONAL FORDELING AF NITRATSÅRBARHED 149 1	FAKTORER DER BESTEMMER NITRATSÅRBARHEDEN 149 2	LERJORDSOMRÅDER 149 2.1	Type I, Relativt tykke uforstyrrede lerlag 150 2.2	Type II, Lerlag af varierende tykkelse over umættede  

 magasiner 151 2.3	Type III, Restgruppe 151 3	SANDEDE BAKKER OG HEDESLETTER 152 3.1	Type IV, Hedesletter 152 3.2	Type V, Bakkeøer 152 4	ANDRE OMRÅDER 153 4.1	Type VI, Områder nord for Limfjorden 153 4.2	Type VII og VIII, Himmerland og Djursland 153 4.3	Type IX, Bornholm 153 5	REFERENCER 154 Appendix a Geologiske modeller 1 Indledning Grundvandsmagasinerne i Danmark er opbygget af løse sand-grus  

 aflejringer fra Kvartær, Tertiær, Jura og Kridt tidsafsnittene,  

 kalkbjergarter fra Tertiær og Kridt, sandsten, skifre og kalksten fra  

 Palæozoikum og granit og gnejs fra Prækambrium.
Den geologiske  

 beskrivelse af disse magasiners opbygning er fundamentet for at forstå  

 både fysiske og kemiske processer, der foregår, når vandet  

 bevæger sig gennem dæklag til magasinerne og ved transport i  

 selve magasinerne.
 Oplysningerne om lagenes udbredelse, sammensætning og alder baseres  

 især på analyse af boreprøver og deres placering i  

 boringer, men også geofysiske logs og overfladegeofysik indgår  

 ved geologisk modellering (Hansen & Gravesen, 1996). Viden om de enkelte  

 lags mulige udbredelse kan fås ved at opstille geologiske modeller, der  

 er udviklet inden for den sedimentologiske videnskab (Walker, 1984).
Dette appendix anviser en metode til fremstilling af en geologisk model.  

 Metoden kan følges uanset hvor stor en datamængde der foreligger  

 ved en konkret undersøgelse.
Selvfølgelig vil modellens  

 gyldighed øges, jo flere data der foreligger, og jo større  

 tæthed disse har.
Det beskrevne eksempel fra Grundfør er baseret  

 på mange boringer og tætliggende geofysiske linier, men  

 geologiske konklusioner kan også drages på et datamæssigt  

 mindre grundlag.
2 Geologiske modeller: heterogenitet og nøjagtighed De geologiske modeller bliver helt overvejende etableret på grundlag  

 af daglokaliteter, hvor lagenes vertikale og horisontale udbredelser og  

 variationer kan iagttages.
Centrale parametre er laggrænser,  

 kornstørrelser og sedimentstrukturer.
Ud fra disse parametre er der  

 blevet beskrevet en række teoretisk mulige modeller, der dog  

 næsten aldrig genfindes komplette i naturen.
Et eksempel på en  

 model for løse sandgrus flodaflejringer er den type af de flettede  

 flodsystemer, der opbygger de danske hedesletter fra Weichsel  

 tidsafsnittet.
De sedimentologiske modeller har især været beskrevet på  

 basis af borings- og geofysiske data i forbindelse med olie- og  

 gasefterforskning.
Ved disse undersøgelser er der ofte relativ stor  

 afstand mellem boringsdata, men de støttes af data fra især  

 seismiske undersøgelser.
De vertikale og horisontale variationer i aflejringernes karakterer  

 forudsagt ud fra de sedimentologiske modeller kan også anvendes ved  

 storskala modellering af grundvandsmagasinerne, men i forbindelse med  

 beskrivelse af vandstrømning og forureningstransport i grundvandet er  

 der brug for flere detaljer og præcise rumlige beskrivelser til  

 vurdering af den hydrauliske ledningsevne i lagene.
Magasinernes hydrauliske  

 ledningsevne kan variere inden for selv tynde lag fra samme slags  

 aflejring.
 Modellerne har følgende funktioner:
 1.	Der etableres en norm som kan bruges ved sammenligninger.
 2.	De er ramme for fremtidige observationer.
 3.	De kan hjælpe til at forudsige hvilke sedimentkarakterer der  

 optræder i nye geologiske situationer, hvor feltinformationer er  

 sparsomme.
 4.	De kan hjælpe til at tolke de processer der optræder i  

 et givet aflejringssystem.
 Ud fra dette kan man sige at modellerne kan hjælpe ved  

 kvantificering af heterogenitetsforholdene i grundvandsmagasiner,  

 idet:
A.
Der kan findes forudsigelige aflejringsfølger på en  

 regional skala.
B.
De geologiske enheder der er identificeret på lokal skala, kan  

 være udgangspunkt for at klassificere heterogenitet.
C.
Forbindelser (interconnection) mellem enheder med høj  

 hydraulisk ledningsevne er vigtige heterogenitetsparametre (Anderson, 1989,  

 1990).
3 Modellernes nøjagtighed Når der beskrives en model for et grundvandsmagasin på basis  

 af boreprøver, kan data fra prøverne sammenholdes med data fra  

 daglokaliteter hvor det er lettere at indpasse aflejringerne i en etableret  

 model.
Dette er så baggrunden for at korrelere mellem de enkelte  

 boringer og de enkelte lag.
Hvis det er muligt at aldersdatere lagene, er  

 dette den mest sikre metode til at sammenholde jævnaldrende lag.
Når oplysningerne skal bruges ved en videre vurdering af magasinets  

 egenskaber, er tilstedeværelsen af heterogeniteter i i øvrigt  

 homogene aflejringer meget væsentlige.
Den præcise rumlige  

 placering af heterogeniteterne kan kun ske hvis der er en stor  

 datatæthed fra f.eks. boringer, men en tilstrækkelig  

 datatæthed er normalt ikke tilstede.
 Etablerede modeller giver derfor nogle overordnede retningslinier for  

 hvordan forholdene kan være nede i magasinet, men kun på en  

 "regional" skala, som går ud over en mere specifik lokalitet.  

 Foruden de primære heterogeniteter dannet ved lagenes aflejring er  

 især de tektoniske forstyrrelser af magasinbjergarterne en parameter  

 der forøger den samlede mængde af heterogeniteter i magasinet og  

 som gør dem mere uforudsigelige.
4 Geofysiske målinger og kortlægning Geofysik har været anvendt ved grundvandsundersøgelser  

 igennem længere tid.
Borehulslogs, især gammalog,  

 resistivitetslog og induktionslogs, er vigtige hjælpemidler når  

 detaljer om lagfølgerne skal fastsættes i de enkelte boringer.  

 Den usikkerhed der er ved fastsættelse af laggrænser på  

 basis af de udtagne boreprøver, kan elimineres ved at optage  

 geofysiske logs i borehullet.
Derudover kan de geofysiske logs påvise  

 og placere heterogeniteter i lagfølgen og kombineret med  

 boreprøver give gode muligheder for at beskrive så præcis  

 en lagfølge som mulig.
Det mest problematiske ved opstilling af modeller i relation til  

 grundvandsmagasinerne er at bestemme beliggenhed af grænser mellem de  

 enkelte enheder og enhedernes præcise udbredelse.
Overfladegeofysik kan  

 give informationer til at kunne vurdere og fastsætte forbindelserne  

 mellem de større enheder.
Seismik, georadar, slæbegeoelektrik og  

 transiente elektromagnetiske målinger er de metoder der især  

 giver bud på de overordnede strukturer (Olsen et al., 1993) (se  

 Appendix b om geofysik).
5 Datatyper De geologiske modeller udarbejdes på grundlag af "hårde  

 data": Direkte feltdata fra daglokaliteter eller boringer og  

 "bløde data": Geofysiske data og geologisk erfaring.
De hårde geologiske data er ofte allerede eksisterende data som  

 f.eks. boringsdata fra GEUS boringsdatabase og Borearkiv (Gravesen &  

 Fredericia, 1984). Der findes ca. 270.000 boringer i borearkivet, hvoraf de  

 ca. 196.000 er lagret i databasen.
Boringsformål fordeler sig med 61 %  

 vandforsyningsboringer, 20 % geotekniske boringer, 9 % råstofboringer,  

 7 % geofysiske shot holes og 3 % grundvandsovervågningsboringer.
De forskellige boringstyper indeholder information som er relevant ved  

 både manuel og computerbaseret geologisk modellering.
Den geologiske  

 information er primært baseret på undersøgelser af  

 boreprøver og oplysninger fra borefirmaet (f.eks. laggrænser).  

 Boreprøverne undersøges med hensyn til bjergarts/jordartstype,  

 hærdningsgrad, kornstørrelse, farve, bikomponenter, mineralogi,  

 fossilindhold, kalkholdighed, og almindeligvis er dannelsesmiljø og  

 alder også bestemt (Larsen et al., 1995).
De første boringsdata er indsamlet helt tilbage i 1850erne.  

 Boringernes alder og de forskellige formål resulterer i forskellig  

 opløsning med hensyn til indsamlingstæthed i boringerne (antal  

 prøver) og information fra hver prøve (antal undersøgte  

 parametre). Derudover er tæthed af boringernes beliggenhed og deres  

 dybde af betydning ved opstilling af modellerne.
Disse forhold som varierer  

 fra sted til sted, må vurderes i hvert enkelt tilfælde, bl.a. af  

 hensyn til den mængde af yderligere data der skal indhentes.
 De "hårde" boringsdata kan relativt let indarbejdes i  

 modellen på det sted hvor de er indsamlet (borestedet), men det er  

 vanskeligt at illustrere nøjagtigheden ved deres rumlige fordeling og  

 variabilitet.
 De geofysiske data, som indsamles (logs og overfladegeofysik) anvendes  

 efter tolkning af deres geologiske betydning (lagenes sammensætning og  

 udbredelse, laggrænsernes beliggenhed). Logs kan desuden anvendes til  

 direkte korrelation af lagmønstre mellem boringer.
6 Procedure for modelopstilling Skalaen og datagrundlaget er centrale kriterier for måden at  

 opstille en geologisk model på.
Datamængde og -kvalitet varierer  

 meget i de forskellige dele af landet.
I områder hvor der har  

 været intens boringsaktivitet i forbindelse med etablering af  

 kildeområder til vandværker eller ved forskningsprojekter, vil  

 boringstæthed og datakvalitet være væsentlig større  

 end i områder med spredte husholdnings- og markvandingsboringer.
En geologisk model kan selvfølgelig opstilles ud fra både  

 få og mange data.
Mange data er nødvendige når der skal  

 bruges detaljer omkring de væsentligste parametre: Grundvandsmagasinets  

 og dæklagenes sammensætning og interne strukturer, herunder  

 interne heterogeniteter, udbredelse og afgrænsninger, herunder  

 laggrænser, tektoniske forstyrrelser og andre barrierer.
Der vil i de  

 fleste tilfælde i forbindelse med zoneringen være behov for  

 indsamling af supplerende geologiske data.
Databehovet for en manuelt opstillet geologisk model er stort, men  

 datamængden kan dog også blive så stor at overskueligheden  

 tabes.
Til gengæld vil de fleste computerfremstillede modeller  

 (konturerede modeller, statistiske modeller, Hansen & Gravesen, 1996),  

 have et stort krav til datamængden, men vil altid være  

 forsimplede udgaver af de geologiske forhold.
Opstillingen af den geologiske model med udgangspunkt i boringsdata er i  

 al simpelhed et spørgsmål om at korrelere lag af samme alder fra  

 boring til boring.
Det er sjældent at alle lag i en boring er  

 aldersdateret på en måde så korrelationen kan foregå  

 entydigt.
Derfor kommer de etablerede modeller ind i billedet, som giver  

 forslag til hvordan de faktiske lag i boringerne kan været dannet og  

 placeret i forhold til hinanden.
 Konstruktion af to- og tredimensionelle geologiske modeller indeholder et  

 væsentligt element af tolkning, som må baseres på kendskab  

 og erfaring fra kendte modeller (Anderson, 1989, Walker, 1984). Når  

 først den geologiske model er etableret, kan denne anvendes til videre  

 udarbejdelse af en hydrogeologisk model altså f.eks. en  

 »hydrostratigrafisk lagkagemodel".
De geologiske modeller vises oftest som tværprofiler, der  

 sammenstilles i fence-diagrammer eller som blokdiagrammer.
Nedenfor  

 gennemgås et forslag til fremgangsmåde (Hansen & Gravesen,  

 1996).
6.1 Information fra boringer og daglokaliteter Første trin i processen er at anvende information fra  

 boreprøvebeskrivelserne, tolkning af borehulslogs og information fra  

 daglokalitetsbeskrivelser og modeltolkninger herfra.
Korrelation af de sammenhængende og jævnaldrende lag  

 foregår lettest hvis de aldersbestemte.
Dette forgår ud fra dyre-  

 og plantefossiler, som især findes i aflejringer dannet i havet.  

 Eksempler herpå er interglaciale aflejringer fra Eem  

 (Cyprina-aflejringer) og Holstein havene, som har stor udbredelse i Danmark.  

 De marine lag fra Øvre Kridt (skrivekridtaflejringer) til øvre  

 Tertiær (Miocæn: Gram, Hodde og Arnum Formationerne) er andre  

 eksempler på aflejringer der kan aldersdateres ud fra fossiler.
Ikke-marine lag fra søer og moser kan dateres på  

 plantefossiler, og dermed korreleres, men de har sjældent større  

 horisontal udbredelse.
Når det drejer sig om istidsaflejringerne,  

 smeltevandsaflejringer og moræneaflejringer som dominerer de  

 øvre jordlag i Danmark, kan korrelationen være vanskelig  

 på grund af manglen på fossiler.
Her må lagene korreleres  

 ud fra deres sammensætning og strukturer, og da vil de sedimentologiske  

 modeller give muligheder med hensyn til jordartsvariation og de  

 sedimentære og tektoniske strukturers karakter og skala.
 Daglokaliteterne giver også informationer om de interne  

 heterogeniteter og forbindelsesmuligheder mellem aflejringer som kan  

 optræde som grundvandsmagasiner.
Ud fra den kombinerede tolkning af dannelsesmiljø for aflejringerne  

 og fastsættelse af laggrænser konstrueres geologiske  

 tværprofiler, vel vidende at områderne mellem boringerne kun kan  

 tolkes ud fra kvalificerede vurderinger og ekspertise.
I områder med  

 tætliggende boringer med den nødvendige dybde og få  

 forskellige lag vil denne geologiske model være tilstrækkelig  

 (f.eks. områder med tyndt kvartært dække på  

 kalkaflejringer).
Hvis data tætheden er for ringe vil det være nødvendigt  

 at supplere med flere boringer og/eller overfladegeofysik.
Hvilke metoder der  

 skal anvendes, afhænger f.eks. af forskelle i aflejringstyper,  

 forventninger til strukturelle forhold og skalaforholdene.
Under danske  

 forhold har især de geoelektriske og elektromagnetiske metoder vist sig  

 at være anvendelige, men også seismik, gravimetri og georadar kan  

 anvendes med fordel.
6.2 Geofysiske data Næste trin er derefter at forberede de geofysiske data til den  

 geologiske model.
De geofysiske metoder bidrager til beskrivelse af storskala  

 heterogeniteter i magasinerne og de mulige forbindelser mellem flere  

 magasinenheder.
Derudover bidrager de geofysiske data til fastsættelse  

 af laggrænserne mellem enhederne i områderne mellem boringerne og  

 til vurdering af hovedjordartstypernes fordeling (ler, sand, grus).
De geofysiske data skal tolkes og udtegnes på papir enten som  

 profiler eller som kort.
Det er hensigtsmæssigt at udtegne de  

 geofysiske data i profiler med samme beliggenhed og målestok som de  

 geologiske.
Hvis udtegningen foregår på kort, vil det være  

 nødvendigt at omsætte disse horisontale data til vertikale  

 profiler.
Tolkning og omsætning af f.eks. elektriske modstandsværdier  

 til sedimenttyper understøtter beskrivelsen af de vigtigste  

 sedimentenheder og fastlæggelsen af deres udbredelse.
Dette sker ved  

 sammenligning med kendte modstandsværdier for danske sedimenter.  

 Derefter kan områder med samme sammensætning afgrænses,  

 respekterende de allerede registrerede grænser mellem  

 aflejringerne.
6.3 Integration af data Det tredje trin er at sammenarbejde de to profiltyper således at  

 alle data anvendes til at konstruere det endelige geologiske profil.
Det er  

 væsentligt at markere hvor profilet er baseret på boringer og  

 geofysik, og hvor det alene er konstrueret ud fra en geofysisk tolkning.
Det  

 gøres bedst ved at vise boringernes beliggenhed og dybde.
De rumlige relationer kan nu vises ved at flere krydsende profiler  

 sammenstilles som et fence-diagram eller blokdiagram, der viser lagenes  

 udbredelse i tre dimensioner.
Arbejdet med at sammenstille disse diagrammer  

 involverer ofte endnu en vurdering af lagenes vertikale og horisontale  

 udbredelse, specielt i de punkter hvor profilerne krydser hinanden.
6.4 Hydrogeologiske enheder Det vil ofte være hensigtsmæssigt at bruge et fjerde trin,  

 hvor de sedimentære enheder (lithofacies) vurderes og transformeres til  

 hydrogeologiske enheder (hydrostratigrafisk facies)(Poeter & Gaylord,  

 1990).
 Dette sker typisk ved en simplificering af de geologiske profiler og med  

 understregning af de forbindelser der kan være mellem aquiferer over  

 hinanden eller ved siden af hinanden (interconnectedness). Disse forbindelser  

 er især transport korridorer for vand og opløste stoffer  

 (forurening) Et eksempel på en simplificering er at give  

 "sammenhængende" morænelers- og smeltevandslerlag en  

 værdi eller vise dem som et legeme.
 Denne type model er et velegnet grundlag for matematisk hydrogeologisk  

 modellering, bl.a. som skelettet i modelopsætningen og som grundlag for  

 vurdering af de hydrauliske parametre.
6.5 Afsluttende bemærkning Den geologiske model kan hensigtsmæssigt udarbejdes og beskrives i  

 de 4 trin (Hansen & Gravesen, 1996), baseret på geologiske og  

 geofysiske data.
Detailrigdommen i modellen afhænger af datagrundlaget,  

 men integrationen af geologiske (boringer) og geofysiske data er et vigtigt  

 grundlag.
Den geologiske model bliver normalt kun udarbejdet som et forslag  

 til en endelig model, og den ændres kun, hvis der indhentes flere nye  

 data.
Hvis det er nødvendigt at have flere forskellige modeller at  

 vælge imellem, som er baseret på samme datamateriale,  

 udføres de bedst ved computerbaseret geostatistisk modellering f.eks.  

 stokastisk modellering.
7 Eksempel: Model i et komplekst geologisk område I forbindelse med det Strategiske Miljøforskningsprogram SMP 1  

 under Grundvandsgruppen er et område omkring Grundfør i  

 Østjylland, lige vest for Århus, blevet undersøgt ved  

 hjælp af en række af de metoder, der er omtalt ovenfor.  

 Området ligger i den sydlige del af "nitratbæltet", og  

 den geologiske opbygning er kompleks med deraf følgende problemer med  

 grundvandsdannelse og kvalitet (Gravesen &.Hansen, 1997).
Det datagrundlag som er anvendt, er en kombination af de data som er  

 omtalt ovenfor, men i en mængde som ofte ikke er til stede i andre  

 områder.
Beskrivelse er imidlertid et eksempel på hvordan data  

 kan tolkes.
I øvrigt afhænger detaljer i en tolkning  

 selvfølgelig af den datamængde som er til stede.
Området er komplekst på flere måder.
Det er beliggende  

 øst for opholdslinien fra hovedfremstødet i Weichsel men vest  

 for den østjyske israndslinie.
Under den plane terrænoverflade  

 øst for Lilleådalen findes en begravet kvartær dal, som er  

 eroderet ned i Tertiært ler til en dybde af 160 meter under  

 jordoverfladen.
Den kvartære lagfølge er opbygget af et  

 overfladenært hedeslette grundvandsmagasin, delvis dækket af  

 moræneler og et dybereliggende kanalgrundvandsmagasin dækket af  

 issø-smeltevandsler.
Mellem og under magasinerne findes desuden lag af  

 moræneler (figur a1).
Figur a.1 Profil fra Grundfør, der viser de geologiske enheder, som findes i  

 den begravede dal og dem der ligger hen over daludfyldningerne.
Selve dalsystemet og dets begrænsninger er kortlagt med transiente  

 elektromagnetiske målinger, mens den nærmere bestemmelse af de  

 tertiære lere er sket ud fra boreprøver fra to dybe boringer  

 lige øst for Grundfør.
Seismiske undersøgelser i  

 området tyder kun på begrænsede tektoniske  

 bevægelser, mens kanalstrukturerne og sedimentindholdet tyder på  

 at dalen er dannet ved erosion.
Dalsystemet antages at indgå i det  

 system, som kendes fra det østlige og nordlige Jylland.
Selve  

 erosionen ned til de 160 meters dybde er foregået i Elster istiden,  

 ligesom i det store Nordtyske dalsystem.
Bunden af dalen er dækket af smeltevandssand og -ler samt omlejret  

 tertiært ler, og derover følger moræneler, i alt 60 m  

 tykt.
Moræneleret udgør bunden for kanalmagasinet.
Selve kanalen  

 følger dalens udbredelse og er fyldt med 25 m tykke lag af grovkornet  

 smeltevandsmateriale.
Kanalens sedimentindhold kendes selvfølgelig kun  

 præcist hvor der er boringer, men tolkning af modstandsværdier  

 (geoelektriske og elektromagnetiske metoder) viser at grovkornet materiale er  

 udbredt i hele kanalsystemet, bortset fra enkelte steder hvor mere finkornet  

 materiale er opblandet.
Dette har stor betydning for magasinets egenskaber.  

 Prøvepumpning i boringerne giver en T-værdi på  

 3x10-3 m2/s, men magasinet har  

 begrænset ydeevne på grund af de føromtalte  

 kornstørrelsesforhold, begrænsninger til dalsiderne samt ringe  

 forbindelse til nedsivningsområder fra jordoverfladen.
Vandet er dateret til at være omkring 2000 år gammelt  

 (kulstof-14-metoden, Klaus Hinsby personlig meddelelse) og det  

 bekræfter de vanskelige forhold for nedsivning og fornyelse af det  

 grundvand som er i aflejringerne.
Alle de aflejringer der har fyldt dalen op,  

 antages at være af Elster alder.
Ved slutningen af Elster istiden foregik en omfattende smeltning af  

 gletscheris, og over store dele af Jylland og Nordtyskland blev der aflejret  

 smeltevandsler, som f.eks. i Limfjordsegnene har tykkelser på over 100  

 m.
I Grundfør-dalen blev aflejret op til 55 m ler med mindre indslag  

 af silt, diamicton og sand.
Udbredelsen af dette legeme af smeltevandsler er  

 påvist ved en kombination af boreprøver og  

 modstandsværdier målt ved overfladegeofysik.
Lateralt for issøen blev aflejret deltasand og -grus og  

 hedeslettesand.
Disse lag er udelukkende tolket ud fra modstandsværdier  

 ligesom deres afgrænsninger er det.
Lerlagene har en anslået  

 hydraulisk ledningsevne på 10-10 m/s, dvs. meget lav, og  

 grundvandet i leret er mellem 1500 og 6000 år gammelt (Klaus Hinsby,  

 personlig meddelelse).
På toppen af issø-delta-hedesletteaflejringerne findes et nyt  

 hedeslettesystem fra Weichsel, Haldum Formationen.
Dette pladeformede, 2-15 m  

 tykke sand-gruslegeme kendes fra flere sand-grusgrave, hvor  

 sedimentbeskrivelser og modeller er etableret.
Hedeslettemodeller forudsiger  

 generelt at kornstørrelsen i flodsystemerne aftager i retning  

 væk fra gletscheren, men mange steder er der, ligesom ved  

 Grundfør, også en stor kornstørrelsesvariation inden for  

 korte afstande mellem aflejringer i kanaler og aflejringer på  

 bredderne.
Aflejringerne er også blevet tektonisk forstyrrede af en  

 senere overskridende is.
Ovenpå er aflejret et 2-5 m tykt dække af moræneler.  

 Sandvinduer i dette morænelersdække er vigtige for nedsivning til  

 grundvandet, men er samtidig også grundlag for passager for forurening  

 som nitrat.
Sandvinduerne kan påvises ud fra geologiske og geofysiske  

 kort.
De kvartærgeologiske kort kan vise sammensætningen ned til  

 1 meters dybde, mens slæbegeoelektriske kort kan vise  

 sand-lerfordelingen længere nedad samt forbindelsen til  

 hedeslettemagasinet.
Lokaliseringen af sandvinduerne på jordoverfladen  

 kan derfor gøres relativt præcist, mens forbindelsen nedad til  

 grundvandsmagasinet (interconnection) er mere kritisk at placere.
Slug tests i boringerne viser, at sand-gruslagene har en gennemsnitlig  

 hydraulisk ledningsevne på K= 0,1-3x10-4
m/s.
CFC-dateringer af grundvandet i sandmagasinet viser, at det er  

 fra mellem årene 1950 og 1980; det vil sige, det er meget ungt vand.
De  

 meget heterogene rumlige forhold i magasinet er årsag til en vertikal  

 og horisontal opdeling ("geokemisk" zonering) af grundvandet og  

 præferentiel strømning i sandlag mellem lertunger fra  

 lerlegemet.
Denne opdeling afspejles bl.a. af fordelingen af kemiske  

 komponenter i grundvandet (Ernstsen & Thorling, 1997).
8 Oliegeologiske kortlægningsmetoder til regionale  

 grundvandsmagasiner Oliegeologiske kortlægningsmetoder er især velegnet til  

 overordnet regional kortlægning af grundvandsmagasiner, i f.eks. sand  

 og kalkbjergarter.
Regional kortlægning forbedrer imidlertid  

 forudsætningerne for korrekt tolkning af lokale geologiske modeller, da  

 de fastlægger den overordnede geologiske ramme og dermed  

 begrænser tolkningsmulighederne i lokale modeller.
De oliegeologiske kortlægningsmetoder blev primært udviklet i  

 1970'erne og 80'erne, hvor olie-efterforskningen for alvor tog fart.
I denne  

 periode blev en række nye teknikker introduceret, i takt med  

 udviklingen af forbedrede målemetoder og store computere, til  

 integrering af alle måledata og observationer i de geologiske modeller  

 (Dybkjær & Rasmussen, 1998).
De oliegeologiske kortlægningsmetoder finder nu i stigende grad  

 anvendelse ved kortlægning af større regionale  

 grundvandsreservoirer/- magasiner, idet formålet og de  

 grundlæggende principper i reservoirundersøgelserne i store  

 træk er de samme.
Det centrale problem ved kortlægning af  

 grundvands- såvel som oliereservoirer er således at beskrive  

 fordelingen af porøsitet og permeabilitet i undergrunden (f.eks.  

 udbredelsen af sand og ler), så præcist som muligt.
En central metode i den oliegeologiske kortlægning er  

 sekvensstratigrafi (stratigrafi er læren om bjerg- og jordarternes  

 lagdeling, aflejringsforhold og alder). Sekvensstratigrafi er en form for  

 stratigrafi hvor jordarternes lagfølge opdeles i nogle rumlige  

 enheder, afgrænset af genkendelige flader.
Disse flader kan  

 følges og korreleres over store afstande på f.eks. seismogrammer  

 og geofysiske log i borehuller og dokumenteres at være samtidige gennem  

 biostratigrafiske undersøgelser (Piasecki, 1980; Clausen, 1996; Emery  

 & Myers, 1996; Dybkjær & Rasmussen, 1998).
 Sekvenstratigrafiens store styrke er dens velegnethed til at sammenkoble  

 mange forskellige typer data, f.eks. seismiske målinger, geofysiske  

 logs, biostratigrafi og sedimentologi, i en fælles overordnet ramme der  

 forbedrer mulighederne for at opstille regionale geologiske modeller  

 (Rasmussen, 1994; Dybkjær & Rasmussen, 1998; Knudsen, 1998).  

 Regionale geologiske modeller der er opstillet på baggrund af  

 sekvensstratigrafi og de tilknyttede metoder, er mere robuste og giver bedre  

 mulighed for at forudsige geologien i områder hvor de geologiske  

 informationer er begrænsede.
 Der er således specielt to årsager til at sekvensstratigrafien  

 er et væsentligt redskab i geologisk kortlægning, og at den er  

 så udbredt som den er i dag:
 1)	Metoden er velegnet til at kombinere mange forskellige typer  

 data.
 2)	Metoden beskriver aflejringsbassiners udvikling både dynamisk  

 (til en given tid) og rumligt (fra de kystnære aflejringer til de  

 dybmarine), og den giver dermed mulighed for at kunne forudsige lithologier,  

 dvs. forudsige hvordan f.eks. ler og sand er fordelt i det oprindelige  

 aflejringsbassin.
Oliegeologisk kortlægning er som nævnt regional og er derfor  

 især velegnet til at kortlægge den overordnede geologiske ramme,  

 der arealmæssigt dækker flere amter.
Et eksempel kunne være  

 regional kortlægning af tertiære sandmagasiner (geologisk  

 hovedtype 4, se vejledningens afsnit 3.2), der ville dække adskillige  

 syd og midtjyske amter.
Et andet eksempel kunne være regional  

 kortlægning af kalkmagasiner på Sjælland (geologisk  

 hovedtype 3), der kunne dække alle sjællandske amter.
De regionale grundvandsmagasiner kan både indeholde grundvand der er  

 mange tusind år gammelt og dermed fri for menneskelig påvirkning,  

 og grundvand der er yngre end 50 år og dermed potentielt forurenet  

 (Buckley et al., 1999; Hinsby, 1999; Hinsby et al., 1999a,b,c). Den regionale  

 geologiske kortlægning vil derfor med fordel kunne suppleres med  

 aldersbestemmelse af grundvand (se afsnit 5.3.4. og appendix c-9) på  

 udvalgte strategiske steder, i grundvandsmagasiner med væsentlige  

 vandforsyningsinteresser.
Således kan udbredelsen af ungt forurenet og  

 gammelt uforurenet grundvand bestemmes og anvendes til vurdering af  

 sårbare nedsivningsområder.
Endelig vil aldersbestemmelserne  

 kunne suppleres med bestemmelse af saltholdighed, sporelementer og andre  

 organiske og uorganiske parametre, der er relevante for vurdering af  

 grundvandskvaliteten i både det naturlige og det forurenede grundvand,  

 og for forståelsen for stoftransporten i grundvandsmagasinerne  

 (Christensen et al., 1994; Appelo & Postma, 1996).
9 Litteratur Anderson, M.P. (1990): Aquifer Heterogeneity- A geological  

 Perspective.
Proceedings Fifth Canadian-American Conference on Hydrology,  

 Calgary, Canada. 1990, 3-21.
Anderson, M.P. (1989): Hydrogeologic facies models to delineate  

 large-scalespatial trends in glacial and glaciofluvial sediments.
Bulletin  

 Geological Society of America, vol. 101, 501-511.
Appelo, C.A.J. & Postma, D.
Geochemistry, groundwater and  

 pollution.
Balkema, Rotterdam, 1996, 536 s.
Buckley, D.K., Custodio, E.,  

 Manzano, M. & Hinsby, K.
Investigation of aquifer and groundwater  

 stratification.
In: Edmunds and Milne (Eds.), 1999.
Christensen, T.H., Kjeldsen,P., Albrechtsen, H., Heron, G., Nielsen,  

 P.H., Bjerg, P.L., & Holm, P.E.
Attenuation of landfill leachate  

 pollutants in aquifers.
Critical Reviews in Environmental Science and  

 Technology, 24, 119-202, 1994.
Clausen, S.W.
Sekvensstratigrafi - en geologisk tolkningsramme.  

 Geologisk Nyt 1/1996.
Dybkjær, K. & Rasmussen, E.S.
Sekvensstratigrafi - En god  

 metode til efterforskning af råstoffer.
Geologi - Nyt fra GEUS, 1,  

 1998.
Edmunds and Milne (Eds.): PALAEAUX - MANAGEMENT OF COASTAL AQUIFERS  

 IN EUROPE - Palaeowaters, natural controls and human influence.
Final report  

 for the EU project PALAEAUX (ENV4-CT95-0156), British Geological Survey, BGS  

 Technical Report, Hydrogeology Series, WD/99/35, 1999. (Bemærk!  

en udvidet udgave af EU-rapporten udgives som bog med titlen:  

 »Palaeowaters in the Coastal Aquifers of Europe« i serien »Geological Society  

 Special Publication«, Geological Society, London, i begyndelsen af 2000.) Emery, D. & Myers, K.J.
Sequence Stratigraphy.
Blackwell  

 Science, London, 297 pp., 1996.
Ernstsen, V. & Thorling, L., 1997: Geokemiske miljøer og  

 nitrat i et komplekst opbygget grundvandsmagasin ved Grundfør.- ATV  

 møde.
Grundvandsforskning i Danmark 1992-96. side 29-39.
Gravesen, P. & Fredericia, J.,(red.) 1984: ZEUS-geodatabase  

 system.
Borearkivet.- Danmarks Geologiske Undersøgelse, Ser.
D nr. 3,  

 259 sider.
Gravesen, P. & Hansen, M., 1997: Usikkerheder ved geologiske  

 modeller- Beskrivelse af grundvandsmagasiner i komplekse geologiske  

 områder.- ATV møde.
Grundvandsforskning i Danmark 1992-96,  

 side15-28.
Hansen, M. & Gravesen, P. (1996): Chapter 10. Geological  

 modeling.
I: Abbott, M.B. & Refsgaard, J.C. (red.): Distributed  

 Hydrological Models.
Kluwer Academic Publishers, 193-214.
Hinsby, K.
Aldersdatering af grundvand - Et vigtigt redskab i  

 forvaltning af vandressourcen.
Vandforsyningsteknik nr. 48, 65-86, 1999.
Hinsby, K.; Harrar, W.G.; Laier, T.; Højberg, A.; Engesgaard,  

 P.; Jensen, K.H.; Larsen, F.; Boaretto, E. & Heinemeier, J.
Use of  

 isotopes (H3H, 14C, 13C, 18O) and  

 CFC´s for the analyses of groundwater flow and transport dynamics: selected  

 case and modeling studies from sand aquifers and a deep clay aquitard in  

 Denmark.
International Atomic Energy Agency, TECDOC no. ?, in press, (kort  

 version er sendt til Journal of Hydrology), 1999a.
Hinsby, K., Harrrar, B., Nyegaard, P., Konradi, P., Rasmussen, E.S.,  

 Bidstrup, T., Gregersen, U. & Boaretto, E.
The Ribe Formation in SW  

 Jylland, Denmark: Holocene and Pleistocene groundwaters in a coastal Miocene  

 sand aquifer.
In:  Edmunds and Milne (Eds.), Palaeaux - management of  

 coastal Aquifers in Europe - Palaeowaters, natural controls and human  

 influence.
Final report for the EU project PALAEAUX (ENV4-CT95-0156), British  

 Geological Survey, BGS Technical Report, Hydrogeology Series, WD/99/35,  

 1999.
Hinsby, K., Edmunds, W.M., Loosli, H.H. & Barbecot, F.
Modern  

 groundwater advance in European coastal aquifers.
In: Edmunds and Milne  

 (Eds), 1999b.
Hinsby, K., Harrrar, B., Nyegaard, P., Konradi, P., Rasmussen, E.S.,  

 Bidstrup, T., Gregersen, U. & Boaretto, E.
The Ribe Formation in SW  

 Jylland, Denmark: Holocene and Pleistocene groundwaters in a coastal Miocene  

 sand aquifer.
In: Edmunds and Milne (Eds.), 1999c.
Knudsen,C.
Muligt nyt råstof i Danmark.
Geologi - nyt fra  

 GEUS, 3, 1998.
Larsen, G., Frederiksen, J, Villumsen, A., Fredericia, J., Gravesen,  

 P:, Foged, N., Knudsen, B. & Baumann, J., 1995: Vejledning i  

 Ingeniørgeologisk prøvebeskrivelse.
Dansk Geoteknisk Forening,  

 Bulletin 1, 135 sider.
Olsen, H.; Ploug, C.; Nielsen, U. & Sørensen, K. (1993):  

 Reservoir Characterization Applying High-resolution Seismic Profiling.
Rabis  

 Creek, Denmark.
Ground Water, vol. 31, no. 1, 84-90.
Piasecki, S.
Dinoflagellate cyst stratigraphy of the Miocene Hodde  

 and Gram Formations, Denmark.
Bull.
Geol.
Soc., Denmark, 29, 53-76, 1980.
Poeter, E. & Gaylord, D.R. (1990): Influence of Aquifer  

 Heterogeneity on Contaminant Transport at the Hanford Site.
Ground Water,  

 Vol. 28, 900-909.
Rasmussen, E.S.
Sequence stratigraphic aspects of the Tertiary  

 successions from offshore Gabon, Southern Denmark, and the southcentral  

 Pyrenees.
Ph.D. afhandling, Danmarks Geologiske Undersøgelse og  

 Århus Universitet, 1994.
Walker, R.G. (1984): Facies Models.
Geoscience Canada, Reprint  

 Series 1, 317 sider.
Appendix b Geofysisk kortlægning 1 Baggrund 1.1 Læsevejledning I dette appendix beskrives de geofysiske metoder der oftest kan finde  

 anvendelse, når der skal indsamles supplerende oplysninger om geologien  

 for at fastlægge dæklagstykkelse og -sammensætning samt  

 oplysninger om den rumlige opbygning af grundvandsmagasinerne.
I afsnit 2 gives først en kort introduktion af de generelle forhold  

 der skal tages hensyn til når geofysiske metoder anvendes til  

 kortlægning af lerdæklag og grundvandsmagasiner beskrives.  

 Derudover beskrives nogle af de generelle forudsætninger og  

 begrænsninger der er vigtige at forstå i forhold til at  

 gennemføre og tolke geofysiske målinger.
Afsnittet tager  

 specielt udgangspunkt i de elektriske og elektromagnetiske metoder der  

 hyppigst anvendes til kortlægning af dæklag og  

 grundvandsmagasiner.
I afsnit 3 beskrives de geofysiske metoders muligheder i forhold til  

 kortlægningstemaerne i 4 geologiske hovedtyper.
Disse 4 geologiske  

 hovedtyper belyser i grove træk de geologiske forhold i relation til  

 vandindvinding i Danmark.
De relevante geofysiske metoder er beskrevet mere detaljeret i de  

 efterfølgende afsnit, som er løbende nummereret af hensyn til  

 overskueligheden.
Afsnit 5-11 indeholder beskrivelser af de metoder der  

 oftest finder anvendelse ved kortlægning af lerdæklag og  

 grundvandsmagasiner.
I afsnit 12 beskrives kort metoder der er egnede i  

 specielle tilfælde, og i afsnit 13 beskrives kort en række  

 geofysiske borehulsmetoder der kan bruges ved  

 grundvandsproblemstillinger.
1.2 Anvendelse af geofysiske metoder Når der er opstillet en foreløbig hydrogeologisk model for et  

 interesseområde ud fra eksisterende data (boringsoplysninger,  

 pejlinger, vandkemi o. lign.), kan der på denne baggrund udpeges  

 områder hvor der er behov for at tilvejebringe yderligere oplysninger.  

 I disse områder gennemføres herefter undersøgelser i form  

 af en detailkortlægning.
 Formålet med detailkortlægningen kan være dels at  

 afklare de hydrogeologiske forhold i områder, hvor det eksisterende  

 datagrundlag er for ringe, dels at gennemføre undersøgelser i  

 områder, som vurderes at være af afgørende betydning for  

 områdets vandforsyning.
 Som beskrevet i kapitel 5 i vejledningen vil detailkortlægningen  

 ofte bestå af en geofysisk kortlægning, der har til formål  

 at beskrive den rumlige udbredelse af grundvandsmagasinerne og opbygningen af  

 dæklag, samt af en supplerende kortlægning af hydrogeologi og  

 grundvandskemi.
Der foregår løbende udvikling af de eksisterende geofysiske  

 metoder, ligesom nye metoder af og til bliver introduceret.
På  

 længere sigt er det derfor muligt at andre metoder end de her beskrevne  

 kan komme på tale til kortlægningsopgaver i  

 grundvandssammenhænge.
1.3 Baggrund for at bruge geofysiske metoder Selv om der i Danmark findes et stort antal boringer (i gennemsnit 3  

 boringer pr. km²), giver boringsoplysningerne højst et brugbart  

 billede af et områdes geologi når det drejer sig om de mere  

 terrænnære dele af geologien, mens en nøjere beskrivelse  

 af den dybereliggende geologi vanskeliggøres af at  

 boringstætheden aftager med dybden.
En - bedre beskrivelse af de  

 geologiske forhold, såvel overfladenære som dybereliggende, kan  

 derimod opnås ved at kombinere geofysiske kortlægningsresultater  

 med boringsoplysninger.
Det er de elektriske og elektromagnetiske geofysiske metoder, der anvendes  

 hyppigst i forbindelse med kortlægningen af dæklag og  

 grundvandsmagasiner.
Herved bestemmes i første omgang den  

 tilsyneladende elektriske modstand af jordlagene.
Den geofysiske tolkning består af en tolkning af de målte data  

 i form af en elektrisk model.
Denne model skal derefter omsættes til en  

 model, der kan relateres til geologien.
Det er her vigtigt at inddrage andre  

 typer information i form af eksempelvis boringsoplysninger for at kontrollere  

 og sikre de geologiske tolkninger af de geofysiske informationer.
Den geofysik-baserede model repræsenterer en opbygning tolket  

 på baggrund af opmålinger, hvor et betydeligt jordvolumen er  

 inddraget.
En boringsoplysning er derimod en lodret, liniebaseret oplysning,  

 som i planen kun repræsenterer lige præcis et enkelt punkt.  

 Derfor kan det til tider være forbundet med betydelig vanskelighed at  

 relatere geofysiske observationer til enkeltstående boringsoplysninger,  

 uden at man af den grund behøver at forkaste nogen af disse  

 informationer.
 Uoverensstemmelser mellem boringer og geofysikdata kan enten skyldes at de  

 boringsoplysninger der er til rådighed, er utilstrækkelige, eller  

 kun er repræsentative for den meget lokale geologi omkring boringen,  

 eller der kan være tale om at det med den valgte geofysiske metode ikke  

 har været muligt at kortlægge de geologiske variationer som  

 boringsoplysningerne viser.
De elektriske metoders opløsning af horisontal og vertikal  

 lagfølge aftager som hovedregel med dybden.
Derfor er det muligt at  

 opnå en mere detaljeret beskrivelse af dæklagene end af de  

 dybereliggende magasinlag.
Den detaljerede opløsning af de øvre  

 lag er vigtig, for at der kan opnås en pålidelig tolkning af de  

 dybereliggende lag.
For en elektromagnetisk metode som TEM forholder det sig lidt anderledes,  

 idet denne metode ofte er i stand til at bestemme overfladen af et tykkere  

 lerlag meget præcist indtil dybder på ca. 150 m u.t.
En metode  

 som seismik har også sin styrke på de lidt større  

 dybder.
2 Væsentlige forudsætninger I det følgende beskrives en række forudsætninger for  

 anvendelse af geofysiske metoder.
Beskrivelsen tager udgangspunkt i de  

 forhold der skal tages hensyn til ved anvendelse af elektriske og  

 elektromagnetiske metoder, der er de metoder der oftest anvendes i  

 forbindelse med kortlægning af lerdæklag og  

 grundvandsmagasiner.
En geofysisk metodes mulighed for at opløse de geologiske  

 strukturer afhænger af mange forhold.
For de elektriske og  

 elektromagnetiske metoders vedkommende skal den geologiske struktur der  

 ønskes kortlagt, være karakteriseret af en elektrisk  

 formationsmodstand der adskiller sig tydeligt fra de omkringliggende lags  

 formationsmodstande.
Dernæst skal metodens følsomhed over for  

 denne formationsmodstand være stor nok til at en variation i modstanden  

 afspejler sig tydeligt i de målte data.
Endelig er det vigtigt at de  

 målte data er behæftet med så små fejl som muligt,  

 så en tolkning af formationsmodstandene bliver så lidt  

 fejlbehæftet som muligt.
 Er den geologiske struktur der ønskes kortlagt, karakteriseret af  

 formationsmodstande som tydeligt adskiller sig fra omgivelsernes, vil  

 metodens evne til at kortlægge denne struktur generelt betragtet  

 være bestemt af produktet mellem metodens følsomhed over for  

 disse modstande og den usikkerhed der må tillægges de målte  

 data.
Ækvivalens Det er vigtigt, at tolkningen giver mulighed for at estimere hvor store  

 usikkerhederne der er på den jordmodel, tolkningen har resulteret i.
De  

 målte geofysiske data er alle behæftet med en vis fejl, og der  

 vil være en række forskellige jordmodeller (der kan være  

 meget forskellige fra hinanden), som tilpasser data inden for den fejl der er  

 på data.
Disse modeller kaldes ækvivalente modeller.
Det er naturligvis vigtigt at begrænse mængden af  

 ækvivalente modeller.
Dette kan gøres på flere  

 måder.
Man kan anvende viden om geologien fra anden side (a priori  

 viden), det være sig boringer eller generelle grænser for, hvilke  

 værdier de tolkede jordmodstande kan have i de enkelte dele af  

 modellen.
Man kan desuden benytte en anden elektrisk eller elektromagnetisk  

 metode, hvis følsomhed over for de i modellen indgåede  

 formationsmodstande er anderledes, og igennem en sammentolkning  

 begrænse antallet af ækvivalente modeller.
Endelig kan man  

 forsøge at nedbringe sine målefejl, så de derved  

 reducerede fejlgrænser for modelparametrene indskrænker antallet  

 af ækvivalente modeller.
Suppression Idet ækvivalente modeller betyder forskellige lagfølger som  

 giver samme dataresponse inden for måleusikkerheden, kan problemet  

 »lagundertrykkelse« opfattes som en speciel form for ækvivalens.
Med  

 lagundertrykkelse menes, at det er umuligt på baggrund af  

 måledata alene at afgøre, om et givet lag er til stede eller ej.  

 Man taler om at et givet lag skal have en kritisk tykkelse for at kunne  

 identificeres ved måledata, og størrelsen af den kritiske  

 tykkelse vil afhænge dels af modstandsforholdene til de omgivende lag,  

 dels af dybden til laget.
Eksempelvis vil et vandmættet sandlag mellem en overliggende  

 moræne og en underliggende kalk formodentlig have en resistivitet  

 imellem morænelerets lave og kalkens høje resistivitet, og  

 identifikation af sandlaget vil afhænge af lagets tykkelse, men  

 også af dets resistivitet i forhold til morænelerets og til  

 kalkens.
Endvidere vil den kritiske tykkelse som generel regel stige med  

 øget dybde til laget.
Målefejl og støj I dag er det oftest muligt at nedbringe de fejl som stammer fra selve  

 målingen - de elektroniske fejl - til et negligerbart minimum.
Dette  

 betyder ikke at den samlede målefejl er negligerbar, fordi der ud over  

 elektroniske fejl også er geometriske fejl og såkaldt geologisk  

 støj, samt specielt for de elektromagnetiske metoder  

 elektrisk/kulturel støj.
Geometrisk fejl Den geometriske fejl opstår ved at elektroderne ikke er anbragt med  

 de for måleopstillingen foreskrevne afstande, eller at  

 strømkredsene ikke er udlagt i den foreskrevne geometri.
Disse fejl  

 kan reduceres ved omhyggelighed ved måleproceduren eller ved anvendelse  

 af fast forudmålte opstillinger.
Geologisk støj Den geologiske støj er ikke en målefejl i gængs  

 forstand.
Den opstår ved at den målemetode der anvendes, ikke  

 opløser alle dele af jordmodellen tilstrækkeligt.
For eksempel  

 vil der ved anvendelse af en elektrisk profileringsmetode hvor der bruges  

 jordspyd, være en prak- tisk grænse for hvor tæt data kan  

 opmåles.
Derfor vil variationerne i de allerøverste dele af  

 jordmodellen give variationer i de målte data, som ikke kan ses i eller  

 adskilles fra måledata, og som derfor må betragtes som  

 værende en støj - kaldet den geologiske støj.
 Den geologiske støj er den dominerende støj ved elektriske  

 opmålinger, og derfor vil en reduktion af denne støj forbedre  

 bestemmelsen af jordmodellen med samme faktor.
Den geologiske støj kan ikke fjernes ved at måle mere  

 nøjagtigt i det enkelte målepunkt, fordi støjen kun er  

 afhængig af måleopstillingens position.
Den geologiske  

 støj kan kun reduceres ved at foretage tætte opmålinger  

 langs et profil eller på en flade og foretage en midling af disse over  

 et givet længde- eller fladeinterval.
Igennem de senere år er der både nationalt og internationalt  

 med held forsøgt at udvikle metoder som giver mulighed for tætte  

 opmålinger langs profiler.
Metoderne anvender en mere eller mindre  

 kontinuert opmålingsteknik.
Gennem midling af disse meget tæt  

 opmålte data formindskes den geologiske støj i det derved  

 reducerede datasæt.
Tætte målinger og midling af data vil dog ikke altid  

 være tilstrækkeligt, hvis en detaljeret opløsning af  

 jordmodellen ønskes.
Det forholder sig således, at jo mere de  

 øvre dele af modellen kan opløses, jo bedre vil  

 opløsningen af de dybe dele af modellen blive.
Ved en geoelektrisk profilering/sondering er det derfor lige så  

 nødvendigt at udføre målinger med korte som med lange  

 elektrodeafstande for at opløse de dybere dele af modellen, da der  

 ellers fås en dårligere bestemt model.
Den optimale  

 fremgangsmåde må derfor være at foretage tætte  

 opmålinger med både korte og lange elektrodeafstande og midle  

 disse opmålinger til et reduceret datasæt.
Elektrisk støj og kulturelle ledere Elektromagnetiske metoder har en stor følsomhed over for  

 tilstedeværelsen af elektrisk støj og "kulturelle  

 elektriske ledere" såsom højspændingskabler,  

 jordkabler, elektriske hegn etc.
Derfor er det vigtigt at man udvælger  

 sine sonderingslokaliteter omhyggeligt og undersøger om  

 sonderingsresultaterne indeholder forvrængningseffekter fra støj  

 eller kobling til kulturelle ledere.
Den bedste måde at gøre  

 dette på er at foretage tæt opmåling og sammenholde  

 resultaterne.
Tolkningsprogrammel Til tolkning af de elektriske og elektromagnetiske måleresultater er  

 der en vifte af programmer på markedet i dag.
Der er en lang  

 række programmer der forudsætter at den jordmodel, der anvendes  

 som baggrund for tolkningen, ikke ændrer sig væsentligt inden for  

 den horisontale udstrækning som måleopstillingen har - de  

 såkaldte 1- dimensionelle programmer.
I disse kan a priori viden om  

 geologien indbygges. 1-dimensionelle programmer har en automatisk tilpasning  

 til data, men også, hvad der er essentielt, en angivelse af hvor  

 nøjagtigt de enkelte formationsmodstande og lagtykkelser er  

 bestemt.
Inden for de sidste år er der fremkommet programmer, hvormed man  

 langs profiler kan tolke de målte data ud fra en jordmodel der er  

 inddelt i lag, og det enkelte lag inddelt i sektioner med forskellige  

 modstande   de såkaldte 2-dimensionelle programmer.
Med dette  

 programmel tolker man hele profilet på samme tid.
Nogle programmer  

 giver også her mulighed for at indbygge a priori viden.
Til tolkning af TEM-sonderinger er der indtil i dag kun 1-dimensionelle  

 programmer til rådighed med analyse af fejl på de tolkede  

 formationsmodstande og lagtykkelser.
Den enkelte transiente elektromagnetiske  

 sondering er imidlertid mere begrænset i sin udstrækning i  

 forhold til sin indtrængningsdybde end de geoelektriske  

 sonderingsmetoder er, hvilket har været medvirkende årsag til at  

 man har opnået udmærkede resultater ved 1-dimensionel tolkning af  

 transiente data.
3 Kortlægning i de geologiske hovedtyper I dette afsnit gennemgås først en række generelle  

 forhold omkring kortlægning af lerdæklag og grundvandsmagasiner  

 med geofysiske metoder.
Med udgangspunkt i 4 geologiske hovedtyper gennemgås dernæst,  

 hvilke muligheder der er for at kortlægge disse 2 temaer.
De 4  

 geologiske hovedtyper er i grove træk beskrivende for forholdene  

 omkring grundvandsmagasinerne i det meste af Danmark.
Typerne er vist i figur  

 b.1, hvor der endvidere er vist varianter af hovedtyperne.
3.1 Kortlægning af dæklag over grundvandsmagasiner Som beskrevet i vejledningens kapitel 5 er kortlægningen af  

 dæklagenes sammensætning et væsentligt led i zoneringen.  

 Med geofysiske metoder er det muligt at kortlægge dæklagenes  

 indhold af sand og ler, mens der på nuværende tidspunkt ikke  

 metoder til rådighed som kan give oplysninger om sprækker i  

 lerlag, som ligeledes har betydning for grundvandsbeskyttelsen.
Af de fysiske parametre er formationsmodstanden formentlig den der bedst  

 adskiller sandede lag fra lerede.
Derfor er de elektriske og  

 elektromagnetiske metoder, som anvendes til at kortlægge  

 formationsmodstanden med, de bedst egnede til denne form for  

 kortlægning.
Den slæbegeoelektriske profileringsmetode, Slæbegeoel, og  

 Multi Elektrode Profileringsmetoden, MEP, hvor der anvendes såvel korte  

 afstande (5 meter eller mindre) som længere afstande (30 - 40 meter  

 eller mere), er i denne forbindelse velegnede metoder, hvorimod den  

 Transiente Elektromagnetiske Metode, TEM, i sin nuværende form er  

 uegnet til formålet.
TEM-metoden kan derimod komme på tale som en  

 egnet metode, når det drejer sig om dybereliggende beskyttelse, hvor  

 lerlagene ikke findes i de øverste 30 m u.t.
3.2 Kortlægning af grundvandsmagasiner Hovedparten af alle grundvandsmagasiner i Danmark er enten sandmagasiner  

 eller kalkmagasiner.
 Geofysisk kortlægning af sandede magasiner inden for de  

 øverste 150 meters dybde kan mest hensigtsmæssigt foretages med  

 de elektriske og elektromagnetiske metoder, jf. betragtningerne i afsnittet  

 foran.
 Den elektriske formationsmodstand af kalk adskiller sig ofte ikke  

 væsentligt fra sandede formationer, og derfor kan sandede formationer  

 og kalkformationer ofte ikke adskilles ved anvendelse af elektriske metoder.  

 I denne sammenhæng kan seismiske metoder komme i anvendelse, idet  

 lydhastighederne adskiller sig væsentligt mellem sand, ler og kalk.
 For de meget dybtliggende grundvandsmagasiner (dybde større end 150  

 meter) er seismiske og gravimetriske metoder, eventuelt i kombination,  

 på nuværende tidspunkt det bedste bud på et geofysisk  

 bidrag i kortlægningen.
Borehulslogging For grundvandsmagasiner i alle dybdeintervaller er borehulslogging et  

 glimrende supplement til de øvrige kortlægningsmetoder,  

 såvel i sandede og lerede magasiner som i kalkmagasiner.
I  

 sandmagasiner i dybdeintervallet ned til 60 - 90 meter kan man ligeledes  

 anvende ellog-/gammalog-boremetoden med niveaubestemt vand- eller  

 gasprøvetagning til samtidig kortlægning af lithologi og  

 grundvandskemi.
Transient elektromagnetisk metode (TEM) Den transient elektromagnetiske metode TEM, udført som sonderinger,  

 er i de seneste par år blevet den hyppigst anvendte geofysiske metode  

 for kortlægning af især grundvandsmagasiner i kvartære  

 eller miocæne sandlag.
Metoden ses dog også i stigende grad  

 anvendt ved kortlægning af dybden til saltholdigt grundvand i  

 kalk/kridt formationer.
 Årsagen til denne stigende anvendelse af TEM på bekostning af  

 de traditionelle geoelektriske undersøgelsesmetoder er først og  

 fremmest, at TEM sonderinger er nemmere at udføre og  

 TEM-undersøgelser er derfor billigere per arealenhed, men også  

 TEM sonderingers mere entydige fastlæggelse af dybden til en god leder  

 som f.eks. fedt tertiært ler eller saltholdigt porevand, har bidraget  

 til dens popularitet.
 Netop disse to forhold, tertiært ler og saltvand, er de  

 begrænsende faktorer for hvor dybt de udnyttelige grundvandsmagasiner  

 optræder.
TEM metodens svaghed er dens forholdsvis begrænsede  

 opløsningsevne over for lagfølgen ovenover den gode leder, samt  

 dens følsomhed overfor tilstedeværelsen af  

 højspændingskabler, diverse luftledninger, elektriske hegn,  

 jordkabler m.m.
For at undgå forstyrrende støj på  

 måledata er det nødvendigt at holde mindst 100 meters afstand  

 til sådanne installationer.
Multielektrode profilering (MEP) Ved anvendelsen af den elektriske metode, MEP, hvor der benyttes  

 såvel korte elektrodeafstande (5 meter eller mindre) som lange  

 elektrodeafstande (120 - 240 meter), fås der informationer om lagserien  

 ned til 60-80 m.
MEP er følsom over for variationer i såvel  

 højmodstandslag som lavmodstandslag og er derfor god til at  

 kortlægge variationer både i magasinet og i dets  

 afgrænsning - forudsat at magasinets tykkelse er af samme  

 størrelsesorden som dybden til dette.
Da MEP-metoden er en profileringsmetode, giver denne metode endvidere en  

 god beskrivelse af de horisontale variationer.
Anvendelse af både korte  

 og lange elektrodeafstande gør det muligt i nogle situationer at  

 kortlægge både grundvandsmagasinet og sårbarheden.
Det er  

 her en fordel at inddrage andre informationer i tolkningen.
Der kan  

 eksempelvis inddrages boreoplysninger, eller enkelte TEM-sonderinger  

 udført langs profilet.
Sammenligning af TEM og MEP Variationer i dårligt ledende lag som tørre, sandede og  

 grusede lag registreres ikke af TEM-metoden, hvorimod lerede lag og saltvand  

 med høj ledningsevne let observeres.
Da TEM-metodens følsomhed  

 over for tilstedeværelsen af dårligt ledende lag er lille, er  

 metodens følsomhed over for overfladenære variationer i  

 høj- og middelmodstandslag lille.
Dette betyder, at det selv i  

 områder med en meget inhomogen geologi i de overfladenære lag  

 stadig er muligt at opnå gode resultater, når det drejer sig om  

 beskrivelsen af den dybereliggende geologi.
Med TEM-metoden har man bedre mulighed for at kortlægge de dybere  

 grundvandsmagasiners undergrænse (ler eller saltvand) (100 - 200 meter)  

 end med MEP-metoden (60 - 100 meter). Især er TEMmetoden god til at  

 kortlægge en leret bund eller afgrænsning af et  

 grundvandsmagasin, et salt grundvandsspejl eller et lerlag af samme eller  

 større mægtighed end dybden til det.
Til gengæld vil  

 TEM-metoden i disse tilfælde ikke give megen information om de  

 overliggende lag.
Endelig er geometrien af det jordvolumen TEM-metoden inddrager i sin  

 opmåling er anderledes end det jordvolumen som inddrages af  

 MEP-målinger.
Det skal man være opmærksom på ved  

 design og tolkning af disse målinger.
Kombination af metoder Ved kortlægning af grundvandsmagasiner er det vigtigt at kombinere  

 flere typer oplysninger for at få sikkerhed for det optimale  

 kortlægningsresultat.
Der kan være tale om kombination af en geoelektrisk metode (MEP  

 eller Slæbegeoelektrik) og en elektromagnetisk metode som f.eks.  

 TEM-metoden.
Da de elektriske metoder giver bedre opløsning af de  

 øvre dele af modellen end TEM metoden gør, vil den kombinerede  

 anvendelse af metoderne kunne give bedre opløsning af parametrene i  

 hele modellen.
 Eventuelle foreliggende boringsoplysninger skal altid inddrages i  

 tolkningen af de fysiske data, og er der tale om dybtliggende  

 grundvandsmagasiner, kan metoder som gravimetri og seismik indgå i  

 kombination med andre metoder.
3.3 Geologiske hovedtyper De geologiske hovedtyper i Danmark er skitseret af GEUS  

 (Miljøstyrelsen, 1995b og GEUS,1997) og gengivet i figur b.1 med  

 beskrivelse i tabel b.1.
Tabel b.1 Beskrivelse af de geologiske hovedtyper Type Beskrivelse af geologisk hovedtype 1.
 Hedeslette med frit og/eller spændt grundvandsmagasin i  

 smeltevandsaflejringer (Vestjylland).
 2.
 Morænelandskab med frit og/eller spændt grundvandsmagasin i  

 smeltevandsaflejringer (Østdanmark).
 3.
 Morænelandskab med frit og/eller spændt grundvandsmagasin i  

 kalkaflejringer (Limfjordsområdet/Østdanmark).
 4.
 Morænelandskab/hedesletteaflejringer med frit og/eller spændt  

 grundvandsmagasin i tertiære sandaflejringer (Midt- og  

 Sønderjylland).
 5.
 Israndsområder med isforstyrrede grundvandsmagasiner i  

 smeltevandsaflejringer.
 6.
 Områder, der består af grundfjeld eller hærdede  

 sedimenter, med grundvandsmagasiner knyttet til sprækker.
Der er identificeret 6 geologiske hovedtyper, som videre er opdelt  

 på grundlag af, om der er tale om frit/spændt magasin, om der er  

 et eller flere magasiner m.v. (Miljøstyrelsen, 1995b). Af de 6  

 hovedtyper er 1, 2, 3 og 4 langt de mest geografisk udbredte.
Det  

 skønnes, at disse 4 hovedtyper arealmæssigt dækker mere  

 end 90% af samtlige områder med særlige  

 drikkevandsinteresser.
Figur b.1 Geologiske hovedtyper i Danmark (Miljøstyrelsen, 1995b).
Med udgangspunkt i de 4 første geologiske hovedtyper  

 gennemgås nedenfor, hvilke muligheder der er for at kortlægge  

 lerdæklag og grundvandsmagasiner med geofysiske metoder 3.4 Geologisk hovedtype 1, Hedesletten Hedesletten er geologisk karakteriseret ved udstrakte sandlag, der ofte  

 har stor tykkelse.
Afgrænsningerne af grundvandsmagasinerne kan  

 udgøres af glimmerler, moræneler eller smeltevandsler.
På  

 hedesletten er der de fleste steder gode muligheder for vandindvinding  

 på grund af de udstrakte sandlag.
Der kan dog være problemer med vandkvaliteten, da der mange steder  

 ikke træffes lerlag af betydning, der kan beskytte ressourcen.  

 Højt nitratindhold af vandet kan derfor forekomme i stor dybde.  

 Beskyttende lerlag over grundvandsmagasinerne på hedesletten kan  

 være dybtliggende, og det er derfor væsentligt at kortlægge  

 denne dybereliggende beskyttelse.
Er der tale om dybe boringer, kan brunt  

 vand endvidere udgøre en kvalitetstrussel mod grundvandet.
På  

 hedesletten ses et fladt terræn, der dog brydes af bakkeøerne,  

 der ofte har en anderledes geologisk opbygning.
 Hedesletten er den dominerende geologiske hovedtype i Jylland vest for  

 hovedopholdslinien, men kan også findes andre steder i landet.
Kortlægning af lerdæklag Kortlægning af lerdæklag på hedesletten vil ofte  

 kræve geofysiske metoder der kan give informationer fra større  

 dybder.
Lerdæklagene på hedesletten kan geologisk bestå af  

 smeltevandsler, moræneler eller glimmerler (i Vestjylland). Valget af  

 geofysisk metode til kortlægning af lerdæklag bør bero  

 på en forudgående vurdering af de geologiske forhold, eksempelvis  

 ud fra boreoplysninger.
Ud fra dette kan det afgøres, hvilken type  

 lerdæklag der kan være tale om, samt i hvilke tykkelser og dybder  

 lerlagene kan forventes.
Elektriske og elektromagnetiske metoder Når det drejer sig om kortlægning af lerdæklag på  

 hedesletten, vil det være de elektriske og elektromagnetiske metoder  

 der er de mest egnede.
Det er her en forudsætning at lagene kan detekteres med disse  

 metoder.
I denne henseende gælder på hedesletten to  

 forudsætninger:
 1)	den generelle forudsætning, at lagene skal have en tykkelse af  

 samme størrelse som det overdække der findes over laget.
2)	den geologiske forudsætning, at det beskyttende lerlag skal  

 have en modstandskontrast til de omkringliggende sedimenter for at kunne  

 adskilles herfra.
Dette er specielt et problem hvor det beskyttende lerlag  

 udgøres af glimmerler, idet glimmerleret (der ofte er kendetegnet ved  

 et højt siltindhold), kan have en høj modstand, der stedvis  

 ikke kan skelnes fra sand.
dybde < 30 m Er området præget af overfladenære (indtil 30 m u.t.)  

 lerdæklag, kan slæbegeoelektrik og MEP udgøre egnede  

 metoder til kortlægning af lagene.
dybde 30 - 60 m Findes de beskyttende lerlag dybere (fra 30 til 60 m u.t.), kan MEP og TEM  

 være egnede metoder.
TEM-metoden kan her have en fordel, da den er  

 relativt ufølsom over for variationer i de mest terrænnære  

 dele af geologien.
dybde > 60 m Er området præget af at beskyttende lerlag findes i  

 intervallet fra 60 til 150 m u.t., kan TEM være en egnet metode til  

 sårbarhedskortlægning, dog gælder ovennævnte to  

 forhold også for anvendelse af TEMmetoden.
Kortlægning af grundvandsmagasiner Som beskrevet i det foregående, kan grundvandsmagasinerne på  

 hedesletten være dybtliggende.
Geofysiske metoder til kortlægning  

 på hedesletten skal derfor kunne beskrive forholdene i større  

 dybder, op til ca. 200 m u.t.
Med TEM TEM-metoden vil i nogle tilfælde være egnet til  

 kortlægning af grundvandsmagasiner på hedesletten.  

 Ovennævnte forudsætninger skal i denne henseende være  

 opfyldt.
På hedesletten vil der ofte ikke findes lag med lav modstand  

 (gode elektriske ledere), som er det ideelle for at opnå gode data med  

 TEM-metoden.
Dette giver en øget risiko for støjpåvirkede  

 data.
Da bunden af magasinet kan være dybtliggende, kan det i nogle  

 tilfælde være gavnligt at anvende TEMmetoden i en version med  

 større sendermoment, hvilket ved traditionel TEM vil sige en  

 større loop-størrelse end 40x40 meter, eller større  

 strøm i loopet.
Elektriske metoder Hvis der er tale om magasiner inden for de øverste 60-100 m u.t.,  

 kan MEP komme på tale som en metode hvor både sårbarheden  

 og udstrækningen af magasinet kan belyses.
Her kan det være  

 hensigtsmæssigt at underbygge resultaterne med enkelte  

 TEM-målinger langs profilet.
Hvis det drejer sig om kortlægning af grundvandsmagasiner i  

 bebyggede områder, hvor der ikke kan måles med TEM, må  

 kortlægningen ske med elektriske metoder som MEP eller med konventionel  

 VES (vertikal elektrisk sondering, punktprofil), sidstnævnte helst som  

 ortogonal måling med stort elektrodeudlæg.
Ortogonal måling  

 betyder at der udføres to sonderinger i samme punkt, men med  

 udlæg vinkelret på hinanden, hvilket giver mulighed for at  

 kvalitetsvurdere den information der kan udtolkes fra en VES.
Ortogonale VES  

 som supplement til geoelektriske linieprofiler eller MEP profiler kan desuden  

 anbefales som kvalitetskontrol af disse.
Gravimetri og seismik Til regional kortlægning af dybtliggende grundvandsmagasiner  

 på hedesletten er gravimetri kombineret med seismik anvendt med succes  

 i den sydvestlige del af Jylland.
Disse metoder i kombination giver mulighed  

 for kortlægning af dybtliggende strukturer, som ofte vil være  

 vanskeligt detekterbare med elektriske og elektromagnetiske metoder.
Da  

 seismikken er bedst til at afspejle forholdene i de dybereliggende  

 strukturer, må det betragtes som en fordel at kombinere seismiske  

 målinger med en metode, der kan opløse den overfladenære  

 geologi.
Her kan Slæbegeoelektrik eller MEP komme på tale.
Nødvendig kortlægning Det ideelle er at vide alt om geologien hele vejen ned til de dybtliggende  

 magasiner - men hvis et dybtliggende magasin ligger godt beskyttet af en  

 kompleks geologi med mange lerlag (eksisterende viden fra boringer eller i  

 øvrigt sandsynligt) er det ikke altid strengt nødvendigt med en  

 detaljeret kortlægning af de øvre 30-50 m.
3.5 Geologisk hovedtype 2, Øst Danmark Den geologiske hovedtype "Øst Danmark" er karakteriseret  

 ved at lerdæklagene overvejende består af moræneler, og  

 grundvandsmagasinet består af smeltevandssand.
De nedre  

 afgrænsninger af grundvandsmagasinerne er typisk fedt ler i form af  

 tertiært ler, moræneler eller smeltevandsler.
Den nedre  

 afgrænsning af grundvandsmagasinerne træffes typisk fra 50 til  

 150 meter under terræn, og derfor har lagsammensætningen i de  

 mere terrænnære dele af geologien ofte afgørende betydning  

 for grundvandsmagasinets beskyttelsesgrad.
Grundvandsmagasinerne i denne hovedtype er ofte knyttet til  

 "begravede dale", som er dalforløb i landskabet fra  

 før istiderne, der under istiderne er udfyldt med materialer der i dag  

 gør de begravede dale til egnede grundvandsmagasiner.
Denne hovedtype  

 er dominerende i området fra hovedopholdslinien og mod øst.
Kortlægning af lerdæklag Da de beskyttende lerdæklag ofte findes i de mere  

 terrænnære dele af geologien, vil metoder, der beskriver  

 forholdene indtil ca. 30 meter under terræn, være velegnede til  

 kortlægning af disse lag.
Til dette formål er  

 slæbegeoelektrik og MEP derfor velegnede.
I de tilfælde, hvor de  

 beskyttende lerlag træffes dybere, kan TEM endvidere i nogle  

 tilfælde bidrage med oplysninger.
Den større  

 indtrængningsdybde ved MEP kan også give mulighed for  

 kortlægning af dybereliggende beskyttende lag (indtil ca. 60 m  

 u.t.).
Kortlægning af grundvandsmagasiner I denne hovedtype er det i særdeleshed TEM, der er velegnet til  

 kortlægning af grundvandsmagasinerne.
Grundvandsmagasinerne ligger i  

 passende dybde i forhold til TEM-metodens indtrængningsdybde (op til  

 ca. 150 meter), og det at den nedre afgrænsning af  

 grundvandsmagasinerne som regel udgøres af fedt ler, som er en god  

 elektrisk leder, medvirker til at TEM-metoden er et stærkt  

 værktøj her.
Gravimetri har tidligere været anvendt til at  

 kortlægge de overordnede forløb af grundvandsmagasinerne i denne  

 hovedtype.
 I de tilfælde hvor den nedre afgrænsning af  

 grundvandsmagasinerne træffes indtil ca. 60 m u.t., er det muligt med  

 MEP-metoden både at kortlægge grundvandsmagasinet og  

 lerdæklagene over grundvandsmagasinet.
3.6 Geologisk hovedtype 3, Kalk og kridt Denne hovedtype er karakteriseret ved, at vandindvindingen enten  

 foregår fra kalk- og kridtmagasiner eller fra sandlag i niveauet over  

 kalk- og kridtmagasinerne.
Kalk- og kridtoverfladen træffes i dybder  

 fra ca. 20 til ca. 70 m u.t.
Hvor grundvandsmagasinerne er knyttet til  

 sandlag over kalk eller kridt, kan disse være afgrænset af  

 områder med moræneler eller smeltevandsler.
Egentlige  

 afgrænsninger i kalkog kridtmagasinerne kan være vanskelige at  

 fastlægge, men de kan være knyttet til eksempelvis mindre  

 porøse zoner eller forkastninger.
Lerdæklagene findes i niveauet over kalk og kridt.
Hovedtypen findes  

 i områder på Sjælland, Djursland, Himmerland, Nordjylland,  

 Lolland, Langeland m.m.
Kortlægning af lerdæklag Kortlægning af lerdæklag i hovedtype 3 er i stor  

 udstrækning sammenlignelig med forløbet i hovedtype 2. Da de  

 beskyttende lerdæklag ofte findes i de mere terrænnære dele  

 af geologien, vil metoder der beskriver forholdene indtil ca. 30 meter under  

 terræn være velegnede til kortlægning af disse lag.
Til  

 dette formål er slæbegeoelektrik og MEP derfor velegnede.
I de  

 tilfælde hvor de beskyttende lerlag træffes dybere, kan TEM  

 endvidere i nogle tilfælde bidrage med oplysninger.
 Den større indtrængningsdybde ved MEP kan også give  

 mulighed for kortlægning af dybereliggende beskyttende lag (indtil ca.  

 60 m u.t.).
Kortlægning af grundvandsmagasiner I denne hovedtype vil det være af betydning for  

 tilrettelæggelsen af kortlægningen om grundvandsmagasinerne er  

 knyttet til sandlag i geologien over kalk/kridt eller til selve kalk- eller  

 kridtmagasinet.
Magasiner i sand over kalk/kridt Er magasinerne knyttet til sandlage over kalk eller kridt, som er  

 hydraulisk adskilt fra denne, vil de normalt være meget vanskelige at  

 kortlægge.
Dette skyldes dels den manglende kontakt til kalk/kridt,  

 hvor de adskillende lerlag ikke er tykke nok til at de kan identificeres, og  

 dels at sandmagasinerne skal være mindst lige så tykke som dybden  

 til dem for at de kan kortlægges.
Egnede metoder til kortlægning  

 kan her være TEM, MEP og måske i nogle tilfælde  

 slæbegeoelektrik, hvis magasinerne er meget overfladenære.
Vandførende horisonter I såvel kalk (Selandien og Danien) som skrivekridt (Maastrictien)  

 vides det, at vandføringsevnen især er knyttet til lagparallelle  

 sprækker i hærdnede lag, eller endnu oftere i overgangen mellem  

 hærdnede og uhærdnede lag.
Ofte er der tale om meget få  

 vandførende horisonter i en boring, og ingen terræn-geofysisk  

 metode kan anvendes til at forudsige eller kortlægge disse  

 horisonter.
Derimod har det vist sig at de vandførende horisonter i de enkelte  

 lokaliteter/områder ofte er knyttet til bestemte lithostratigrafiske  

 enheder i såvel Selandien og Danien kalk som i skrivekridt.
Kendskabet  

 til disse lithostratigrafiske enheder kan normalt ikke opnås ud fra de  

 prøver som normalt udtages af brøndborere, og fremgår  

 derfor i regelen ikke i boreprofiler af eksisterende boringer.
Geofysisk  

 borehulslogging har vist sig endog særdeles nyttig ved  

 lithostratigrafiske beskrivelser af kalk- og kridtlagfølger i ny og i  

 gamle boringer, samt ved undersøgelse af de lithostratigrafiske  

 enheders vandføringsevne og porevandssalinitet.
Tilstedeværelse  

 af og udbredelse af sådanne lithostratigrafiske enheder med  

 særlig hyppig eller særlig stor vandføringsevne i kalk og  

 kridt vil i reglen skulle kortlægges ved en kombination af  

 log-stratigrafiske og strukturgeologiske undersøgelser  

 sidstnævnte i visse tilfælde understøttet af gammel eller  

 ny seismik.
Forkastninger Kun i forholdsvis få tilfælde vil en særlig stor  

 vandføringsevne i kalk eller kridt være knyttet til en vertikal  

 tektonisk knusningszone (forkastningszone), hvor de hærdnede lag  

 (kompetente lag) da vil være generelt opsprækkede.
Hvor  

 indikationer på en forkastningszone optræder, for eksempel fra  

 korrelationen af borehulslogs i flere boringer, vil i visse tilfælde  

 refraktionsseismik, i andre tilfælde refleksionsseismik kunne anvendes  

 til at verificere og kortlægge eksistensen og forløbet af en  

 sådan forkastningszone.
Begge disse seismiske metoder er imidlertid  

 relativt dyre.
Dybden til saltvand I kalk og kridt vil den nedadtil begrænsende faktor for muligheden  

 for indvinding som nævnt være saltholdigt grundvand.
Dybden til  

 dette kan som også allerede nævnt fastlægges fra  

 terræn med enten MEP eller TEM.
Hvilken af disse metoder der bør  

 vælges, vil bl.a. afhænge af den forventede dybde: Ned til 60 m  

 bør MEP foretrækkes, og ved større dybde vil TEM  

 være at foretrække.
Hvis det ferske grundvand når dybere  

 end 125-150 m, vil TEM ikke kunne give et bud på dybden til saltvandet.  

 Hvor Grønsandskalk (Selandien kalk) er overlejret af Kertemindeler,  

 vil kortlægning af dybden til saltholdigt grundvand formodentlig  

 ligeledes være vanskelig med TEM, på grund af lerets lave  

 resistivitet, 15-20 ohmm.
En størrelsesorden på dybden til  

 saltvandet vil i dette tilfælde antagelig bedre kunne opnås ved  

 traditionel geoelektrisk sondering (VES).
3.7 Geologisk hovedtype 4, østlige del af Midt- og  

 Sønderjylland Hovedtypen består af glacialt præget morænelandskab,  

 ofte med en kompliceret geologisk opbygning.
I denne geologiske hovedtype  

 foregår vandindvindingen fra sandaflejringer.
Der kan være tale  

 om både kvartære og tertiære sandaflejringer.  

 Lerdæklagene over grundvandsmagasinerne kan være både  

 smeltevandsler, moræneler og glimmerler.
Grundvandsmagasinerne og den  

 nedre afgrænsning af grundvandsmagasinerne kan være dybtliggende  

 (op til ca. 150 m u.t.).
 Den nedre afgrænsning kan bestå af glimmerler eller fedt ler.  

 Beskyttende lerdæklag over magasinerne kan være beliggende i  

 området fra terræn og ned til over 100 m u.t.
Kortlægning af lerdæklag Forud for kortlægning af lerdæklag i denne hovedtype er det  

 vigtigt at få et overblik over, i hvilket dybdeniveau og i hvilken  

 tykkelse lerlagene kan forventes.
Ud fra denne viden kan der tages stilling  

 til om det er muligt at kortlægge lerlagene, samt hvilken metode der er  

 egnet til kortlægningen.
 For at kunne kortlægge lerlagene er det generelt en  

 forudsætning, at de har egenskaber og optræder i en tykkelse  

 så kortlægning er mulig, jf. forudsætningerne omtalt under  

 kortlægning på hedesletten.
dybde < 30 m Hvis det vurderes at lerlag indtil 30 m u.t. er afgørende for  

 beskyttelsen af grundvandsmagasinet, kan slæbegeoelektrik og MEP  

 være egnede metoder.
dybde 30-60 m For lerlag i intervallet fra 30 m u.t. og til 60 m u.t. kan MEP og TEM  

 være egnede metoder.
dybde > 60 m For dybereliggende lerlag vil TEM være den mest egnede metode, dog  

 vil MEP med lange elektrodeudlæg også i nogle tilfælde  

 kunne anvendes her.
Kortlægning af grundvandsmagasiner Forud for kortlægning af grundvandsmagasiner i denne geologiske  

 hovedtype er det vigtigt, ud fra eksisterende data et skabe et overblik over  

 om kortlægning af magasinerne er mulig.
På grund af den  

 komplicerede geologiske opbygning kan kortlægning af magasinerne  

 være vanskelig, dels som følge af at de vandførende lag  

 er tynde, dels fordi modstandskontrasten til de omkringliggende af lejringer  

 kan være beskeden (glimmerler i forhold til vandmættet sand).
 Vurderes det at forudsætningerne for at kortlægge  

 grundvandsmagasinerne er opfyldte, kan TEM og MEP komme på tale i det  

 omfang magasinerne ikke er dybtliggende (indtil 60 m u.t.). For  

 dybereliggende magasiner vil TEM være den mest oplagte metode.  

 Sidstnævnte tilrådes belyst ved borehulslogging med induktionslog  

 i mindst én eksisterende PVC-filterudbygget boring, som gennemborer  

 lagserien ned til den ønskede undersøgelsesdybde, eller endnu  

 bedre ved resistivitetslog i en ny undersøgelsesboring forinden denne  

 udbygges med filterrør.
4 Slæbegeoelektrik Andre betegnelser PACES (Pulled Array Continous Electrical Sounding) Anvendt siden Ca. 1988 Udbredelse Meget anvendt.
 Udstyret er ikke til salg, men kan leases hos visse firmaer.
Anvendelsesområde Kortlægning af lerdæklagstykkelse og -sammensætning  

 indtil ca. 30 meters dybde.
Metodebeskrivelse Slæbegeoelektrik er en videreudvikling af elektrisk linieprofilering  

 med elektrodespyd.
Der opmåles med et elektrodeslæb, hvorpå  

 elektroderne er fastmonteret i form af stålcylindre på en  

 slæbeslange.
I elektroderne er indbygget  

 præprocesseringselektronik.
Gennem slæbeslangen sendes de  

 præprocesserede signaler videre til måleinstrumentellet.  

 Elektrodeslæbet trækkes af et lille  

 bæltekøretøj, hvorpå måleinstrumentellet er  

 placeret.
 Ved metoden opnås stor datatæthed og stor produktivitet i  

 felten sammenlignet med traditionelle elektriske metoder.  

 Slæbegeoelektrik opmåles typisk med 8 elektrodeafstande på  

 samme elektrodeslæb fra a = 2 meter til a = 30 meter.
Der opmåles kontinuert og simultant i alle elektrodeopstillinger,  

 mens elektrodeslæbet trækkes gennem terrænet.
Data  

 processeres løbende, og der lagres en måleværdi for hver  

 elektrodeopstilling, omtrentlig pr. én meter.
De tætte  

 målinger giver en stor datasikkerhed og en bedre mulighed for  

 støjundertrykkelse, herunder undertrykkelse af geologisk  

 støj.
Fordele Med metoden er det muligt hurtigt at kortlægge store områder.  

 Den store datatæthed i forhold til traditionelle elektriske metoder  

 giver mulighed for bedre kvalitetsvurdering.
Ulemper Problemer med elektrisk kontakt i tørke- og frostperioder.  

 Anvendelse begrænset til det åbne land.
Begrænset  

 indtrængningsdybde.
Dagsproduktivitet 7-15 km profillinie Undersøgelsesdesign Slæbegeoelektrik udføres som en række profillinier  

 inden for det område, der ønskes kortlagt.
Når det drejer  

 sig om sårbarhedskortlægning, vil det ofte være  

 hensigtsmæssigt at differentiere tætheden af profillinierne,  

 afhængigt af afstanden til kildepladsen.
Hvor linierne ligger  

 tættest, kan afstanden mellem linierne være 100-200 meter, mens  

 den længere ude i oplandet kan være 300-500 meter.
Datapræsentation Data præsenteres som modstandsprofiler, der viser de tolkede  

 resultater af et opmålt profil, og som isoohmmeter fladekort på  

 baggrund af de tolkede målinger.
Isoohmmeterkortet vil afspejle  

 modstandsvariationen i et bestemt dybdeinterval.
Referencer Sørensen, K.
I. & Pedersen, F.
F., 1991: Den  

 slæbegeoelektriske metode.
Miljøministeriet, Skov- og  

 Naturstyrelsen, Kortlægningsserien 9, 55pp.
 Vandteknik, 1993, no. 2: Temanummer: Nye metoder til  

 kortlægning af grundvandet.
Kurt Sørensen, Verner Søndergård og Richard  

 Thomsen, 1995: Overvågning af grundvandsressourcen baseret på  

 nye geofysiske målemetoder.
Projekt om jord og grundvand fra  

 Miljøstyrelsen, nr. 11, 1995.
5 MEP (Multi Elektrode Profilering) Andre betegnelser CVES (Continous Vertical Electrical Sounding), 2D-geoelektrik Anvendt siden 1995 Udbredelse Ny metode, vinder mere og mere udbredelse.
 Udstyr kan købes hos flere fabrikanter.
Anvendelsesområde Kortlægning af dæklagstykkelse og -sammensætning,  

 kortlægning af udstrækning af grundvandsmagasin.
Metodebeskrivelse Metoden er en videreudvikling af de traditionelle DC-geoelektriske metoder  

 (se under punktprofil). Metoden svarer princippet til mange punktprofiler  

 langs en profillinie.
Der arbejdes med en række elektrodespyd forbundet  

 via et multilederkabel til en omskifterboks og et måleinstrument med  

 computer.
Fra måleinstrumentet kan adresseres en bestemt  

 elektrodeopstilling.
Typisk måles 10 forskellige opstillinger i  

 Wenner-konfiguration med elektrodeafstande a fra 5 til 120 meter.  

 Opstillingen er opbygget af 4 kabelsekvenser, og der kan "rulles"  

 langs et profil af større længde ved at flytte bageste  

 kabelsekvens til forreste ende af opstillingen.
Langs en kilometer kan  

 være ca. 1000 målinger fordelt på de 10 opstillinger.
De mange data muliggør "inversion" af data, som betyder,  

 at data kan tolkes til en modstandsmodel.
Modstandsmodellen giver mulighed  

 for en mere eksakt vurdering af lagtykkelser og modstande.
Metoden kan  

 anvendes i en række konfigurationer afhængigt af opgaven.
Der kan  

 således måles med elektrodeafstande på op til a=240  

 meter.
Fordele Stor datatæthed, rimelig stor indtrængningsdybde.
Mulighed for  

 inversion af data.
Mulighed for kortlægning i byområder.
Ulemper Moderat dagsproduktivitet med a=5 til a=120. Feltarbejde ikke muligt i  

 perioder med hård frost. Ækvivalens- og suppressionsproblematik  

 ved inversion af data.
Dagsproduktivitet Med en opstilling som oven for nævnt fra a=5 m til a=120 meter er  

 dagsproduktiviteten ca. 1 km.
Andre opstillingstyper kan forøge eller  

 formindske produktiviteten.
Hurtigere udstyr er under udvikling.
Undersøgelsesdesign Ved sårbarhedskortlægning anvendes afstande mellem  

 profillinierne, svarende til hvad man bruger ved slæbegeoelektrik, det  

 vil sige at det ofte vil være hensigtsmæssigt at differentiere  

 tætheden af profillinierne, afhængigt af afstanden til  

 kildepladsen.
Hvor linierne ligger tættest, kan afstanden mellem  

 linierne være 100-200 meter, mens den længere ude i oplandet kan  

 være 300-500 meter.
På grund af den større  

 indtrængningsdybde vil metoden også bidrage med oplysninger om  

 udstrækning af grundvandsmagasinet.
Datapræsentation Data kan præsenteres som modstandsprofiler, der viser de tolkede  

 resultater af et opmålt profil, og som isoohmmeterkort på  

 baggrund af de tolkede målinger.
Isoohmmeterkortet vil afspejle  

 modstandsvariationerne i en bestemt dybde.
Referencer Halkjær, M. & Pedersen, F.
F.: MEP - en ny metode til  

 geologisk detailkortlægning.
Vandteknik nr. 8, oktober 1996.
6 TEM-sondering (Transient ElektroMagnetisk sondering) Andre betegnelser TDEM-sondering (TidsDomæne ElektroMagnetisk sondering).
Anvendt siden 1989 i Danmark.
Udbredelse Meget anvendt.
 Udstyr kan købes hos flere fabrikanter.
Anvendelsesområde Kortlægning af udstrækning og dybde af  

 grundvandsmagasiner.
Dybden til lag med lav modstand kan bestemmes meget præcist.
Metoden  

 er ikke særlig følsom i den terrænnære geologi,  

 så TEM er ikke god til kortlægning af grundvandsmagasinets  

 sårbarhed.
Metoden er under videreudvikling til en »slæbe-metode«  

 i lighed med geoelektrik.
Metodebeskrivelse TEM er en elektromagnetisk metode.
I en kvadratisk spole af tynd ledning  

 på jordoverfladen (typisk 40X40 meter) udsendes en strøm (1-3  

 A). Denne strøm afbrydes momentant, og derved induceres en  

 hvirvelstrøm i de øverste jordlag under spolen.
Hvirvelstrømmen udbreder sig ned gennem jordlagene, og i en  

 modtagerspole placeres midt i senderspolen på jordoverfladen,  

 måles det magnetiske felt hidrørende fra denne.  

 Hvirvelstrømmen vil bevæge sig hurtigt gennem elektrisk  

 dårligt ledende lag som sand og grus, og bremses af gode elektriske  

 ledere som ler.
Det målte magnetfelts forløb som funktion af  

 tiden tolkes efterfølgende, og ud fra dette kan modstandsfordelingen i  

 jorden bestemmes.
Fordele Stor indtrængningsdybde, rimelig høj dagsproduktivitet.  

 Feltarbejde muligt hele året.
Ulemper Ikke egnet til kortlægning af geologi tæt under terræn  

 (30 m), meget påvirkelig af elektriske installationer og metalgenstande  

 i jorden, derfor ofte uanvendelig i og ved byområder.
Begrænset  

 information om ikke ledende lag.
Metoden kræver at der findes en god leder.
Hvis dette ikke er  

 opfyldt, kan målinger i værste fald være ubrugelige.
Dagsproduktivitet Ca. 16 sonderinger, svarende til 1 km2.
Undersøgelsesdesign TEM-kortlægning gennemføres typisk som en fladedækkende  

 kortlægning, hvor målepunkterne fordeles ækvidistant ud  

 over kortlægningsområdet.
 Målepunkterne lægges typisk med en gennemsnitlig tæthed  

 på 16-18 sonderinger pr. km2.
Datapræsentation Data præsenteres typisk i form af en række kort, der på  

 forskellig vis illustrerer de fremkomne modstandsmodeller ved tolkningen af  

 de enkelte sonderinger.
Middelmodstandskort illustrerer fordelingen af  

 modstande i et bestemt koteinterval, kort over koten til den dybeste gode  

 leder vil ofte kunne illustrere bunden af grundvandsmagasinet, og  

 middelmodstandsprofiler viser, hvorledes modstanden varierer langs udvalgte  

 profilsnit gennem kortlægningsområdet.
Referencer Auken, E., Effersø, F., Christensen, N.
B.: Transient sondering -  

 en ny og effektiv metode til kortlægning af undergrunden.
Geologisk Nyt  

 nr. 4. 1993.
Sørensen, K. & Søndergaard, V.: Kortlægning  

 af Bedermagasinet   en ny måde at gøre det på.
Vandteknik,  

 nr. 2, 1993.
 Kurt Sørensen, Verner Søndergård og Richard  

 Thomsen, 1995: Overvågning af grundvandsressourcen baseret på  

 nye geofysiske målemetoder.
 Projekt om jord og grundvand fra Miljøstyrelsen, nr. 11, 1995.
7 Slæbetransient sondering Andre betegnelser PATEM (Pulled Array Transient Electromagnetic Method) Anvendt siden 1997 Udbredelse Ny metode, ikke udbredt.
Anvendelsesområde Kortlægning af udstrækning af grundvandsmagasiner samt  

 kortlægning af lerdæklagstykkelser.
Metodebeskrivelse Metoden er en videreudvikling af TEM sonderingsmetoden.
Der anvendes  

 små senderspoler (fra 2x2 til 3x5 meter), hvori der udsendes stor  

 strøm (op til 50 A). Senderspolen er udformet som et tæppe, der  

 sammen med modtagerspolen (anbragt på en slæde), trækkes  

 hen over jordoverfladen af et lille trækkøretøj.
Sender  

 og modtager er anbragt på trækkøretøjet sammen med  

 strømforsyningen.
Instrumentellet styres af PC, der er indbygget i  

 modtageren.
Måleprocessen, dataopsamlingen og datalagringen  

 foregår automatisk, samtidig med at spolerne slæbes gennem  

 terrænnet.
 Metoden har hovedsagelig de samme kortlægningsfordele og  

 begrænsninger som den traditionelle TEM sondering.
 Med den slæbetransiente metode opmåles kontinuert og derfor  

 erhverves et meget stort antal sonderinger tæt placeret langs med  

 profilet.
Gennem en midling af disse tæt opmålte sonderinger kan man  

 reducere den datastøj fra omgivelserne, som alle transiente  

 opmålinger har.
Derved opnås en meget høj datakvalitet og  

 reproducerbarhed.
 En væsentlig fordel ved metoden er at man gennem de kontinuerte  

 opmålinger langs profilet betydelig lettere end ved traditionel TEM  

 sondering kan klarlægge hvornår der er koblinger til kulturelle  

 ledere, det være sig højspændingsledninger, elektriske  

 hegn o.lign., eller anormal stor støj fra elektriske installationer.  

 Herved kan disse fejlbehæftede sonderinger fjernes fra datamaterialet.  

 Dette mindsker risikoen for fejltolkninger og derved opnås en betydelig  

 større tolkningssikkerhed.
 Metoden er i modsætning til TEM sondering også følsom i  

 den overfladenære geologi.
Fordele Høj datatæthed, stor indtrængningsdybde og høj  

 dagsproduktion.
 Feltarbejdet kan foretages hele året.
Ulemper Kan ikke anvendes i tætbebyggede områder.
Samme  

 begrænsninger som TEM-metoden, men på grund af større  

 datatæthed vil kasserede målinger på grund af støj  

 ikke betyde lige så meget.
Dagsproduktivitet 10   16 profilkilometer, svarende til 2.5 til 4 km2 fladekortlægning  

 ved 250 meter mellem profillinierne.
Undersøgelsesdesign Slæbetransient kortlægning udføres som en række  

 profillinier inden for det område, der ønskes kortlagt.
Det kan  

 være hensigtsmæssigt at differentiere tætheden af  

 profillinierne i forhold til geologiens variation.
Typisk anvendes en profillinie tæthed på 250 meter.
På  

 grund af metodens følsomhed overfor den overfladenære geologi  

 kan den supplere geoelektriske opmålinger foretaget til bestemmelse af  

 lerdæklagstykkelser og dermed øge tolkningssikkerheden  

 betragteligt.
Datapræsentation Data kan præsenteres som modstandsprofiler, der viser de tolkede resultater af et opmålt profil eller som middelmodstandskort som  

 ved den traditionelle TEM sondering.
Referencer ATV- Komiteen vedrørende grundvandsforurening, 1997.  

 Grundvandsforskningen i Danmark 1992   96.
8 Punktprofil Andre betegnelser DC-sondering, Schlumberger-sondering, VES (vertikal elektrisk  

 sondering) Anvendt siden 1960erne.
Udbredelse Tidligere den mest anvendte metode til kortlægning af  

 grundvandsmagasiner, anvendes nu kun sjældent.
Anvendelsesområde Kortlægning af dæklagstykkelse og -sammensætning,  

 kortlægning af udstrækning af grundvandsmagasin.
Metodebeskrivelse Punktprofil er en DC-geoelektrisk metode.
Der anvendes 4 elektrodespyd,  

 hvoraf de 2 er målelektroder og de 2 andre er  

 strømelektroder.
 Målelektroder opstilles med en bestemt afstand, og der foretages  

 målinger af spændingsfaldet over disse, mens  

 strømelektroderme flyttes successivt længere væk.  

 Målingerne vil afspejle modstandsforholdene i stigende dybde med  

 stigende afstand ud til strømelektroderne.
 De målte modstande kan efterfølgende tolkes, og  

 omsættes til en modstandsmodel, der viser modstandsvariationerne indtil  

 ca. 100 meters dybde (ved udlægslængde L/2 på 400  

 meter).
Fordele Mulighed for detaljeret belysning af geologien i de mere  

 terrænnære dele.
Ulemper Kræver 3 personer til feltarbejde, moderat produktivitet, risiko for  

 fejltolkninger i geologisk heterogene områder.
Feltarbejde ikke muligt  

 i perioder med hård frost. Ækvivalens- og suppressionsproblematik  

 ved tolkning.
Dagsproduktivitet Afhænger af afstanden mellem de enkelte målepunkter.
Typisk  

 dagsproduktivitet ca. 8 sonderinger.
Undersøgelsesdesign Metoden er meget følsom over for inhomogeniteter og afvigelser fra  

 en planparallel geologisk model i kortlægningsområdet, idet dette  

 kan lede til fejlagtige tolkninger.
Eksisterer der et overordnet kendskab til  

 forløb af de geologiske strukturer, er der mulighed for at anvende  

 denne viden til at placere målingerne mest optimalt.
Forudgående  

 geoelektrikprofilering kan også medvirke til at sikre placering i  

 områder, hvor geologien er mest homogen.
Tætheden af  

 sonderingerne ligger ofte i størrelsesordenen 8 pr. km2,  

 men kan også være større.
Ortogonale sonderinger, dvs. to sonderinger i samme punkt, vinkelret  

 på hinanden, reducerer den fejl som opstår på grund af  

 afvigelser fra den planparallelle geologiske model.
Ortogonale sonderinger er  

 velegnede som kvalitetssikring af geoelektriske linieprofiler og MEP  

 profiler.
Datapræsentation Data præsenteres oftest som tolkede modeller, enten på  

 tabelform, eller som plot, der viser de målte data, og den model, der  

 tilpasser data.
Referencer Skov- og Naturstyrelsen: Geofysik og råstofkortlægning.  

 Råstofkontorets kortlægningsserie nr. 5, 1987.
9 Linieprofilering Andre betegnelser Wenner-profilering, geoelektrisk profilering Anvendt siden 1960erne.
Udbredelse Tidligere meget udbredt, dog mest inden for råstofkortlægning  

 og ingeniørgeologisk "blødbunds"kortlægning.
I dag i stor  

 udstrækning erstattet af videreudviklede metoder, der benytter sig af  

 samme måleprincip (slæbegeoelektrik og MEP).
Anvendelsesområde Kortlægning af dæklagstykkelse og sammensætning.
Metodebeskrivelse Linieprofilering er en DC-geoelektrisk metode.
Der anvendes 4 jordspyd med  

 lige stor afstand imellem, hvor der sendes strøm ud over de to  

 yderste, og måles spændingsfald over de to inderste (eller  

 omvendt). Opstillingen flyttes langs en forudbestemt linie gennem  

 måleområdet.
Ved at anvende forskellige afstande mellem  

 elektroderne, kan der tilvejebringes information om modstandsforholdene i  

 forskellige dybder.
Der kan eksempelvis anvendes elektrodeafstande på  

 a=10, 20 og 30 meter.
Fordele Nem metode at arbejde med, måleresultater direkte tolkelige.
Ulemper Der kræves 3 personer til feltarbejde.
Moderat  

 dagsproduktivitet.
 Feltarbejde ikke muligt i perioder med hård frost.
Dagsproduktivitet Afhænger af hvilken elektrodeafstand og afstand mellem  

 målepunkter der anvendes.
Anvendes eksempelvis 30 meter mellem  

 elektroderne og 60 meter mellem målepunkterne skønnes  

 dagsproduktiviteten at ligge på 2-4 km profillinie, afhængigt af  

 områdets tilgængelighed.
Undersøgelsesdesign Som ved slæbegeoelektrik og MEP.
Datapræsentation Data præsenteres typisk som isoohmmeter kort, der illustrerer  

 modstanden inden for det kortlagte område for en af  

 elektrodeafstandene.
Eksempelvis et kort, der illustrerer, hvorledes modstanden på  

 elektrodeafstanden a=30 meter varierer geografisk.
Disse kort kan, efter en  

 geologisk tolkning, bruges til at vurdere, hvorvidt der er tale om sand eller  

 ler i dæklagene, og dermed bruges til at udpege de sårbare  

 områder.
Referencer Skov- og Naturstyrelsen: Geofysik og råstofkortlægning.  

 Råstofkontorets kortlægningsserie nr. 5, 1987.
10 Gravimetri Andre betegnelser Tyngdemålinger Anvendt siden Slutningen af 1950erne i grundvandssammenhæng.
Udbredelse Ikke særlig udbredt.
Der foreligger dog et omfattende datamateriale,  

 hvor hele Danmark er kortlagt i et regionalt net med 1 km mellem  

 målepunkterne.
Dette materiale kan i nogen tilfælde  

 afsløre overordnede strukturer med vandindvindingsmæssig  

 interesse.
Anvendelsesområde Kortlægning af overordnede geologiske strukturer, såsom  

 begravede dalsystemer.
Anvendt i forbindelse med kortlægning af  

 dybtliggende grundvandsmagasiner.
Metodebeskrivelse Gravimetri baserer sig på måling af tyngdefeltet.
Tyngdefeltet  

 vil variere alt efter hvilke geologiske materialer der befinder sig i jorden,  

 og det der kortlægges er således massefyldefordelingen i  

 undergrunden.
 Variationerne skyldes, at forskellige geologiske aflejringer har  

 forskellig massefylde.
 Korrekt tolkning af en gravimetrisk kortlægning forudsætter et  

 rimeligt forhåndskendskab til områdets geologi, eksempelvis fra  

 boringer, ligesom kombination med andre geofysiske metoder forbedrer  

 tolkningsmulighederne.
 Disse oplysninger skal bruges til at opstille en generel geologisk model,  

 der kan bruges til tolkninger i hele området.
Dagsproduktivitet Ca. 30 målepunkter pr. dag, herudover en del indledende arbejde Undersøgelsesdesign Afstand mellem de enkelte målepunkter kan ligge i  

 størrelsesordenen 100-300 meter.
Afstanden mellem punkterne vil  

 afhænge af størrelsen af de strukturer der ønskes  

 kortlagt.
Punkterne skal kotesættes med 2 cm nøjagtighed for en  

 efterfølgende korrekt beregning.
Datapræsentation Data kan præsenteres som kort eller profiler der illustrerer  

 tyngdeanomalien, som vil betegne afvigelser fra det generelle tyngdebillede  

 for området.
Kortene kan vise forløbet af overordnede strukturer  

 inden for området. 2D og 3D modellering af datasættene er  

 mulig.
 Forud for at data kan tolkes, er det ofte nødvendigt at foretage en  

 filtrering af de målte data, ligesom det er nødvendigt at  

 foretage en regional-residual separation.
Referencer Torge, Wolfgang, 1989: Gravimetry.
Forlaget Walter De Gryter.
11 Refleksionsseismik med høj opløselighed Andre betegnelser Shallow seismik Anvendt siden Seismiske undersøgelser har været anvendt i Danmark siden  

 1930'erne til olieefterforskning.
Udbredelse Ikke særlig udbredt.
Der foreligger dog et eksisterende  

 datamateriale med profiler udført i forbindelse med olieefterforskning  

 Dette materiale kan i nogen tilfælde afsløre overordnede  

 strukturer med vandindvindingsmæssig interesse.
For nylig anvendt i  

 forbindelse med kortlægning af dybtliggende grundvandsmagasiner i Ribe  

 formationen.
Anvendelsesområde Kortlægning af overordnede geologiske strukturer, såsom  

 begravede dalsystemer og forkastningszoner.
Kortlægning af dybe  

 grundvandsmagasiner.
Metodebeskrivelse Seismik er en akustisk metode.
Fra en kunstig lydkilde, typisk dynamit,  

 udsendes en kort skarp puls som forplanter sig ned gennem jordlagene.
 Fraktioner af denne elastiske bølge reflekteres fra overgangen  

 mellem jordlag med forskellige akustiske kontraster som følge af  

 ændringer i jordlagenes densitet, porøsitet etc.
Ved hjælp af et stort antal geofoner på jordoverfladen kan man  

 måle lydens udbredelse i jorden, og herved beregne lydens hastighed og  

 kortlægge jordlagenes udbredelse.
Lydbølgen bevæger sig  

 hurtigt gennem faste og hårde bjergarter som grundfjeld, kalk- og  

 kridtbjergarter og ler, mens lydhastigheden i ukonsoliderede ikke  

 sammenkittede jordlag som f.eks. sand og grus er langsommere.
Lydhastigheden  

 stiger typisk med dybden.
Metoden er i tilfælde med god boringsdækning egnet til  

 bestemmelse af et områdes lithologi og stratigrafi og er suveræn  

 til bestemmelse af overordnede strukturelle og tektoniske forhold,  

 såsom forkastningszoner, begravede dale etc.
Metoden er ikke egnet til  

 kortlægning af de øvre jordlag ned til ca. 50 m u.t., mens der  

 under gunstige forhold kan opnås informationer ned til minimum 500 m  

 dybde.
Såfremt der er en tydelig forskel i lydhastigheden mellem de enkelte  

 lag, og at lydhastigheden stiger nedad i lagfølgen fra lag til lag,  

 kan den refraktionsseismiske metode anvendes.
Dette er dog sjældent  

 tilfældet i Danmark, hvor moræneler/ler med relativ høj  

 hastighed ofte overlejrer sandmagasiner, som har lavere hastighed.
Fordele Under gunstige forhold (øvre jordlag bestående af ler, eller  

 lydkilde tæt på grundvandsspejlet) kan der normalt opnås  

 stor indtrængningsdybde.
En af de få metoder, hvor det er muligt at tilvejebringe oplysninger  

 om dybtliggende grundvandsmagasiner (200-400 m u.t.) Ulemper Kostbar sammenlignet med elektriske og elektromagnetiske metoder.
Kræver god akustisk kontakt i jordlagene, ikke mindst i de  

 øvre jordlag, hvor lyden hurtigt vil dæmpes og spredes i  

 ukonsoliderede bjergarter som f.eks. sand over grundvandsspejlet.
For at  

 opnå en optimal datapræsentation kræves ofte omfattende  

 databearbejdning.
Dagsproduktivitet Ca. 1 km profil pr. dag Undersøgelsesdesign Landseismiske undersøgelser udføres langs en linie, hvor  

 geofonerne er fordelt med lige store afstande og lydkilden er placeret enten  

 centralt eller for enden af kilden.
Afstanden mellem linierne vil  

 afhænge af områdets geologiske kompleksitet.
Datapræsentation Seismiske profiler præsenteres ved datasektioner med en horisontal  

 længdeakse og tovejstiden for refleksioner som vertikal akse.
Kendes  

 intervalhastighederne for de respektive jordlag, kan der udarbejdes sektioner  

 med dybde som vertikal akse, ligesom der kan udarbejdes migrerede sektioner,  

 hvor jordlagene afbildes mere rumligt korrekt på sektionerne.
Referencer Skov- og Naturstyrelsen, 1987: Geofysik og  

 råstofkortlægning.
Råstofkontorets kortlægningsserie  

 nr. 5, 1987.
12 Andre geofysiske overflademetoder I specielle tilfælde finder andre metoder end de foran beskrevne  

 metoder anvendelse i forbindelse med grundvandsproblemstillinger.
12.1 Georadar En induktiv, elektromagnetisk målemetode.
Metoden kan give yderst  

 detaljerede informationer om geologien til dybder på op til ca. 10  

 meter, hvilket giver metoden en mulig relevans inden for kortlægning af  

 dæklagstykkelse og -sammensætning.
 Metoden har dog så vidt vides ikke været anvendt til dette  

 formål, sandsynligvis fordi signalerne har svært ved at  

 gennemtrænge lerlag, og indtrængningsdybden er meget  

 begrænset i sand med højt lerindhold.
 Med georadar kan der opnås en stor dagsproduktivitet, da  

 måleudstyret sættes bag på en traktor.
12.2 Stang-slingram Elektromagnetisk, induktiv metode.
Metoden er en profileringsmetode, der  

 er enmandsbetjent.
Indtrængningsdybden er 5-7 meter, og metoden har  

 svært ved at trænge igennem lag med lav elektrisk modstand.
 Metoden er hurtig at arbejde med, men den lille indtrængningsdybde  

 og metodens problemer med at gennemtrænge lerlag gør, at den  

 ikke har opnået nogen udbredelse i forbindelse med kortlægning af  

 dæklagstykkelse og -sammensætning i grundvandsmagasiner.
 Metoden kan være velegnet til at kortlægge overfladenære  

 geologiske inhomogeniteter, og anvendes inden for lokalisering af nedgravede  

 tønder o. lign.
 Ved anvendelse af stang-slingram skal man være opmærksom  

 på de samme fejlkilder som ved øvrige elektromagnetiske  

 metoder.
13 Geofysiske borehulsmetoder 13.1 Anvendelse Borehulsmetoder/loggingmetoder kan anvendes, når der ønskes  

 mere detaljerede informationer i dybden end den, der kan skaffes fra de  

 geofysiske overflademetoder.
Det kan dels dreje sig om at skaffe flere  

 oplysninger om geologien i eksisterende boringer, som måske er  

 mangelfuldt beskrevet (borehulslogs), dels om logs optaget under selve  

 borearbejdet (ellogboringer).
Logging baserer sig på en målesonde der sænkes ned i  

 boringen.
Sonden er forbundet via kabler til et måleinstrument på  

 jordoverfladen, hvor det målte signal registreres sammen med den  

 aktuelle dybde som sonden befinder sig i.
Logging kan anvendes til mere præcist at fastlægge  

 laggrænser og lagegenskaber, eksempelvis i forbindelse med  

 skylleboringer, hvor der kan være en betydelig opblanding af de  

 opborede materiale.
En del logtyper kræver direkte kontakt til  

 formationen, hvorfor de kun kan udføres under grundvandsspejlet og i  

 uforede boringer, der endnu ikke er filtersat.
13.2 Ellogboring Ellogboring er en nyere metode udviklet ved Geofysisk afdeling,  

 Århus Universitet.
Ved denne metode måles der direkte under  

 borearbejdet, idet sonden er monteret på en hul boresnegl.
Denne metode  

 giver desuden mulighed for udtagning af niveaubestemte vandprøver  

 under borearbejdet, så eventuel vandkemisk lagdeling i  

 grundvandsmagasinet kan klarlægges.
Ellogmetoden beskrives i appendix  

 c.
 I det følgende gives en kort beskrivelse af de relevante  

 loggingmetoder i relation til grundvandsproblemstillinger.
13.3 Gammalog Den naturlige gammalog baserer sig på registrering af den naturlige  

 gammastråling.
Metoden registrerer den naturlige radioaktive  

 gammastråling fra isotoper af visse grundstoffer i de geologiske  

 aflejringer.
 Den generelle sammenhæng er således, at lerede aflejringer har  

 en høj gammastrålingsintensitet, mens sand og kalk/kridt  

 aflejringer har en lavere intensitet.
En afgørende fordel ved gammaloggen er, der ikke stilles krav til  

 kontakt til den geologisk formation og at den kan anvendes i såvel  

 forede som uforede borehuller og over og under vandspejlet.
Modellen er kun  

 et værktøj i en fortsat proces, hvor det hele tiden må  

 overvejes, om indsamling af nye data og resultater af detaljeret  

 kortlægning bør give anledning til ændringer af den  

 hydrogeologiske tolkningsmodel med tilhørende antagelser.
Resultaterne af en gammalog tolkes i reglen kvalitativt, idet loggen  

 bruges som en indikator på lerindholdet i aflejringerne.
Loggen er  

 endvidere gavnlig at anvende i kombination med eksempelvis elektriske logs,  

 idet den her vil kunne anvendes til en bedre forståelse af de  

 målte modstandsniveauer.
13.4 Resistivitetslog Resistivitetslogs anvendes til at måle den elektriske modstand i  

 aflejringerne i en boring.
En resistivitetslog kræver elektrisk kontakt  

 til formationen, og kan derfor kun udføres i væskefyldte,  

 uforede boringer.
Resistivitetslogs finder derfor mest anvendelse i de situationer, hvor der  

 ønskes yderligere informationer om en boring, inden der tages stilling  

 til, hvorledes boringen skal filtersættes.
En speciel anvendelse er  

 kontrol af filterplacering, idet den i et PVC-forerør kun giver  

 målerespons netop gennem slidseåbningerne i filteret.
13.5 Induktionslog Induktionslog er en induktiv, elektromagnetisk log.
Loggen kan bruges til  

 at beregne den elektriske modstand i formationen.
Loggen kræver ikke  

 direkte kontakt til borehulsvæggen, og kan anvendes såvel over  

 som under grundvandsspejlet.
Den reagerer kraftigt på metal, den kan  

 derfor ikke anvendes i metalforede boringer, ligesom samlinger med  

 metalskruer på PVC-rør vil påvirke loggen.
 En vigtig anvendelse af induktionlog er kontrol af de forventede  

 resistiviteter eller resistivitetsforskelle i lagserien, i et givet  

 undersøgelsesområde forinden planlægningen af de  

 geofysiske kortlægninger.
 Dette kan ske i eksisterende boringer uden jernforerør i de  

 aktuelle dybdesektioner, dvs. i boringer med PVC-forerør.
13.6 Ledningsevnelog Ledningsevnelog er en simpel logtype, som består i måling af  

 ledningsevnen af vandet i en boring.
Loggen kan også anvendes, mens der  

 pumpes på boringen, og kan herved bruges til undersøgelse af  

 ledningsevnen i det vand, der strømmer ind i boringens  

 filterstrækning.
 Ledningsevnen er en god parameter at have kendskab til, hvis man befinder  

 sig i et område, hvor der er problemer med saltvand i boringerne.  

 Loggen kan her bruges til undersøgelse af, i hvilke niveauer  

 saltvandspåvirkningen sker.
Ledningsevnelog kan også være særdeles nyttige til  

 undersøgelse af det indstrømmende vand i boringer, der er  

 forureningspåvirkede.
Her er det en forudsætning, at de stoffer,  

 der er forurenet med, har en indflydelse på vandets ledningsevne.
Dette  

 kan være tilfældet med perkolat fra lossepladser, der ofte  

 indeholder salte som påvirker ledningsevnen af vandet.
13.7 Flowlog Flowlog anvendes til at måle, hvorledes indstrømningen af  

 grundvand fordeler sig i boringen.
Loggen udføres, mens der er en  

 pumpe monteret i boringen, og vandets strømningshastighed som funktion  

 af dybden registreres.
Loggen findes i forskellige typer, bl.a. en simpel  

 mekanisk type, med en propel forbundet til en tæller, og en mere  

 »følsom« udgave "heat pulse flowmeter" (HPFM), der virker  

 ved hjælp af en varmekilde og temperaturfølere over og under  

 varmekilden.
 Det volumen varmt vand, der dannes, passerer temperaturfølerne, og  

 herved kan vandets strømningshastighed og -retning bestemmes.
HPFM kan anvendes til at fastlægge beliggenheden af et vandskel i  

 boringen, når der anvendes flerpumpe-arrangementer.
Dette er gavnligt,  

 hvis der ønskes udtaget niveaubestemte prøver i eksisterende  

 boringer.
I dybe boringer med lange filtersektioner eller lange åbne sektioner  

 i kalk og kridt kan der være trykforskelle mellem den øvre og  

 den nedre del af sådanne sektioner især i nærheden af eller  

 på kildepladser, hvorfra der sker indvinding.
Sådanne  

 trykforskelle vil betyde, at der sker intern strømning i boringen selv  

 uden at der pumpes på boringen, basis strømning.
Det kan  

 eksempelvis være strømning fra den øvre del af kalken i  

 en boring til stærkt vandførende zoner i større dybde i  

 samme boring, fordi der indvindes fra disse dybereliggende zoner fra andre  

 boringer i nærheden.
Eller det kan være opadstrømmende  

 vand, evt. saltholdigt, fra en dyb ældre boring, som nu anvendes som  

 pejleboring, og hvor det opadstrømmende vand udstrømmer i den  

 øvre del af kalken, fordi andre boringer i nærheden netop  

 indvinder herfra.
Sådanne situationer er ikke ualmindelige, og manglende viden herom  

 vil medføre, at vandanalyser fra udtagne råvandsprøver  

 eller endog fra dybdekontrollerede prøver kan blive fejltolket med  

 hensyn til, hvad de pågældende prøver repræsenterer.  

 Det må derfor anbefales, at et borehulslogging program ud over  

 såvel ledningsevne-/temperaturlog som flowlog under pumpning også  

 indeholder disse logs uden pumpning.
En flowlog uden pumpning vil direkte  

 kunne give en størrelsesorden på strømningen, samt  

 hvorfra og hvortil   mens ledningsevne-/temperatur-log vil verificere hvorfra  

 og hvortil basisstrømningen sker i boringen.
For en kvantitativ tolkning af flowlogs er det nødvendigt at kende  

 størrelse og variation af boringens diameter.
Når der logges i  

 forede boringer, har man som regel et rimeligt kendskab til diameteren,  

 hvorimod den kan variere meget i uforede boringer (eksempelvis kalkboringer).  

 I uforede boringer bør flowloggen derfor suppleres med en kaliberlog,  

 der bestemmer boringens diameter.
13.8 Kaliberlog Kaliberlog anvendes til at bestemme boringens diameter.
Kaliberlog  

 opererer med et antal arme der ved hjælp af fjedre presses ud mod  

 væggen i boringen.
Oplysninger om diameteren kan være en  

 forudsætning for korrekt tolkning af andre logtyper (f.eks. flowlog),  

 og kan endvidere benyttes, hvis der er mistanke om udskridninger i uforede  

 boringer, eller defekter på forerøret i forede boringer.
13.9 Korrelation Et meget vigtigt formål for borehulslogging af især boringer i  

 miocæne aflejringer, Selandien grønsandsaflejringer, Danien kalk  

 eller i skrivekridt er muligheden for korrelation (sammenligning og  

 genkendelse) af loggingmønstre fra gamma-, resistivitets- og  

 induktionslog.
 Ved en sådan korrelation bestemmes udbredelsen og dybden (i kote) af  

 de enkelte lag eller lagsekvenser i et område, som derefter kan  

 sammenholdes med flowlogging oplysningerne om de enkelte lags eller  

 sekvensers vandføringsevne.
13.10 Referencer Skov- og Naturstyrelsen: Geofysik og råstofkortlægning.  

 Råstofkontorets kortlægningsserie nr. 5, 1987.
Appendix c Øvrige kortlægningsmetoder 1 Andre betegnelser Snegleboring, slagboring og hulsneglsboring.
Anvendt siden Meget gammel metode, anvendt i århundrede.
Udbredelse Stor Anvendelsesområde Kortlægning af lagfølge.
Filtersætning i  

 grundvandsmagasin medfører, at vandspejl kan pejles, der kan udtages  

 vandprøve samt at der kan udføres hydrauliske tests.
Metodebeskrivelse Ved tørboring løsnes materialet i borehullet ved hjælp  

 af en mejsel, boresnegl, sandspand eller lignende værktøj, der  

 er ophængt i en wire eller sidder for enden af en stang.
Det løsnede materiale føres med mellemrum op til overfladen  

 med en sandspand eller boresnegl.
For at sandspanden skal kunne fungere,  

 må materialet være blandet med vand.
Hvis boringen går  

 gennem tørre jordlag, er det derfor at tilføre vand til  

 borehullet.
Ved tørboring over grundvandsspejlet kan forerør  

 undværes.
Under grundvandsspejlet er forerør nødvendige.  

 Forerøret presses ned samtidig med borearbejdet for at forhindre, at  

 borehullet skrider sammen.
I de senere år er udviklet en tørboremetode med  

 prøvetagning indvendigt i en hulsnegl.
Ved metoden kan udtages  

 niveaubestemte vandprøver under borearbejdet og efterfølgende  

 filtersættes i udvalgte niveauer.
Fordele God prøvekvalitet.
Gode muligheder for afpropning.  

 Anstillingsomkostningerne er små.
Ulemper Ved boredybder > ca. 30 m er metoden meget tids- og dermed  

 omkostningskrævende.
For boringer generelt kan det være en ulempe, at der er tale om  

 punktobservationer af lagfølgen.
Det område, som boringen  

 repræsenterer kan således være lille.
Dagsproduktivitet Ved boredybder mellem 10 og 30 m er dagsproduktiviteten typisk ca. 20  

 boremeter pr. dag inkl. tilfyldning (filtersætning og afpropning).
Undersøgelsesdesign Det nødvendige antal boringer i et område afhænger af  

 de aktuelle geologiske forhold i området samt antal eksisterende  

 boringer i området.
Datapræsentation Data, der består af lagfølgeoplysninger, præsenteres  

 på borejournal.
 Eventuelt sammenstilles resultater fra boringer og geofysiske  

 målinger i et snit eller fence-diagram.
 Hvis der er udført borehulslogging, vises disse logs sammen med  

 boreprofil fra prøvebeskrivelsen og et konklusivt boreprofil  

 udarbejdes på samme figur/bilag.
Referencer Skov- og Naturstyrelsen Geofysik og råstofkortlægning,  

 Råstofkontorets kortlægningsserie 5, 1987.
Århus Amt, Grundvandsboringer.
Teknisk Rapport.
Oktober  

 1991.
 DGU og PC: Hulsneglsboremetoden.
2 Rotationsskylleboring Andre betegnelser Lufthæveboring, luftskylleboring, omvendt skylleboring.
Anvendt siden Anvendt i årtier.
Udbredelse Stor, især til vandindvindingsboringer.
Anvendelsesområde Kortlægning af lagfølge.
Filtersætning i  

 grundvandsmagasin medfører, at vandspejl kan pejles, der kan udtages  

 vandprøve, samt at der kan udføres hydrauliske tests.
Metodebeskrivelse Ved rotationsskylleboring løsnes materialet i borehullet ved  

 hjælp af et borehoved, der roteres ned i aflejringerne.
Det løsnede materiale bringes op til overfladen med en luft- og  

 boremudderstrøm inde i borestangen.
Boremudderet stabiliserer  

 borevæggen, hvorfor der ikke anvendes forerør, bortset fra et  

 kort arbejdsrør i toppen af boringen.
Fordele God prøvekvalitet i forhold til andre skylleboringsmetoder, dog  

 ringere end ved tørboring.
Ved boredybder > ca. 30 m er metoden  

 hurtig og dermed prisbillig.
Ulemper Anstillingsomkostninger er store.
Prøvekvalitet er ringere end ved  

 tørboring og reduceres yderligere ved større dybder.
For boringer generelt kan det være en ulempe, at der er tale om  

 punktobservationer af lagfølgen.
Det område, som boringen  

 repræsenterer, kan således være lille.
Dagsproduktivitet Borearbejdet tager typisk 1-2 dage, men udbygning med filtre, afpropning  

 og renpumpning kan tage flere dage.
Undersøgelsesdesign Det nødvendige antal boringer i et område afhænger af  

 de aktuelle geologiske forhold i området samt antal eksisterende  

 boringer i området.
Datapræsentation Data, der består af lagfølgeoplysninger, præsenteres  

 på borejournal.
 Hvis borehulslogging er udført, vises disse logs sammen med  

 boreprofil fra prøvebeskrivelsen og et konklusivt boreprofil  

 udarbejdes på samme figur/bilag.
 Eventuelt sammenstilles resultater fra boringer og geofysiske  

 målinger i et snit eller fence-diagram.
Referencer Skov- og Naturstyrelsen: Geofysik og råstofkortlægning,  

 Råstofkontorets kortlægningsserie 5, 1987.
 Århus Amt: Grundvandsboringer, Teknisk Rapport, Oktober  

 1991.
3 Ellogboring Anvendt siden 1987 Anvendelsesområde Kortlægning af geologisk lagfølge samt eventuelt geokemisk  

 lagfølge.
 Filtersætning i grundvandsmagasin medfører, at vandspejl kan  

 pejles, at der kan udtages vandprøver, samt at der kan udføres  

 enkelte hydrauliske tests (slugtest).
Metodebeskrivelse Jordlagenes elektriske modstand og naturlige gammastråling  

 måles under nedboring af en hul borestang med udvendig snegl.  

 Sideløbende hermed kan der gennem vandindtag tæt ved borespidsen  

 udtages vandprøver til kemisk analyse.
Boringen kan maksimalt  

 filtersættes med et Ø 63 mm filter.
Fordele Der kan udtages uforstyrrede niveaubestemte vandprøver.
Beliggenhed  

 af tynde lag kan identificeres præcist.
Ulemper Den maksimale boredybde er kun 70 m.
Stenlag i smeltevandsaflejringer  

 eller i moræne kan stoppe boringen.
Kalk kan ikke penetreres,  

 formodentlig heller ikke kridt pga. flintlagene.
Udtagning af de niveaubestemte vandprøver kan ikke gentages senere,  

 undtagen i det niveau, hvor boringen bliver filtersat.
Udtagne  

 jordprøver vil være opblandede, hvorfor geologisk beskrivelse er  

 vanskelig.
 Filtersætning med filter til prøvetagning er kun mulig i et  

 niveau.
 Lerforsegling kan i nogle tilfælde være vanskelig.
Dagsproduktivitet Ved boredybder mellem 30 og 70 m er dagsproduktiviteten typisk ca. 20  

 boremeter pr. dag inkl. tilfyldning (filtersætning og afpropning).
Undersøgelsesdesign Det nødvendige antal boringer i et område afhænger af  

 de aktuelle geologiske forhold i området samt antal eksisterende  

 boringer i området.
Datapræsentation Loggingdata samt de forholdsvis usikre lagfølgeoplysninger  

 præsenteres på borejournal, hvor der gives en tolket lithologisk  

 lagfølge.
Analyseresultater af udtagne vandprøver vises sammen  

 med den geologiske tolkning.
Eventuelt sammenstilles resultater fra boringer  

 og geofysiske målinger i et snit eller fence-diagram.
Referencer Skov- og Naturstyrelsen, 1989: Ellog boring.
Råstofkontorets  

 kortlægningsserie 8, 1989.
 Vandteknik (1993).Temanummer: Nye metoder til kortlægning af  

 grundvandet.
Miljøstyrelsen (1995):Overvågning af grundvandet  

 baseret på nye geofysiske målemetoder.
Projekt om jord og  

 grundvand fra Miljøstyrelsen, nr. 11.
4 Geoprobe Andre betegnelser Botesam er en tidligere og mere simpel variant Anvendt siden Ny i Danmark, 1998 Udbredelse Tre firmaer og et universitetsinstitut Anvendelsesområde Kortlægning af geologisk (lithologisk) lagfølge samt  

 eventuelt vandkemisk lagfølge eller geokemisk, og dermed anvendes i  

 stofspecifik sårbarhedsvurdering.
Metodebeskrivelse En vibrator/hammer presser stålrør indeholdende forskellige  

 sensorer og vandprøvetagningsudstyr, ned gennem jordlagene samtidig  

 med, at der kontinuert måles jordlagenes ledningsevne (mS/m) og  

 nedpresningshastighed, samt om ønskeligt kontinuert måling af  

 flygtige organiske stoffer (VOC).
Der kan udtages grundvandsprøver undervejs ned i ønskede  

 dybdeniveauer.
Der kan også udtages kerneprøver.
Der kan  

 efterfølgende udføres gammalog.
Efter endt boring trækkes  

 røret op under samtidig fyldning af hullet med bentonit, eller der kan  

 etableres permanent filter.
Fordele Der kan udtages uforstyrrede niveaubestemte vandprøver og tynde lag  

 kan identificeres i lagfølgen.
Kerneprøver kan udtages.
 Udstyret er forholdsvis let og meget mobilt, hvorfor der kun fås  

 små markskader.
Ulemper Maksimal dybde kun 30-35 m.
Stenlag i smeltevandsaflejringer eller i  

 moræne kan stoppe boringen.
Kalk kan ikke penetreres , formodentlig  

 heller ikke kridt pga. flintlagene.
Gentagelse af niveaubestemte  

 vandprøver kan ikke ske undtagen i eventuelt filtersat niveau, og  

 filtersætning kan kun ske med et filter.
Dagsproduktivitet 1-3 boringer per dag til 30 m afhængig af antal test,  

 vandprøvetagning og kerneprøvetagning undervejs.
Undersøgelsesdesign Antal boringer afhænger af kompleksitet i geologi.
Datapræsentation Ledningsevnelog, evt. gammalog, borehastighedslog samt evt.
VOClog  

 præsenteres sammen med tolket boreprofil, hvorpå der også  

 kan vises dybdeprofil af forskellige vandkemiske parametre fra analyser af  

 udtagne vandprøver.
Referencer www.geoprobesystems.com 5 Anvendelsesområde Kortlægning af potentialeforhold i filtersat grundvandsmagasin.  

 Efter geologisk tolkning fremstilles kort over grundvandspotentiale i et  

 eller flere grundvandsmagasiner.
Metodebeskrivelse Eksisterende og/eller nye boringer identificeres via arkiv over boringer,  

 eksempelvis det landsdækkende PC-baserede PC-ZEUS.
 Eventuelle boringer som ikke tidligere er indberettet til GEUS bør  

 lokaliseres og kotesættes inden yderligere undersøgelser  

 sættes i gang, således at eksisterende oplysninger om geologi og  

 grundvandspotentiale kan udnyttes optimalt.
Boringer med filtersætning i relevant niveau lokaliseres og pejles  

 med udgangspunkt i amternes lokaliseringsskemaer.
En komplikation for  

 bestemmelse af potentialet i en boring kan opstå når der er  

 hydraulisk kortslutning mellem forskellige magasiner eller vandførende  

 horisonter med forskelle i vandtryk, hvilket kan forekomme i dybere boringer  

 med flere filtre på samme rør og i åbne kalkboringer.
Såfremt pejleresultatet vurderes at være pålideligt,  

 kotesættes boringen.
Kotesætningen kan ofte med fordel  

 udføres med GPS-udstyr, hvorved koten og plan-koordinater kan  

 fastlægges med en nøjagtighed, der er bedre end 3 cm.
Fordele Målinger af grundvandspotentiale repræsenterer ikke kun det  

 punkt, som målingen foretages i, men et større område  

 omkring boringen.
 Interpolation mellem punkter er således mulig.
 Lokalisering af boringer kan desuden bruges som udgangspunkt for  

 eventuelle beslutninger om borehulslogs.
Ulemper Eksisterende boringer er lavet med et andet formål end pejling,  

 hvorfor usikkerhed om lagfølger, filtersætning, installationer  

 m. v. kan medføre usikkerhed om, hvilket grundvandsmagasin en pejling  

 skal relateres til.
Dagsproduktivitet En miljøtekniker kan typisk lokalisere, pejle og kotesætte  

 ca. 5 boringer pr. dag.
Hertil kommer arbejdet med identificering af  

 relevante boringer samt optegning af potentialekort.
Undersøgelsesdesign Det nødvendige antal lokaliseringer, pejlinger og  

 kotesætninger i et område afhænger af de aktuelle  

 geologiske forhold i området og af de boringer som er til  

 rådighed.
Datapræsentation Data, der består af lokaliseringsdata, pejledata og resulterende  

 grundvandspotentialer, præsenteres i kote- og pejlefortegnelse.  

 Grundvandspotentialer sammenstilles endvidere på kort.
Eventuelt  

 optegnes kort med potentialedifferens (gradient) mellem to  

 grundvandsmagasiner.
Referencer Århus Amt, 1991: Grundvandsboringer.
Teknisk Rapport.
Oktober  

 1991.
6 Test af hydrauliske parametre Anvendelsesområde Kortlægning af hydraulisk ledningsevne, lækageforhold og  

 magasintal for grundvandsmagasin.
Metodebeskrivelse Eksisterende og/eller nye boringer prøvepumpes under samtidig  

 observation af vandspejl i pumpeboring og observationsboringer.  

 Vandspejlsobservationerne kan ofte med fordel udføres med  

 tryktransducere og dataloggere.
Indsamlede data bearbejdes med henblik  

 på beregning af hydrauliske parametre.
 Korttidsprøvepumpninger (pumpetid mellem 1 time og 1 døgn)  

 giver udelukkende oplysninger om hydraulisk ledningsevne.  

 Langtidsprøvepumpninger (pumpetid mere end en uge) kan desuden give  

 oplysninger om lækageforhold og magasintal, forudsat der også  

 observeres i andre boringer end pumpeboringen.
Fordele Målinger af hydrauliske parametre repræsenterer ikke kun det  

 punkt, som målingen foretages i, men et større område  

 omkring det prøvepumpede område af grundvandsmagasinet.  

 Interpolation mellem punkter er således mulig.
Ulemper Afledning af vand fra prøvepumpning kan fysisk være  

 besværligt.
 Hvis vandet desuden er forurenet, kan afledningen desuden blive  

 besværliggjort af krav om rensning.
Dagsproduktivitet Montering og demontering af pumpe, afledning, flowmåler,  

 eltilslutning, tryktransducere og dataloggere vil være meget  

 afhængig af de lokale forhold.
Undersøgelsesdesign Det nødvendige antal prøvepumpninger i et område  

 afhænger af de aktuelle geologiske forhold i området.
Datapræsentation Data, der består af indsamlede vandspejlsdata og pumpeydelser m.v.  

 præsenteres i tabelform.
Tolkningsplot af sænknings- og  

 stigningsdata præsenteres endvidere med henblik på beregning af  

 de hydrauliske parametre.
Referencer Miljøstyrelsen (1979): Vandforsyningsplanlægning 1. del.  

 Planlægning af grundvandsindvinding.
Vejledning nr. 1, december  

 1979.
Carlson, L & Gustaffson, G. (1984): Provpumpning som geohydrologisk  

 undersökningsmetodik.
Byggforskningsrådet, R41,Stockholm,  

 1984.
7 Vandprøvetagning Anvendelsesområde Som beskrevet i vejledningens kapitel 5 skelnes der mellem punkt-, linie-  

 og volumenprøver.
Derudover skelnes mellem følgende 3 typer af  

 volumenprøver:
· · · Metodebeskrivelse Procedure for vandprøvetagning afhænger først og  

 fremmest af, hvilke typer analyser der skal udføres.
Procedurer og  

 dokumentation heraf er beskrevet i nedenfor nævnte referencer.
Fordele En vandprøve integrerer (bortset fra punktprøver) de  

 påvirkninger, herunder påvirkning fra ler, redoxmiljøer  

 m.v., som et større volumen udøver på  

 vandpartiklerne.
Ulemper Vandprøver (bortset fra punktprøver) repræsenterer  

 ikke et bestemt punkt på jordoverfladen, og kan derfor kun anvendes  

 indirekte ved fastsættelse af kriterier for zoner.
Dagsproduktivitet Afhængig af prøvetypen:
· · Undersøgelsesdesign Det nødvendige antal vandprøver i et område  

 afhænger af de aktuelle geologiske forhold i området samt antal  

 eksisterende vandanalyser i området.
Datapræsentation Data, der består af dokumentation af  

 prøvetagningsbetingelserne, præsenteres på skemaform.
Referencer Andersen L.
J.: Grundvandsmoniteringsnet af 1. orden i Danmark I: ATV-møde om grundvandsmonitering, 5.-6. oktober 1987 Miljøstyrelsen: Lossepladsprojektet.  

 Grundvandsprøvetagning og feltmåling.
Udredningsrapport U3,  

 April 1989.
Århus Amt: Grundvandsboringer.
Teknisk Rapport.
Oktober  

 1991.
8 Vandanalyse Metodebeskrivelse Vandprøver analyseres for indhold af opløste stoffer, der  

 kan afspejle vandprøvens historie og dermed sårbarheden.  

 Følgende analysepakker og -enkeltkomponenter er relevante:
· · · · Procedure for de specifikke vandanalyser er beskrevet i standarder for  

 laboratoriearbejde.
Resultaterne af vandanalyserne fortolkes med henblik på at  

 opnå flest mulige informationer om sårbarhed.
Til fortolkning af  

 vandanalyser kan anvendes de fortolkningssystemer, der fremgår af  

 referencelisten.
Datapræsentation Data, der består af analyseresultater, præsenteres på  

 tabelform, der ofte med fordel kan suppleres med grafiske afbildninger.
Referencer Kemp & Lauritzen Vand & Miljø. Udviklingen i den danske  

 vandforsyningsstruktur.
 Arbejdsrapport fra Miljøstyrelsen, nr. 62 1997.
 Pratt, Allan: Hydrokemisk screening af grundvandsanalyser  

 Vandteknik nr. 4, 1997.
 Danmarks Geologiske Undersøgelse: Grundvandsovervågning  

 1993.
Ødum, H & Christensen, W.: Danske grundvandstyper og  

 deres geologiske optræden.
DGU III.
Række, nr. 26.
9 Aldersdatering af grundvand Anvendelsesområde Grundvandsdatering og tracerteknikker er nogle af de vigtigste redskaber  

 til vurdering af grundvandets sårbarhed overfor nedsivende forurening,  

 idet tracerne (sporstofferne) der anvendes til datering, eksempelvis  

 CFC-gasser, 3H (tritium) eller 14C (kulstof-14),  

 beskriver de opløste stoffers transport og opholdstid i grundvandet,  

 og dermed hvor hurtigt kontaminanter kan spredes i grundvandsmagasinerne  

 (Hinsby, 1997; Hinsby, 1999; Hinsby et al., 1999a,b). I områder hvor  

 der er kvantitative eller kvalitative problemer med vandsressourcen, er  

 dateringsteknikker uundværlige ved fastlæggelsen af en  

 bæredygtig forvaltning af denne.
 Der kan være processer og faktorer (kemiske reaktioner, diffusion og  

 hydrodynamisk dispersion, blanding af vandtyper ved prøvetagning i  

 lange filtre etc.), som har en betydelig effekt på dateringerne, og som  

 komplicerer estimeringen af grundvandets alder eller blandingsforholdet  

 mellem forskellige vandtyper.
For at kunne beskrive stoftransporten er det generelt nødvendigt at  

 have et grundigt kendskab til de kemiske og fysiske processer i  

 grundvandsmagasinerne (Appelo & Postma, 1996). Effekten af disse  

 processer kan imidlertid ofte estimeres, og aldrene på de forskellige  

 vandtyper dermed bestemmes, gennem anvendelse af korrektioner og forskellige  

 tracere og dateringsteknikker (f.eks.
Loosli et al., 1991; Plummer et al.,  

 1993; Clark & Fritz, 1997; Hinsby et al., 1999a). Er det alligevel ikke  

 muligt at bestemme en egentlig/absolut alder, giver tracerne normalt en  

 relativ alder der også har stor værdi i  

 grundvandsundersøgelser.
 Generelt er det en fordel at anvende flere forskellige tracer- og  

 dateringsmetoder samtidigt, men især i sprækkede  

 grundvandsmagasiner er det vigtigt at anvende flere metoder for at  

 dokumentere eventuel blanding af forskellige vandtyper (Hinsby, 1999; Hinsby  

 et al., 1999a). Det er vist at den gennemsnitlige stoftransport i  

 sprækkede magasiner i stor (regional) skala bedst beskrives ved de  

 hydrauliske parametre for bjergartens matrix (Zuber & Motyka, 1994).  

 Vandet derimod transporteres primært i sprækkerne, og vandets  

 transporttid (»alder«) er størrelsesordner hurtigere (»yngre«) end den  

 gennemsnitlige transporttid for de opløste stoffer (Zuber &  

 Motyka, 1994). I mindre skala er sprækketransporten stærkt  

 afhængig af f.eks. nedbørshændelsernes tidspunkt og  

 intensitet, og regnskyl på uheldige tidspunkter kan meget  

hurtigt transportere tracere og kontaminanter gennem  

 sprækkesystemer i f.eks. moræneler (Jørgensen &  

 Spliid, 1998; Harrar et al., 1999). Det er ligeledes dokumenteret at ungt  

 potentielt forurenet grundvand kan registreres i nogle relativt dybtliggende  

 (20-60 m.u.t.) og tykke (30-40 m) lerlag på grund af præferentiel  

 strømning for eksempel i sprækker (Hinsby, 1999; Hinsby et al.,  

 1999a). I andre tilfælde er det dokumenteret, eksempelvis i et 80 m  

 tykt morænelerslag i Canada, at stoftransporten kun foregår ved  

 diffusion i porevandet, der er ingen fysisk strømning (advektion)  

 gennem leret (Hendry & Wassenaar, 1997). Lerlag er således generelt  

 en barriere mod nedsivning af forurening der er opløst i grundvandet,  

 men der er ingen garanti for at den er 100 % effektiv i alle  

 tilfælde.
 Daterings- og tracerundersøgelser vil kunne afsløre hvor  

 effektivt et konkret lerlag er som barriere.
 Eksempler på anvendelse af grundvandsdatering:
1)	Undersøgelser af grundvandsdannelsen og grundvandets  

 strømningshastigheder 2)	Undersøgelser af kontaminanters transport og nedbrydning i  

 grundvandsmagasiner 3)	Undersøgelser af sprækketransport (præferentiel  

 strømning) 4)	Konstatering af kortslutninger (eller »spredning af forurening«)  

 mellem grundvandsmagasiner og/eller boringer 5)	Kalibrering af numeriske grundvandsmodeller Danske eksempler på ovenstående anvendelser kan findes i  

 Hinsby et al. (1999a) og Buckley et al. (1999).
Metodebeskrivelse Grundvandets alder bestemmes ud fra målte tracerkoncentrationer i  

 vandprøven (Hinsby et al., 1998). For nogle metoders vedkommende er  

 det nødvendigt at måle andre opløste stoffer med henblik  

 på at korrigere for kemiske og fysiske processer der påvirker  

 traceren i grundvandsmagasinet (Hinsby et al., 1999a,c). I Danmark anvendes i  

 øjeblikket primært CFC-gasser og C-14 til datering af  

 henholdsvis ungt og gammelt grundvand (se kap. 5.3.4.). De nødvendige  

 analyser til disse dateringsteknikker foretages henholdsvis på Danmarks  

 og Grønlands Geologiske Undersøgelse og Århus  

 Universitet.
Datapræsentation Resultatet præsenteres som en gennemsnitlig alder af den  

 pågældende vandprøvge.
Fordele Grundvandsdateringer giver en god vurdering af vandets sårbarhed  

 over for nedsivende forurening på det undersøgte sted.  

 Grundvandsdateringer på udvalgte steder i grundvandsmagasinerne giver  

 samtidig et godt overblik over dynamikken i grundvandsmagasinerne.
Grund-  

 vandsdateringer kan i kombination med viden om redox-forholdene anvendes til  

 at vurdere grundvandsmagasinets »selvrensningsevne« (den naturlige  

 nedbrydning af kontaminanter i grundvandsmagasinet, Christensen et al.,  

 1994), således at denne kan udnyttes optimalt, og risikoen for  

 forurening af vandindvindingsboringer kan reduceres.
 Bemærk dog at øget eller stærkt ændrede  

 indvindinger vil, afhængigt af grundvandsmagasinernes geologi, kunne  

 ændre den eksisterende situation og eksempelvis fremprovokere  

 forurening af selv dybtliggende og relativt velbeskyttede  

 grundvandsmagasiner, der indeholder flere tusind år gammelt  

 grundvand.
Ulemper Generelt anvendes kun få dateringsmetoder kommercielt, mange af  

 dateringsteknikkerne beherskes kun af et beskedent antal laboratorier  

 på verdensplan og indgår normalt som led i forskningsprojekter.  

 Enkelte metoder er stadigt så kostbare (tidskrævende) at de  

 udelukkende anvendes i forskningssammenhæng eller i store meget  

 betydningsfulde grundvandsmagasiner.
Danmarks og Grønlands Geologiske  

 Undersøgelse har imidlertid gode kontakter til nogle af verdens  

 førende institutter inden for grundvandsdatering, og har dermed  

 mulighed for, i tilfælde hvor det vurderes at der er væsentlige  

 forskningsmæssige interesser, at etablere kontakt og undersøge  

 muligheden for et konkret samarbejde.
 Enkelte kendte metoder (f.eks. 85Kr) kræver store  

 vandmængder (~1000 l) for at analysen kan gennemføres, men der  

 arbejdes i USA ihærdigt på at nedbringe prøvevolumet til  

 ganske få liter.
 Ingen dateringsmetoder kan anvendes i ethvert grundvandsmagasin, de lokale  

 forhold må vurderes før de(n) relevante dateringsmetode(r)  

 vælges.
 Afslutningsvist skal det dog nævnes at tritium  

 (3H)-analyser, der stadig må anses for at være meget  

 værdifulde til konstatering af ungt potentielt forurenet grundvand, kan  

 købes på kommercielle vilkår.
 Der er p.t. ingen muligheder hverken i Danmark eller Sverige, men  

 eksempelvis er der mulighed for at sende prøver til Institute of  

 Geological and Nuclear Sciences i New Zealand (www.gns.cri.nz), der blandt  

 andet på grund af deres beliggenhed på den sydlige halvkugle har  

 verdens laveste detektionsgrænse på tritium-analyser (0.03  

 TU).
 Sådanne lave detektionsgrænser giver gode muligheder for  

 fortsat at anvende metoden selv i dag, hvor tritium-indholdet i  

 nedbøren er tæt på at have stabiliseret sig på det  

 naturlige relativt lave baggrundsniveau (5-10 TU) der eksisterede før  

 atomprøvesprængningerne i atmosfæren.
Referencer Appelo, C.A.J. & Postma, D.
Geochemistry, groundwater and  

 pollution.
 Balkema, Rotterdam, 1996, 536 s.
Buckley, D.K., Custodio, E., Manzano, M. & Hinsby, K.
Investigation of  

 aquifer and groundwater stratification.
In: Edmunds and Milne (Eds.),  

 1999.
Clark, I. & Fritz, P.
Environmental Isotopes in Hydrogeology.  

 Lewis Publishers, Boca Raton/New York, 328 pp., 1997.
Christensen, T.H., Kjeldsen,P., Albrechtsen, H., Heron, G., Nielsen,  

P.H., Bjerg, P.L., & Holm, P.E.
Attenuation of landfill leachate  

 pollutants in aquifers.
Critical Reviews in Environmental Science and  

 Technology, 24, 119-202, 1994.
Edmunds and Milne (Eds.): PALAEAUX - MANAGEMENT OF COASTAL AQUIFERS IN  

 EUROPE - Palaeowaters, natural controls and human influence.
Final report for  

 the EU project PALAEAUX (ENV4-CT95-0156), British Geological Survey, BGS  

 Technical Report, Hydrogeology Series, WD/99/35, 1999. (Bemærk!  

en udvidet udgave af EU-rapporten udgives som bog med titlen:  

 »Palaeowaters in the Coastal Aquifers of Europe« i serien »Geological Society  

 Special Publication«, Geological Society, London, i begyndelsen af 2000.) Harrar, W.G.; Nilsson, B. & Murdoch, L.
Seasonal variations in flow  

 and transport characteristics of a fractured glacial till.
Proceedings from  

 the workshop: »Scale and variability issues in the soil-hydrological system«,  

 Wiks Castle, Uppsala, Sweden, 25-27 august, 1999.
Hendry, J. & Wassenaar, L.I.
Natural groundwater tracers (18O,  

 2H, Cl, 37Cl/36Cl) in a thick aquitard system provide information on the  

 geologic and climatic history of southern Saskatchewan, Canada.
 Abstracts with Programs - Geological Society of America. 29; 6, Pages 382.  

 1997.
Hinsby, K.
Aldersdatering af grundvand - Et vigtigt redskab i  

 forvaltning af vandressourcen.
Vandforsyningsteknik nr. 48, 65-86, 1999.
Hinsby, K.
Jagten på rent vand.
GEUS årsberetning 1997  

 (artiklen kan findes på GEUS' hjemmeside: www.geus.dk).
Hinsby, K.; Harrar, W.G.; Laier, T.; Højberg, A.; Engesgaard, P.;  

 Jensen, K.H.; Larsen, F.; Boaretto, E. & Heinemeier, J.
Use of isotopes  

 (3H, 14C, 13C, 18O) and CFC´s for  

 the analyses of groundwater flow and transport dynamics: selected case and  

 modelling studies from sand aquifers and a deep clay aquitard in Denmark.  

 International Atomic Energy Agency, TECDOC no. ?, in press, (kort version er  

 sendt til Journal of Hydrology), 1999a.
Hinsby, K.; Edmunds, E.; Loosli, H.H. & Barbecot, F.
Modern  

 groundwater advance in European coastal aquifers.
I: Edmunds and Milne  

 (Eds.), 1999, 1999b.
Hinsby, K., Harrrar, B., Nyegaard, P., Konradi, P., Rasmussen, E.S.,  

 Bidstrup, T., Gregersen, U. & Boaretto, E.
The Ribe Formation in SW  

 Jylland, Denmark: Holocene and Pleistocene groundwaters in a coastal Miocene  

 sand aquifer.
In: Edmunds and Milne (Eds.), 1999c.
Hinsby, K.; Larsen, F.; Nielsen, O.J. & Laier, T.
Grundvandets alder.  

 Naturens Verden, 2/98, 72-80, 1998.
Jørgensen, P.R. & Spliid, N.H.
Migration and  

 biodegradation of pesticides in fractured clayey till.
Pesticides Research  

 no. 37, Danish Environmental Protection Agency, 1998d.
Loosli, H.H.; Lehmann, B.E. & Däppen, G.
Dating by  

 radionuclides.
In: Pearson, F.J.
Jr. et al. (Eds.) Applied Isotope Hydrogeology, Studies  

 in Environmental Science 43, 153-174, Elsevier, 439 pp., 1991.
Plummer, L.N.; R.L.
Michel; E.M.
Thurman, & P.D.
Glynn.
Environmental  

 tracers for age dating young ground water.
I W.M.
Alley (Red.) Regional  

 Ground-Water Quality.
Van Nostrand Reinhold, New York, 634 pp., 1993.
Zuber, A. and Motyka, J.
Matrix porosity as the most important  

 parameter of fissured rocks for solute transport at large scales.
J.
Hydrol.,  

 158, 19-46, 1994.
Appendix d Anvendelse af grundvandsmodeller i  

 zoneringen "The fascinating impressiveness of rigorous mathematical analysis,  

 with its atmosphere of precision and elegance, should not blind us to the  

 defects of the premises that condition the whole process" - T.C.  

 Chamberlin, 1899 1 Anvendelse af grundvandsmodeller Numeriske grundvandsmodeller kan anvendes på flere niveauer i  

 zoneringen, gående fra at opstille en grundvandsmodel på baggrund  

 af eksisterende geologiske/hydrogeologiske data til først at opstille  

 modellen, når detailkortlægningen i form af geofysisk  

 kortlægning og supplerende kortlægning er gennemført.  

 Tilsvarende kan numeriske grundvandsmodeller omfatte større eller  

 mindre områder, gående fra hele amter/regioner/områder med  

 særlige drikkevandsinteresser til enkelte indvindingsoplande.
Brugen af numeriske grundvandsmodeller skal primært bidrage til en  

 bedre forståelse af det fysiske system, i stedet for at der opbygges en  

 blind tiltro til modelforudsigelserne.
Erkend at modellen ikke er bedre end  

 de data, der bliver lagt ind i den.
Husk at modellen altid vil  

 repræsentere en væsentlig forenkling af det fysiske system og de  

 tilhørende hydrologiske processer.
 Modellen er kun et værktøj i en fortsat proces, hvor det hele  

 tiden må overvejes, om indsamling af nye data og resultater af  

 detaljeret kortlægning bør give anledning til ændringer af  

 den hydrogeologiske tolkningsmodel med tilhørende antagelser.
Bestemmelse af grundvandsdannelsen Nøjagtigheden, og dermed pålideligheden, af en  

 afgrænsning af den arealdistribuerede grundvandsdannelses geografiske  

 og tidslige variation til et givet grundvandsmagasin afhænger af en  

 række faktorer.
Først og fremmest har kendskabet til udstrækning af magasiner  

 og beskaffenhed af dæklagene sammen med kvaliteten og  

 opløsningen på de geologiske og hydrologiske data stor  

 betydning.
Dernæst har metoden (simple metoder/numeriske modeller) til  

 afgrænsning af grundvandszoner og sårbare zoner stor  

 betydning.
 En zonering, hvor der har været anvendt en god og velkalibreret  

 numerisk grundvandsmodel vil generelt give en mere pålidelig  

 kvantificering af den arealdistribuerede grundvandsdannelse, i forhold til en  

 simplere metode, anvendt på det samme datagrundlag.
 I tilgift kan numeriske grundvandsmodeller anvende en større del af  

 det samlede datagrundlag og derved bidrage til en bedre  

 helhedsforståelse af det fysiske system.
Flere muligheder Endelig giver en numerisk grundvandsmodel nogle væsentlige  

 sidegevinster, idet ikke kun den arealdistribuerede grundvandsdannelse og  

infiltrationsområder til vandværker kan vurderes men  

 også en lang række øvrige forhold, som er centrale i  

 forbindelse med forvaltning og beskyttelse af vandressourcen (GEUS,  

 1997a):
· · · · · · For hydrologen/hydrogeologen eller forvalteren af vandressourcen  

 udgør modeller et værktøj som kan:
· · · · · · 2 Numerisk grundvandsmodel og hydrologisk model Nøjagtigheden, og dermed pålideligheden, af en  

 afgrænsning af den arealdistribuerede grundvandsdannelses geografiske  

 og tidslige variation til et givent grundvandsmagasin afhænger af en  

 række faktorer.
 Grundvandet findes i porerummene mellem aflejringernes enkelte korn samt i  

 revner og sprækker i såvel lerede som hårde bjergarter.
 Jordlagenes evne til at lede grundvandet - kaldet permeabiliteten eller  

 den hydrauliske ledningsevne - er helt afgørende for forekomsten af  

 grundvandsmagasiner og dermed for mulighederne for vandindvinding.
 Grundvandet strømmer fra steder, hvor det står højt  

 eller har højt tryk, mod steder med lavere grundvandsstand og tryk,  

 f.eks. vandløb, søer eller steder, hvorfra der pumpes.  

 Grundvandsdannelsens størrelse og de hydrogeologiske forhold er  

 afgørende for grundvandets alder, og for hvor hurtigt en forurening  

 fra overfladen vil udbredes i grundvandet.
Vandets (globale) kredsløb er en fortsat proces, som drives af  

 solenergien og tyngdekraften.
En stor del af nedbøren fordamper eller  

 afstrømmer overfladenært, og kun en begrænset del bliver  

 til grundvand, som kan udnyttes til vandforsyning.
Den sofistikerede hydrologiske model er en dynamisk og fysisk baseret  

 numerisk model som beskriver de væsentligste strømningsprocesser  

 i landfasen af det hydrologiske kredsløb f.eks. snesmeltning, aktuel  

 fordampning, afstrømning på jordoverfladen, i vandløb,  

 over og under grundvandsspejlet samt drænvandsafstrømning.
Denne  

 model kan være organiseret som et samlet integreret modelsystem  

 bestående af en række delkomponenter (moduler).
En numerisk grundvandsmodel beskriver kun processerne i mættet zone  

 (under grundvandsspejlet). Beskrivelsen kan være stationær eller  

 dynamisk.
I en stationær numerisk grundvandsmodel må man  

 specificere den arealdistribuerede grundvandsdannelse med en given fordeling  

 over modelområdet.
I en dynamisk grundvandsmodel kan denne fordeling  

 yderligere antages at være tidsafhængig.
I en dynamisk  

 hydrologisk model er input til modellen fx. daglige nedbørs-,  

 fordampnings- og temperaturværdier.
Modellen beregner så på  

 baggrund af parameterværdier og tilstandsvariable for umættet  

 zone, grundvand, dræn og vandløb den arealdistribuerede  

 grundvandsdannelse i hvert beregningstidsskridt/beregningsgrid.
Om man vælger at anvende en numerisk grundvandsmodel eller en  

 integreret hydrologisk model (der indeholder en numerisk grundvandsmodel som  

 en delkomponent) afhænger i første omgang af hvad formålet  

 er med modelopstillingen, men også datagrundlaget og de hydrogeologiske  

 forhold kan spille ind.
Til grundvandsmodellen er der ofte tilhørende  

 modelkoder for partikelbane- eller stoftransportmodellering (tabel d.1).
I den numeriske grundvandsmodel beregnes hastighedskomposanter direkte  

 sammen med beregning af trykniveau.
Partikelbane- og stoftransportmodellerne  

 anvender de beregnede hastighedsværdier fra strømningsmodellen  

 som input sammen med stoftransportparametre (bl.a. porøsitet,  

 dispersivitet mm.).
Tabel d.1 Modeltyper og output Modeltype Hvad beregner modellen? Numerisk grundvands- model/hydrologisk model Strømningsforhold og trykniveauer i grundvandet, herunder  

 grundvandsdannelse og afstrømning til f.eks. vandløb  

 afhængigt af, om disse komponenter indgår i den hydrologiske  

 model.
Partikelbanemodel Partikelbaner og alder på partikel udsendt fra punkt på  

 terrænoverfladen til en kildeplads eller fra kildeplads til punkt  

 på jordoverfladen.
Stoftransportmodel Transport og koncentration af stofpartikler under hensyntagen til  

 dispersion, nedbrydning og adsorption Transport og koncentration af stofpartikler under hensyntagen til kemiske  

 processer.
3 Antagelser og forudsætninger De styrende fysiske, kemiske og biologiske processer som indgår i  

 såvel grundvands- som hydrologiske modeller, beskrives som regel ved  

 matematiske udtryk, også kaldet matematiske modeller.
For en række af de alment kendte og anvendte matematiske modeller  

 gælder dog at de kun er gyldige under specielle forhold eller kun giver  

 en tilnærmelsesvis korrekt procesbeskrivelse.
Ved brug af matematiske  

 modeller bør man derfor altid være opmærksom på de  

 grundlæggende forudsætninger, da de er afgørende for om  

 modellen kan anvendes i det konkrete tilfælde.
Valget af model kan  

 også have indflydelse på hvorledes de fremkomne resultater skal  

 tolkes (Christensen, 1995; Anderson & Woessner, 1992 og NRC, 1990).
 Ved at kombinere matematiske modeller for de styrende processer med  

 massebalancebetragtninger kan der opstilles styrende differentialligninger  

 til beskrivelse af grundvandsstrømning og stoftransport.
 Disse differentialligninger kan løses enten analytisk eller  

 numerisk.
Numerisk model En numerisk model er en model hvor man formulere en numerisk  

 tilnærmelse til de styrende ligninger.
Tilnærmelsen fremkommer  

 ved at man inddeler det betragtede område i et antal delområder,  

 som i det følgende kaldes elementer.
Inden for hvert element antager  

 man at de betydende parametre er konstante.
 I en  finite difference model vil disse elementer udgøres af  

 rektangler.
For hvert rektangel opstilles et udtryk for f.eks. vand- og stofbalancen  

 ved forenklede lineære udtryk.
Hvert element tilskrives desuden  

 passende værdier for hydraulisk ledningsevne, magasintal, oppumpning og  

 evt. lækage til vandløb og infiltration.
Elementbalancerne  

 udtrykker tilnærmelsesvis det samme som de styrende  

 differentialligninger.
 Findes en løsning som tilfredsstiller alle elementbalancerne, haves  

 en tilnærmet løsning til det virkelige  

 strømningsproblem.
Det er klart, at der er en sammenhæng mellem elementstørrelse  

 og løsningens nøjagtighed.
Ved numerisk modellering  

 tilstræbes derfor, at elementinddelingen er detaljeret i områder  

 med store variationer i de betydende parametre, i trykniveau eller i  

 stofkoncentration.
Detaljeringsgraden skal desuden tilpasses formålet  

 med modelleringen.
 Fordelen ved at benytte numeriske modeller er, at man med disse bedre kan  

 beskrive komplekse fysiske forhold og processer bl.a. varierende geologiske  

 forhold og kemisk-biologiske processer samt komplicerede rand- og  

 begyndelsesbetingelser (Christensen, 1995). De geologiske forhold kan dog  

 også være så komplekse, eller datagrundlaget kan være  

 så begrænset, at brugen af en grundvandsmodel af den grund er  

 meningsløs.
Antagelser Ved udledningen af den styrende differentialligning til beskrivelse af  

 grundvandsstrømning gøres normalt følgende  

 antagelser:
· · · · På trods af den række af simplificerende forudsætninger,  

 der ligger til grund for differentialligningen, vil en sådan  

 vandstrømningsmodel under danske forhold være næsten  

 generelt anvendelig.
Grunden hertil er at flere af forudsætningerne i  

 virkeligheden ikke er særligt restriktive.
F.eks. vil et opsprækket medie set over større volumener  

 opføre sig som et porøst medie.
Darcys lov er derfor  

 tilnærmelsesvis gyldig under alle de geologiske forhold, hvor der kan  

 forekomme grundvandsinteresser af en vis betydning.
De simple lineære  

 metoder til beskrivelse af magasinændringer og lækage er gode  

 eller i hvert fald acceptable tilnærmelser til naturen (Christensen,  

 1995). Disse tilnærmelser er acceptable så længe man ved  

 grundvandsmodellering er interesseret i at give en kvantitativ beskrivelse af  

 vandtransport i porøse medier ved hjælp af en  

 strømningsmodel.
Partikelbane- og stoftransportmodeller Et centralt problem ved partikelbane- eller stoftransportmodellering er  

 fastsættelsen af effektive parametre for den hydrauliske ledningsevne  

 og porøsiteten af mediet.
Dernæst kan det være  

 nødvendigt at arbejde med et mere detaljeret beregningsgrid end ved en  

 strømningsmodellering.
 Hvor man har behov for at opstille en partikelbane- eller  

 stoftransportmodel, vil det ofte være nødvendigt at foretage en  

 mere detaljeret beskrivelse af grundvandets strømningsveje, der  

 også inkluderer en vurdering af betydningen af transport gennem  

 sprækker og makroporer i f.eks. kalk eller moræneler.  

 Opsprækkede systemer kan modelleres med forskellige antagelse (Anderson  

 og Woessner, 1991):
(1) systemet antages at opføre sig som et porøst medium  

 (Equal Porous Media - EPM), (2) transport i systemet styres af diskrete sprækker (Discrete  

 Fracture Media - DF) eller (3) systemet antages at være dobbeltporøst (Dual Porosity -  

 DP).
De parametre der har betydning for om det er muligt at anvende EPM-transport antagelser er:
· · · · · 4 Opstilling af model Det er den geologiske ramme, grundvandets tryk- og  

 strømningsforhold samt vandbalancen, der er de overordnede elementer i  

 den detaljerede hydrogeologiske tolkningsmodel, der som beskrevet i  

 vejledningen indeholder resultater af detailkortlægningen og  

 fortolkninger af eksisterende boringsoplysninger, geofysiske  

 undersøgelser og hydrogeologiske undersøgelser og tests.
 Den hydrogeologiske tolkningsmodel indeholder altså oplysninger om  

 dæklagenes sammensætning, udbredelse og tykkelse af lavpermeable  

 og vandførende lag, områder hvor primære magasiner  

 går i dagen, akkumulerede dæklagstykkelser, geokemiske forhold,  

 tolkning af vandanalyser og aldersbestemmelser, grundvandspotentialeforhold  

 og vandbalanceforhold, og er grundlaget for den numeriske  

 grundvandsmodel.
 Da brugen af numeriske grundvandsmodeller i zoneringen dermed er  

 strategisk er det vigtigt at formålet med modelleringen i  

 første omgang defineres omhyggeligt:
· · · De forskellige trin i forbindelse med opstilling og kalibrering af en  

 model fremgår af figur d.1 (Anderson og Woessner, 1991).
Figur d.1 Fremgangsmåde ved opstilling af numerisk grundvandsmodel (efter  

 Anderson og Woessner, 1991) Opstilling af hydrogeologisk tolkningsmodel omfatter vurdering af  

 geologiske og hydrogeologiske forhold, vurdering af overordnede  

 strømningsforhold i hydrostratigrafiske enheder (lavpermeable og  

 vandførende lag) og antagelser om magasinforhold, grundvandsdannelse,  

 afstrømning og randbetingelser (Anderson og Woessner, 1991).
Den numeriske grundvandsmodel skal nødvendigvis kalibreres.
Det kan  

 i denne fase være nødvendigt at gå tilbage til den  

 hydrogeologiske tolkningsmodel eller den geologiske model og revurdere  

 opfattelsen af området, opdeling og sammenhæng i lagene i den  

 hydrostratigrafiske model, parameterfastsættelsen etc. for at  

 opnå overensstemmelse mellem beregninger og målinger.
 Opstillingen af grundvandsmodeller kan eventuelt tage udgangspunkt i  

 Danmarksmodellens geometri og randbetingelser (GEUS, 1997b;  

 www.vandmodel.dk). Færdigkalibrerede grundvandsmodeller bør  

 tilsvarende indberettes til GEUSs modeldatabase, således at dels  

 Danmarksmodellen forbedres og dels at grundvandsmodeller samles og  

 gøres tilgængelige igennem modeldatabasen (Henriksen, 1998).
5 Valg af modeltype Der er i zoneringsvejledningen lagt op til at den detaljerede  

 afgrænsningen af sårbare zoner skal baseres på den  

 detaljerede hydrogeologiske tolkning, suppleret med grundvandsmodellering af  

 den arealdistribuerede grundvandsdannelses geografiske og tidslige variation,  

 samt partikelbanesimulering.
 Anvendelsen af numeriske grundvandsmodeller i zoneringen skal afpasses  

 såvel behov og datagrundlag som hydrogeologisk ramme.
 Det er altså op til myndighederne (amterne) at vurdere om der ud  

 over en overordnet numerisk grundvandsmodel, er behov for detailmodeller, og  

 hvilke yderligere modelanvendelser der er behov for under konkrete  

 hydrogeologiske forhold og belastningsforhold i et givent område.
Der findes numeriske grundvandsmodeller til en meget bred vifte af  

 problemkomplekser.
En nærmere afgrænsning af formål og  

 dermed krav til modellen er afhængig af såvel problemerne med  

 vandressourcen i et givent område (grundvand/overfladevand,  

 nitrat/pesticider, saltvandsindtrængning, punktkilder/diffuse kilder  

 etc.), som den hydrogeologiske tolkningsmodel og datagrundlaget.
Et indtryk heraf kan man få ved at besøge eksempelvis  

 Scientific Software Groups hjemmeside (http://www.scisoftware.com) som  

 alene inden for kategorien grundvandsstrømningsmodeller (mættet  

 zone) omtaler mere end 35 forskellige modelkoder som er tilgængelige  

 (heriblandt forskellige versioner af MODFLOW). Hertil kommer modelkoder som  

 ikke distribueres gennem denne kanal (bl.a.
MIKE SHE modellen).
 I Danmark anvendes generelt den integrerede hydrologiske model MIKE SHE  

 (SHE) (Abbott et al., 1986) og (DHI, 1991) og grundvandsmodellen MODFLOW  

 (Mcdonald et al., 1988). Disse modeller har været anvendt på  

 forskellige niveauer og i forskellige forbindelser:
· · · · · Eksempler på anvendelse i forbindelse med detailkortlægning og  

 zonering er derimod i sagens natur er begrænset.
Tabel d.2 Generel anvendelse af grundvandsmodeller Eksempler MIKE-SHE MODFLOW fx.
GMS, Visual MODFLOW, MS-VMS,  

 AQUA3D Strømningsmodel · · · · · · · Partikelbanemodul Partikelbanesimulering under hensyn til såvel advektion  

 som dispersion (random walk metode) i mættet zone  

 nedstrøms:
· · · MODPATH eller PATH3 giver mulighed for partikelbanesimulering  

 opstrøms eller nedstrøms i såvel stationær som  

 transient strømningsfelt.
· · · Stoftransportmodel Transport, nedbrydning og koncentration af stofpartikler  

 under hensyntagen til advektion, dispersion, adsorption og  

 nedbrydning:
· · · · Transport, nedbrydning og koncentration af stofpartikler  

 under hensyntagen til advektion, dispersion, adsorption og nedbrydning i  

 mættet zone.
· (forskelle på options og muligheder for at  

 håndtere sorption, nedbrydning og reaktive stoffer i de forskellige  

 koder fx.: MT3D, RT3D, MODFLOWT til AQUA3D) I de integrerede hydrologiske modeller foretages beregninger af  

 vandafstrømning og opmagasinering for hele landfasen af det  

 hydrologiske kredsløb.
Med disse modeller er det muligt at kalibrere  

 og validere modellerne mod observationer af vandløbsafstrømning  

 og grundvandsstande, samt desuden jordfugtighed,  

 drænvandsafstrømning mv., hvis sådanne eksisterer for det  

 pågældende opland (Refsgaard, 1998; Refsgaard, og Knudsen,  

 1996).
 Grundvandsmodeller kalibreres og valideres som oftest i forhold til  

 observationer af minimumsafstrømning til  

 vandløbsdelstrækninger og grundvandsstande (Henriksen, 1998).  

 Valideringen af den ved modellen bestemte arealdistribuerede  

 grundvandsdannelses størrelse og tidsmæssige variation kan  

 dermed kun ske indirekte.
 De ovennævnte numeriske grundvandsmodeller (tabel d.2), som i et  

 vist omfang har været anvendt i Danmark i forbindelse med  

 grundvandsmodellering, er generelt relativt fleksible, idet de giver mulighed  

 for en 3D repræsentation af grundvandssystemet, transient simulering og  

 forskellige muligheder for håndtering af randbetingelser til bl.a.  

 dræn og vandløb.
 Ud over disse modeller findes der derudover en række mere simple  

 modelsystemer, som kan være lettere og hurtigere at anvende, men som  

 til gengæld er mindre fleksible på grund af begrænsninger  

 til f.eks. 2D strømning, stationær eller analytisk  

 løsning.
6 Brugen af modellen som et analyseværktøj I relation til anvendelse af grundvandsmodeller i forbindelse med zonering  

 er det strømnings- og de partikelbanemodeller, der i de fleste  

 tilfælde er relevante, jf. tabel d.1. Egentlige stoftransportmodeller  

 til vurdering af f.eks. nitrat- eller pesticidtransport på regional  

 skala kan formentlig være relevante i mere specielle  

 tilfælde.
Indvindingsoplande og infiltrationsområder kan beregnes vha.  

 partikelbanemodeller i forlængelse af  

 strømningsmodelberegninger.
Konkret sker dette ved at finde ud af,  

 hvor partiklerne stammer fra (Refsgaard, 1998; Refsgaard et. al., 1997 og  

 GEUS, 1997a). Tilsvarende kan partikelbanemodellerne anvendes til at beregne  

 hastighederne af vandpartiklerne og herudfra bestemme alderen af det  

 grundvand, som pumpes op ved kildepladserne.
Endvidere kan  

 partikelbanemodellerne anvendes til at beregne transporttider igennem f.eks.  

 øvre dæklag i mættet zone.
 Anvendes egentlige 3-dimensionelle procesorienterede  

 stoftransportmodeller, er det muligt at lave egentlige simuleringer af f.eks.  

 nitrattransport.
Disse modeller findes i dag.
Modeller til simuleringer af pesticiders  

 opførsel i grundvandet på regional skala foreligger ikke i dag,  

 men simplificerede metoder baseret på partikelbanemodellering,  

 kortlægning af redoxforhold og pH, vurdering af opholdstider i aerob og  

 anaerob zone vil formentlig kunne anvendes til vurderinger af  

 pesticidnedbrydning/omsætning i grundvandszonen (fra grundvandsspejl  

 til primære magasin / kildeplads).
 Anvendelsen af grundvandsmodellerne skal primært sikre en bedre  

 forståelse af det hydrologiske kredsløb og konsekvenser ved  

 indgreb heri.
 Ønskes usikkerheden nærmere kvantificeret, kan det være  

 relevant at inddrage invers modellering/parameterestimering (Peck et al.,  

 1988).
Ved invers modellering anvendes et hjælpeprogram til at justere  

 parameterværdier i modellen og styre generering af modelsetup,  

 afvikling af kørsler samt udtræk af resultater (f.eks.
PEST98  

 eller U-code).
Modelløren definerer på forhånd hvilke parametre der  

 skal estimeres, samt evt. nogle intervaller som er acceptable.
Det vil  

 herigennem være muligt dels at få estimeret de  

 parameterkombinationer, som giver den bedste overensstemmelse i forhold til  

 observerede trykniveauer og afstrømninger til vandløb, dels at  

 få beregnet usikkerheder på parametre og dermed en vurdering af  

 hvilke parametre, som er specielt vigtige at have viden om.
 Sammenfattende er der ved zonering primært behov for følgende  

 modelanalyser:
· · 7 Ressourceforbrug ved opstilling og anvendelse af modeller Det kan være svært at angive generelle tidsforbrug for  

 opstilling og kalibrering af grundvandsmodeller, idet dette afhænger  

 meget af formål, detaljeringsgrad, kriterier m.m.. I tabellen herunder  

 er der imidlertid anført en række overslag for tidsforbruget til  

 opstilling og kalibrering af grundvandsmodeller (strømnings- og  

 konservative stoftransportmodeller opgjort i forhold til et  

 indvindingsopland, et Område med Særlige Drikkevandsinteresser  

 (OSD-område) og et helt amt.
Tabel d.3 Overslag for tidsforbrug til opstilling og kalibrering af  

 grundvandsmodeller Ambitionsniveau for numerisk grundvandsmodel Konsulenttid, måneder Grundvandsmodel for et indvindingsopland  

 (overordnet) 1 - 2 Grundvandsmodel for et indvindingsopland  

 (detaljeret) 2 - 3 Grundvandsmodel for et eller flere OSD-områder (overordnet) 4 - 5 Grundvandsmodel for et eller flere OSD-områder (detaljeret) 7 - 9 Grundvandsmodel for et helt amt (overordnet) 10 - 12 Grundvandsmodel for et helt amt (detaljeret) 20 - 24 I tabellen er det forudsat, at der er cirka 160 arbejdstimer/måned.  

 En overordnet grundvandsmodel er ment som en model hvor der, i  

 modsætning til en detaljeret model, kun gennemføres overordnede  

 betragtninger, og hvor detaljeringsgraden er begrænset, bl.a. som  

 følge af størrelsen af beregningscellerne.
I den overordnede  

 model vil beregningscellerne være i størrelsesordenen 200 - 500  

 meter.
I en detaljeret model vil der være områder med  

 cellestørrelser ned til cirka 50 meter.
8 Referencer Abbott, M.
B., Bathurst, J.
C., Cunge, P.
E., OConnell and  

Rasmussen, J. (1986): An introduction to the European Hydrological  

 System - Système Hydrologique Européen, SHE, 2: Structure of a  

 Physically-based, Distributed Modelling System.
J.
Hydrolo,. 87, 61 - Andersen, M.
P. og W.
W.
Woessner (1991): Applied Groundwater Modelling.  

 Simulation of Flow and Advective Transport.
Academic Press.
Christensen, S. (1995): Grundvandsmodellering.
Fra: O.
B.
Larsen:  

 Danmarks geologi fra Kridt til i dag. Århus Geokompendier nr. 1.
 Århus Universitet. 1995.
 Danish Hydraulic Institute (1991): the European Hydrological System SHE.  

 Users guide.
 GEUS (1997a): Afprøvning af zoneringsmetoder,  

 Miljøstyrelsen.
Foreløbigt tryk.
GEUS (1997b): Temanummer - Vandressourcer,  

 Ferskvand - Det 21. århundredes hovedproblem ? Geologi, Nyt fra GEUS,  

 nr. 2, oktober 1997.
Henriksen, H.
J. (1998): Overførsel af modeldata i  

 landsdækkende modeldatabase.
Vejledning i kvalitetsdokumentation.  

 Danmark og Grønlands Geologiske Undersøgelse Rapport nr.  

 1998/26.
Kemp & Lauritzen Vand & Miljø A/S (1994): Fase 2:  

 Vurdering af grundvandsmodeller.
Vandplan Sjælland.
Konikow, L.
F. og J.D.
Bredehoeft (1992): Groundwater models cannot  

 be validated.
Advances in Water Resources 15, 75-83.
McDonald, M.
G. and Harbaugh, A.
W. (1988): A modular  

 threedimensionel finite-differens groundwater flow model, USGS.
 Miljøstyrelsen (1995): Design, indkøring og drift af  

 afværgepumpning.
Projekt om jord og grundvand fra Miljøstyrelsen.
Nr. 1 - 1995.
NRC (1990): Groundwater Models.
Scientific and Regulatory  

 Applications.
National Research Council.
National Academy Press.
Washington,  

 D.C.
Peck, A., Gorelick, S., de Marsily, G., Foster, S. og Kovalevsky, V.  

 (1988): Consequences of Spatial Variability in Aquifer Properties and  

 Data Limitations for Groundwater Modelling Practice.
IAHS Publication No. 175. A contribution to the International Hydrological Programme of UNESCO (IHP III; project 2.4d). # ÅRSTAL? Refsgaard, J.C. og Knudsen, J. (1996): Operational Validation and  

 Intercomparison of Different Types of Hydrological Models.
Water Resources  

 Research. 32(7), 2189-2202.
 Refsgaard, A., Gregersen, J., Butts, M. og Kristensen, M. (1997):  

Indvindingsoplande og særlige drikkevandsområder, artikel i  

 Vand & Jord, 4. årgang, nr. 3. juni 1997.
 Refsgaard, A. (1998): Grundvandets sårbarhed -  

 Edb-modellering.
 Vandforsyningsteknik 47. Danske Vandværkers Forening.
Appendix e Klassifikation af vandanalyser ud fra  

 sårbarhedskriterier 1 System til klassifikation af vandanalyser Den kemiske sammensætning af en grundvandsprøve kan bruges  

 til at klassificere grundvandet i et system af vandtyper.
Vandtypen kan  

 anvendes i vurderingen af grundvandets sårbarhed over for forurening,  

 hvor også andre faktorer som belastningen, mængden af reducerende  

 stoffer samt de hydrogeologiske forhold spiller en betydelig rolle.
 Grundvandets kemiske sammensætning afspejler alle de  

 påvirkninger vandet har været udsat for på dets vej fra  

 overfladen ned til grundvandsmagasinet.
 Grundvandets kemiske sammensætning summerer bidrag fra bl.a.  

 geologiske, geokemiske, og strømningsmæssige forhold.
 Den kemiske sammensætning kan under visse situationer bruges som  

 indikation for vandets sårbarhed, vurderet på baggrund af  

 forekomsten af forskellige stoffer.
I rapporterne om grundvandsovervågningen fra 1995 og 1996 beskrives  

 forskellige grundvandstyper og deres indhold af redoxfølsomme stoffer  

 (GEUS 1995 & 1996). Beskrivelsen af forskellige vandtyper er her  

 tilpasset ønsket om at kunne anvende denne type oplysninger i relation  

 til grundvandsbeskyttelse og en risikovurdering i forhold til en række  

 forureningskilder.
Beskrivelsen af vandtyper bygger primært på  

 eksisterende analyseresultater.
Redoxforhold Klassifikationssystemet tager udgangspunkt i vandprøvens indhold af  

 redoxfølsomme stoffer, (O2, NO3, Fe, Mn, SO4, H2S,  

 CH4 og NH 4) samt forvitringsgraden  

 (Ca, Mg og HCO3).
Redoxtilstanden i grundvandet har afgørende betydning for  

 sårbarheden over for nitratforurening og for nedbrydeligheden af mange  

 organiske forbindelser.
Nogle forbindelser nedbrydes lettest under iltede  

 forhold, mens andre nedbrydes lettest under reducerede forhold.
Redoxtilstanden kan desuden give en idé om vandets alder og dermed  

 om risikoen for at finde forurening med svært nedbrydelige organiske  

 forbindelser.
Tilstedeværelsen af oxiderede forbindelser som ilt  

 (O2) og nitrat (NO3) kan være  

 en indikation for at vandet er ungt, mens tilstedeværelsen af  

 reducerede forbindelser som svovlbrinte (H2S) og methan  

 (CH4) kan indikere at vandet er gammelt.
 Den kemiske sammensætning af grundvandet afhænger ikke kun af  

 vandets alder, men er i høj grad afhængig af mængden og  

 reaktiviteten af forskellige reducerende stoffer i jordlagen, som for  

 eksempel organisk stof, reducerede former af svovl (pyrit) og jern,  

 opløst såvel som bundet i mineraler.
I figur e.1 ses fordelingen af forskellige redoxfølsomme stoffer  

 ned gennem grundvandszonen, hvor forholdene gradvis ændres fra  

 oxiderende til reducerende forhold.
I praksis behøver ikke alle zoner  

 at være tilstede i grundvandsmagasinet, ligesom zonerne kan have en  

 meget forskellig udbredelse i forskellige geologiske aflejringer.
Figur e.1 Teoretisk fordeling af redoxkomponenter i grundvand (modificeret efter  

 Appello og Postma, 1993) I tabel e.1. summeres forekomsten af redoxfølsomme stoffer samt  

 grundvandets forvitringsgrad (forvitringsindex) i de forskellige zoner.
Forvitringsgrad Forvitringsgraden beskriver forholdet mellem hårdheden og  

 alkalinitetsniveauet, her udtrykt ved bicarbonatindholdet.
Forvitringsgraden  

 beregnes som (Ca+Mg)/HCO3, hvor stofferne indgår i  

 milliækvivalenter pr. liter.
Forholdet beskriver forsuringsprocessens  

 fremskriden, idet calcium (Ca) og magnesium (Mg) delvis vil være  

 knyttet til mineralsyrer, når vandet udsættes for andre syrer end  

 kuldioxid (CO2).
Et forvitringsindex på 1:1 modsvarer den teoretiske  

 sammensætning af calcium, magnesium og bicarbonat (HCO3) i grundvand, såfremt opløst kuldioxid er den  

 eneste kilde til opløsning af kalkmineraler.
Et forvitringsindex  

 på 1:2 er typisk såfremt mineralsyrer, som svovlsyre og  

 salpetersyre, er enste kilder til opløsning af kalkmineraler.  

 Forhøjede koncentrationer af calcium og magnesium i forhold til  

 koncentrationen af bicarbonat skyldes ofte menneskeskabt forsuring.
 På den baggrund er der foretaget en vandtypeinddeling som  

 fremgår af tabel e.1.
Tabel e.1 Forskellige grundvandstyper.
Det for ilt anførte *) indikerer at  

 der kan være usikkerhed forbundet med at måle ilt, hvorfor den  

 praktisk anvendte værdi måske skulle være 3 mg pr  

 liter.
Prioritet Stoffer Vandtype Iltzonen Nitratzonen Jern- og Sulfatzonen Methanzonen 1 O2 mg L-1 >1* <1* <1* <1* 2 NO3 >1 >1 <1 <1 3 Fe <0,2 <0,2 >0,2 >0,2 4 SO4 >20 >20 >20 <20 5 CH4 <0,1 <0,1 <0,1 >0,1 6 Ca+Mg HCO3 >1 >1 <1 <1 Ved beregning af forvitringsindexet bruges enheden milliækvivalenter  

 pr. liter.
 Koncentrationen af Ca, Mg og HCO3 kan omregnes fra mg pr. liter til  

 milliækvivalenter pr. liter ved at multiplicere med faktorerne:
Ca i mg pr. liter x 0.04990, Mg i mg pr. liter x 0,08229 og HCO3 i mg pr. liter x 0,01639 2 De enkelte vandtyper 2.1 Grundvand fra iltzonen Grundvand fra iltzonen er karakteriseret ved at det indeholder betydelige  

 mængder opløst ilt samt nitrat og sulfat.
Det høje  

 redoxpotentiale tillader ikke opløst jern eller methan.
Vandtypen har normalt høj forvitringsgrad da calcium og magnesium  

 er følgeioner til sulfat og nitrat.
Desuden er denne vandtype ikke  

 være ionbyttet.
Størrelsesordnerne for de enkelte stoffer er  

 vist i tabel e.1.
 Der er som oftest tale om meget ungt grundvand med en alder fra 0 til 30  

 år, men der findes dog eksempler på stærkt oxideret vand  

 som har en betydeligt højere alder.
2.2 Grundvand fra nitratzonen Grundvand fra nitratzonen er karakteriseret ved lavere redoxforhold end  

 grundvand fra iltzonen.
Grundvand fra denne zone indeholder ingen eller kun  

 meget lave koncentrationer af ilt.
Indholdet af nitrat er ofte lavere end for  

 grundvand fra iltzonen.
En redution af nitrat ses til tider ved  

 forhøjede koncentrationer af nitrit, der er dannet i forbindelse med  

 mikrobiel omdannelse af nitrat.
Høje koncentrationer af sulfat  

 sammenlignet med de øvrige redoxzoner tyder på forvitring af  

 pyrit, forårsaget af ilt eller nitrat.
Denne vandtype vurderes påvirket af nitratholdigt vand, men  

 tilstedeværelse af reducerende stoffer dæmper udbredelsen af  

 nitrat.
Udbredelsen af nitratholdigt vand sker i takt med at  

 nitratreduktionskapaciteten opbruges, hvilket kan forceres ved kraftig  

 vandindvinding.
 Vandets alder formodes generelt at ligge omkring 10 - 50 år.  

 Forvitringsgraden vil være høj som følge af calcium og  

 magnesium som ledsagende ioner til sulfat.
2.3 Grundvand fra jern- og sulfatzonen Grundvand fra denne zone er kendetegnet ved lave indhold af ilt, nitrat og  

 methan samt høje indhold af opløst jern.
 Indholdet af sulfat kan være som i beskrevet for iltzonen og  

 nitratzonen, ligesom en begyndende reduktion kan erkendes i nogle  

 grundvandsmagasiner.
 Ved kraftig udnyttelse af grundvandsressourcen kan en samtidig iltning af  

 pyrit resultere i forhøjede sulfatkoncentrationer i denne  

 vandtype.
 De fleste forekomster af denne vandtype vil være grundvand  

 ældre end 50 år, og derfor ses forureningspåvirkninger kun  

 sjældent endnu.
2.4 Grundvand fra methanzonen Grundvand fra methanzonen er kendetegnet ved et stærkt reduceret  

 kemisk miljø med forekomst af methan.
Grundvand fra denne zone  

 indeholder ikke ilt, nitrat og kun lave eller ingen indhold af sulfat.
 Reduktion af sulfat kan være meget fremskreden i denne zone.
 Grundvand fra denne zone kan være præget af ionbytning og lav  

 forvitringsgrad, ligesom også brunt vand med forhøjede  

 kloridkoncentrationer kan forekomme i denne vandtype.
Risiko for forurening af denne vandtype er lille.
De eksempler der ses med  

 miljøfremmede stoffer i denne vandtype, tolkes som resultat af  

 menneskeskabte kortslutninger, enten i boringerne direkte eller i jordlagene  

 umiddelbart omkring boringerne.
Vandet forventes som oftest at være  

 væsentligt ældre end 50 år, hvilket er medvirkende til at  

 der sjældent forekommer forurening i denne vandtype.
2.5 Appello og Postma, 1993. Geochemistry, groundwater and pollution.  

 3ed. - Rotterdam: Balkema Ernstsen, V. 1996. Reduction of nitrate by Fe2+ in clay  

 minerals.
 Clays and Clay Minerals 44: 599-608.
Ernstsen, V. and Thorling, L. 1997. Geokemiske miljøer og nitrat i  

 et komplekst opbygget grundvandsmagasin ved Grundfør.
ATV møde  

 om Grundvandsforskningen i Danmark 1992-96. pp. 29-39.
Bådsgård Pedersen, J. og Kristensen, J.B., 1997: Hvad  

 er behovet for zonering.
I: Kan zonering redde vandværker? ATV komiteen  

 for grundvandsforurening, oktober 1997.
 Danmarks og Grønlands Geologiske Undersøgelse 1995):  

 Grundvandsovervågning 1995.
Danmarks og Grønlands Geologiske Undersøgelse 1996:  

 Grundvandsovervågning 1996 Jakobsen, R. & Postma, D, 1994. In situ rates of sulfate  

 reduction in an aquifer (Rømø, Denmark) and implications for  

 the reativity of organic matter.
Geology 22: 1103-1106.
Phelps, T.J., Murhpy, E.M., Pfiffner, S.M. & White, D.C. 1994.  

 Comparison between geochemical and biological estimates of subsurface  

 microbial activities.
Microb.
Ecol. 28: 335-349.
Thorling, L., 1994: Sulfat som aldersindikator i grundvand.
Vand  

 & Jord vol. 1, nr. 3, juni 1994.
Appendix f Regional fordeling af nitratsårbarhed 1 Faktorer der bestemmer nitratsårbarheden NPo-projekterne har forøget kendskabet til og forståelsen af  

 de processer der bestemmer nitratindholdet i grundvandet.
Det er blevet helt  

 klargjort at forureningsforholdene varierer fra sted til sted, helt  

 afhængigt af de geologiske forhold der bestemmes af magasinegenskaber,  

 de hydrauliske parametre og sammensætningen af magasinernes  

 dæklag.
Undersøgelserne har vist at det er væsentligt at vurdere  

 størrelsesordenen af nitratfrontens vertikale og horisontale  

 fremtrængen samt den resulterende bevægelse.
Det er ligeledes  

 vigtigt at have kendskab til de nitratreducerende stoffers udbredelse i  

 magasinerne samt i hvilken grad nitratreduktionskapaciteten i de øvre  

 magasiner er opbrugt.
 En oversigt over forskellige dæklag og magasintyper er på  

 regionsplan forsøgt beskrevet nedenfor og indtegnet på kortet  

 (figur f.1).
Magasinerne i istidslagene er ofte underlejret af ældre magasiner i  

 sand- eller kalklag.
Disse magasiner kan hænge sammen vertikalt, som  

 på hedesletterne (smeltevandssand-kvartssand) eller være tydeligt  

 adskilt, som i morænelersområder.
Der er tale om en stærkt  

 forenklet og generaliseret opdeling, som er klassificeret efter  

 dæklag.
 De specielle forhold på de undersøgte lokaliteter er  

 søgt generaliseret og regionaliseret, men alene i relation til  

 vurdering af nitratreduktionsforholdene.
 Opdelingen og beskrivelsen kan dog med forsigtighed anvendes ved  

 behandling af visse andre forureningsforhold.
2 Lerjordsområder I omkring halvdelen af Danmarks areal består de øverste meter  

 af jordlagene af moræneler, hvoraf hovedparten blev aflejret under  

 sidste istid (Weichsel) for 10-15.000 år siden.
Lerjordsområderne  

 omfatter typeområderne I, II og III i figur f.1.
Morænelersområderne er i figur f.1 opdelt i 3 hovedtyper efter  

 deres aflejringsforhold og sårbarhed over for nitratnedsivning.
I det  

 følgende er disse hovedtyper beskrevet.
 Figur f.1.
Regionale typer af grundvandsmagasiner 2.1 Type I, Relativt tykke uforstyrrede lerlag Områder af type I er karakteriseret ved relativt tykke uforstyrrede  

 lerlag, som dækker de vandførende lag.
I grundvandsmagasinerne i  

 sådanne områder vil der almindeligvis være artesiske  

 forhold (figur f.2, Syvbæktype). Vandbevægelsen fra rodzonen til  

 grundvandsmagasinerne sker gennem lerlagene, og kun en mindre del af det  

 nedsivende vand vil nå grundvandsmagasinerne.
Vandstrømningen  

 til vandløbene sker hovedsagelig gennem dræn.
 Områder af denne type findes i den overvejende del af  

 Sjælland, på den nordlig del af Fyn (nord for en linie fra  

 Fåborg til Svendborg) samt på Lolland, Falster og Møn.  

 Områderne i type I skønnes at udgøre ca. 45 % af  

 morænelsersområderne.
2.2 Type II, Lerlag af varierende tykkelse over umættede  

 magasiner Områder af type II er karakteriseret ved lerlag af varierende  

 tykkelse over umættede sand-/gruslag eller kalk-/kridtlag,  

 således at grundvandsmagasinerne har frit vandspejl (figur f.2,  

 Glimtype).
 Vandbevægelsen fra rodzonen til grundvandsmagasinerne vil være  

 lodret, og det nedsivende vand fra rodzonen vil passere en større  

 eller indre del af grundvandsmagasinerne.
Områder af denne type findes i sammenhængende områder  

 syd for Roskilde, syd for Aalborg og spredt på Nord- og  

 Vestsjælland.
Områderne i type II skønnes at udgøre  

 ca. 5 % af morænelsersområderne.
Figur f.2 Forskellige aflejringstyper i morænelersområder 2.3 Type III, Restgruppe Områder af type III udgør en restgruppe, hvor  

 grundvandsmagasinerne er dækket af moræneler, som er forstyrrede  

 af isens bevægelser.
Sådanne områder har mindre, adskilte grundvandsmagasiner, som  

 hovedsagelig vil være med artesiske forhold (figur f.2  

 Østjyllandtype). Vandets bevægelse vil i de artesiske magasiner  

 være som beskrevet under type I og i magasiner med frit vandspejl som  

 beskrevet under type II.
Grundvandets sårbarhed er således  

 stærkt afhængig af placeringen af indvindingsfilteret.
 Områder af den type findes i den sydlige del af Fyn og i Jylland  

 nord og øst for hovedopholdslinien for weichselisens udbredelse.  

 Områderne i type III skønnes at udgøre ca. 50 % af  

 morænelersområderne.
3 Sandede bakker og hedesletter Sandjordsområderne omfatter hedesletter og sandede bakkeøer  

 (figur f.1, områdetyperne IV og V). I disse områder vil de sand-  

 og gruslag, som ligger over grundvandsspejlet, være iltede og derfor  

 ikke give anledning til væsentlig reduktion af nitrat i det nedsivende  

 vand fra rodzonen.
Nitrat i grundvand i et sandsjordsområde vil derfor udbrede sig i  

 den iltede del af grundvandsmagasinerne over redoxgrænsen uden  

 væsentlig reduktion.
Grundvandet i denne del af magasinerne har  

 allerede nu hyppigt høje nitratkoncentrationer (50-100 mg  

 nitrat/l.) 3.1 Type IV, Hedesletter I området uden for hovedopholdslinien for udbredelsen af isen fra  

 den sidste istid udgør hedesletteaflejringerne grovkornede  

 sandmagasiner med frit vandspejl (figur f.1, IV). Der findes desuden  

 også mindre hedesletteområder med lignende forhold andre steder i  

 landet.
Underliggende miocæne kvartssandslag indgår hyppigt i  

 magasinerne.
Der er ofte en tyk umættet zone, hvor reduktionskapaciteten over for  

 nitrat er opbrugt, og der optræder en lagdeling af grundvandet i  

 øvre dele med højere koncentration af nitrat og nedre dele,  

 hvor nitraten er omsat.
I hedeslettesandet er det tilstedeværelsen af  

 omlejret brunkul og pyrit der giver anledning til nitratreduktionen.
3.2 Type V, Bakkeøer Vest for hovedopholdslinien i hedesletteområderne findes  

 bakkeøerne med aflejringer der er ældre end sidste istid, og  

 alderen er således over ca. 100.000 år (figur f.1, V). I  

 bakkeøerne findes både frie og artesiske grundvandsmagasiner,  

 hvor de øvre dæklag i de artesiske magasiner normalt er  

 stærkt sandede.
Stedvis er der tykke, umættede zoner over grundvandet, og de mange  

 års nedsivning af ilt har bevæget redoxgrænsen dybt nedad,  

 hvorfor disse istidslag er sårbare over for nitratnedsivning.
Det er  

 imidlertid også karakteristisk, at istidslagene indeholder brunkul og  

 pyrit, og hvor det er tilfældet (samt hvor miocæne lag af brunkul  

 og glimmerler ligger højt), vil der være en effektiv  

 reduktionskapacitet i mange år fremover.
 I de områder hvor der er dybe, udnyttelige kvartssandslag under  

 brunkul og glimmerler, vil der således være en beskyttelse mod  

 nitratforurening.
4 Andre områder Disse områder er relativt uensartede og falder derfor uden for de  

 hovedmønstre som er beskrevet i de foregående afsnit.
På  

 kortet i figur f.1 er de afmærket med romertallene VI-IX.
4.1 Type VI, Områder nord for Limfjorden I dette område forekommer der grundvandsmagasiner i skrivekridt, i  

 istidslag og i marine sandaflejringer dannet efter sidste istid.
Lagene er  

 ofte forstyrrede og opskubbede med det resultat af magasinerne er tynde og  

 begrænsede, men større og uforstyrrede magasiner i  

 smeltevandssand kendes også.
Mange magasiner er artesiske, og de er derfor delvis beskyttede mod  

 nitratforurening af tykke smeltevandslerlag.
En del af skrivekridtmagasinerne  

 er frie med meget tynde istidslag over, og de vil derfor være  

 særligt udsatte for nitratforurening.
I områder med marine  

 aflejringer kan dannelse af methan reducere nitraten.
Der er ikke foretaget  

 proces- og transportundersøgelser i dette område i forbindelse  

 med NPoprojekterne.
4.2 Type VII og VIII, Himmerland og Djursland I visse områder (type VII) som f.eks. i Himmerland, findes  

 grundvandsmagasiner i smeltevandssand, skrivekridt og danienkalk, som kan  

 være overdækkede med lerlag og derfor artesiske og forholdsvis  

 velbeskyttede mod nitratforurening.
Magasinerne kan være forstyrrede og  

 lagene opskubbede, hvilket almindeligvis gør at magasinerne er af  

 begrænset udstrækning.
 På Djursland og omkring Aalborg findes mange grundvandsmagasiner med  

 frit vandspejl i smeltevandssand uden overdækning af lerlag og i  

 skrivekridt og danienkalk, som kun er dækket af tynde overfladelag  

 eller umættede lag af smeltevandssand og -grus (type VIII). Disse  

 sidste vil oftest have høje nitratkoncentrationer i de øverste  

 grundvandslag.
4.3 Type IX, Bornholm På Bornholm er magasinernes dæklag næsten altid tynde  

 (moræneler), men uforstyrrede.
Desuden har nogle magasiner frit  

 vandspejl.
De fleste magasiner er sårbare over for  

 nitratnedsivning.
5 Referencer Dyhr-Nielsen, M., Hansen, E., Holter, V., Krag-Andersen, K.,  

 Gravesen, P., og Iversen, T.M.: Kvælstof og fosfor i jord og  

 vand.
Samlerapport.
 NPo-forskning fra Miljøstyrelsen, 1991.
