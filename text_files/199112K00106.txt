Nr LSF 106 Forslag til Færdselslov for Grønland Fremsat af justistministeren (Engell) den 7. november 1991 Vedtaget ved tredjebehandling den 10. december 1991 Lov nr. 832 af 18/12/1991 Kapitel 1 Lovens område m.v.
§ 1. Loven gælder, hvor andet ikke er bestemt, for færdsel på  

 veje, pladser og andre områder, som benyttes til almindelig færdsel af en  

 eller flere færdselsarter.
Den gælder dog ikke for kørsel med hundeslæde på  

 slædevejene.
 § 2. Ved anvendelsen af loven skal følgende definitioner lægges  

 til grund:
 1) Køretøj: Enhver indretning, som kan køre på vej uden skinner,  

 hvad enten den er forsynet med hjul, bælter, valser, meder eller andet.
2) Motordrevet køretøj: Køretøj, der er forsynet med motor som  

 drivkraft.
Motordrevne køretøjer inddeles i motorkøretøj, traktor,  

 motorredskab, knallert og snescooter.
3) Motorkøretøj: Motordrevet køretøj, der hovedsagelig er indrettet  

 til selvstændigt at benyttes til person- eller godsbefordring, eller som er  

 konstrueret til eller uden væsentlig konstruktiv forandring kan ændres til en  

 hastighed af over 30 km i timen.
Motorkøretøjer inddeles i bil og motorcykel.
 Stk. 2. Justitsministeren afgør i tvivlstilfælde, om et køretøj  

 skal henføres under de i stk. 1 nævnte definitioner.
Kapitel 2 Bestemmelser om køretøjer Køretøjers indretning og udstyr § 3. Ethvert køretøj skal være således indrettet og holdes i en  

 sådan stand, at det kan benyttes uden fare og ulempe for andre samt uden  

 skade for vejene.
 Stk. 2. Ejeren eller den person (brugeren), som har varig rådighed  

 over køretøjet, er ansvarlig for, at køretøjet er i lovlig stand.
 Stk. 3. Føreren af et køretøj skal til enhver tid være opmærksom  

 på, at køretøjet og eventuelt påhængskøretøj er i forsvarlig stand, særlig at  

 styre-, bremse-, signal- og tegngivningsapparater samt lygter virker  

 forskriftsmæssigt og sikkert, og at tilkoblingen til eventuelt påhængskøretøj  

 er forsvarlig.
 § 4. Justitsministeren kan fastsætte bestemmelser om køretøjers  

 indretning, udstyr og tilbehør og om personlig sikkerhedsmæssig udrustning  

 til førere og passagerer samt fastsætte, hvilke påskrifter og mærker  

 køretøjer af kontrolmæssige grunde skal være forsynet med.
 Stk. 2. Justitsministeren kan fastsætte bestemmelser om forbud mod  

 forhandling af udstyrsdele og tilbehør til køretøjer og af personlig  

 sikkerhedsmæssig udrustning til førere og passagerer, såfremt de pågældende  

 dele ikke opfylder de bestemmelser, der fastsættes i medfør af stk. 1, eller  

 de ved deres anvendelse vil medføre, at føreren eller andre trafikanter  

 udsættes for fare eller væsentlig ulempe.
 Stk. 3. Justitsministeren kan, såfremt færdselssikkerhedsmæssige  

 hensyn gør det påkrævet, forbyde brugen af et køretøj, selv om det opfylder  

 de bestemmelser, der fastsættes i medfør af stk. 1.
Registrering af køretøjer § 5. Ethvert motorkøretøj skal, forinden køretøjet tages i brug,  

 være registreret og forsynet med nummerplader.
Justitsministeren kan for  

 visse områder gøre undtagelse fra denne bestemmelse.
 Stk. 2. De nærmere regler om registreringen og om godkendelse af  

 køretøjernes indretning og udstyr m.v. fastsættes af justitsministeren.
 Stk. 3. Justitsministeren kan fastsætte bestemmelser om  

 registrering af andre motordrevne køretøjer samt af køretøjer, der er bestemt  

 til at trækkes af motordrevne køretøjer.
 Stk. 4. Justitsministeren kan bestemme, at motordrevne køretøjer,  

 som anvendes uden for vej, skal registreres.
 Stk. 5. Forsvarets køretøjer registreres efter regler, der  

 fastsættes af forsvarsministeren.
Kontrol af køretøjer § 6. Politiet kan standse et køretøj og lade det undersøge for  

 fejl og mangler samt kontrollere, at føreren opfylder betingelserne for  

 lovligt at kunne føre køretøjet.
Stk. 2. Politiet kan til enhver tid forlange et motordrevet  

 køretøj eller et køretøj, der er bestemt til at trækkes af et motordrevet  

 køretøj, fremstillet til eftersyn af, om det opfylder de i denne lov eller de  

 i henhold til loven fastsatte bestemmelser.
Justitsministeren kan fastsætte  

 bestemmelser om periodisk syn af sådanne køretøjer.
Stk. 3. Findes et køretøj ved eftersyn efter stk. 1 eller stk. 2  

 ikke at opfylde bestemmelserne, kan politiet forbyde dets benyttelse og  

 fjerne dets nummerplader.
Det samme gælder, såfremt et køretøj ikke  

 fremstilles efter tilsigelse i henhold til stk. 2.
 § 7. Bestemmelser om gebyrer for registrering, nummerplader og syn  

 kan fastsættes af justitsministeren.
Ikkegrønlandske køretøjer § 8. Justitsministeren kan fastsætte bestemmelser om benyttelse i  

 Grønland af ikkegrønlandske køretøjer, herunder om, hvornår der indtræder  

 grønlandsk registreringspligt.
Kapitel 3 Bestemmelser vedrørende førere af køretøjer m.v.
 Spiritus- og promillekørsel m.v.
 § 9. For spirituskørsel dømmes den, som fører eller forsøger at  

 føre et motordrevet køretøj efter at have indtaget spiritus i et sådant  

 omfang, at alkoholkoncentrationen i blodet under eller efter kørslen  

 overstiger 1,20 promille.
 Stk. 2. For spirituskørsel dømmes endvidere den, som i øvrigt  

 fører eller forsøger at føre et motordrevet køretøj efter at have indtaget  

 spiritus i et sådant omfang, at den pågældende ikke kan føre køretøjet på  

 betryggende måde.
 Stk. 3. For promillekørsel dømmes den, som uden at være skyldig i  

 spirituskørsel fører eller forsøger at føre et motordrevet køretøj efter at  

 have indtaget spiritus i et sådant omfang, at alkoholkoncentrationen i blodet  

 under eller efter kørslen overstiger 0,80 promille.
 § 10. Et motordrevet køretøj må ikke føres eller forsøges ført af  

 nogen, der på grund af sygdom, svækkelse, overanstrengelse, mangel på søvn,  

 påvirkning af opstemmende eller bedøvende midler eller af lignende årsager  

 befinder sig i en sådan tilstand, at den pågældende er ude af stand til at  

 føre et køretøj af den pågældende art på fuldt betryggende måde.
 Stk. 2. Et køretøj må i øvrigt ikke føres eller forsøges ført af  

 nogen, der af de foran nævnte grunde eller som følge af påvirkning af  

 spiritus befinder sig i en sådan tilstand, at den pågældende er ude af stand  

 til at føre køretøjet på betryggende måde.
 § 11. Det er forbudt at overlade føringen af et køretøj til en  

 person, der af de i § 10, stk. 1, nævnte grunde eller på grund af påvirkning  

 af spiritus befinder sig i en sådan tilstand, at den pågældende er ude af  

 stand til at føre køretøjet på betryggende måde.
 Stk. 2. Har en person på en restauration eller andet  

 serveringssted, hvortil der er offentlig adgang, indtaget spiritus, og værten  

 eller dennes medhjælper ved eller har grund til at antage, at den pågældende  

 er fører af køretøj og på grund af spiritusindtagelse ikke er i stand til at  

 føre køretøjet på betryggende måde, skal værten eller medhjælperen, eventuelt  

 ved tilkaldelse af politiet, søge at hindre den pågældende i at føre  

 køretøjet.
 § 12. Politiet kan til enhver tid kræve, at føreren af et køretøj  

 foretager udåndingsprøve.
Stk. 2. Politiet kan fremstille en person til udtagelse af blod-  

 og urinprøve, hvis der er grund til at antage, at den pågældende har  

 overtrådt § 9 eller § 10, eller vedkommende nægter eller ikke er i stand til  

 at medvirke til en udåndingsprøve.
Angår mistanken andre forhold end  

 spirituspåvirkning, kan politiet tillige fremstille den pågældende til  

 undersøgelse af en læge.
Det samme gælder ved mistanke om spirituspåvirkning,  

 når særlige omstændigheder taler derfor.
 Stk. 3. Justitsministeren kan fastsætte bestemmelser om de i stk.  

 1 og stk. 2 nævnte prøver og undersøgelser.
Kørekort § 13. Motorkøretøj, traktor og motorredskab med undtagelse af  

 gaffeltruck må kun føres af en person, der har erhvervet kørekort.
Føreren  

 skal under kørslen have kørekortet hos sig og skal på forlangende vise det  

 til politiet.
Stk. 2. Stk. 1 gælder ikke for kørsel med traktor og motorredskab  

 på vejområder, der er begrænset på betryggende måde ved afspærring eller  

 afmærkning, eller for kørsel med motorredskab, der er bestemt til at føres af  

 en gående.
Sådan kørsel kan foretages af personer, der er fyldt 16 år.
Stk. 3. Kørekort kan udstedes til en person, der 1) er fyldt 18 år, jf. dog § 14, stk. 1, 2) er i besiddelse af tilstrækkelig syns- og høreevne samt i øvrigt af den  

 fornødne åndelige og legemlige førlighed og 3) ved en prøve godtgør at have tilstrækkelig kørefærdighed og fornødent  

 kendskab til køretøjet og dets behandling samt til færdselsreglerne.
Stk. 4. Kørekort kan nægtes den, der er afhængig af brug af  

 euforiserende eller andre bevidsthedspåvirkende stoffer eller ikke er  

 ædruelig.
Spørgsmålet herom kan forlanges indbragt for domstolene.
 Stk. 5. Såfremt en ansøger ikke tidligere har haft kørekort til  

 samme kategori køretøj, skal den pågældende have modtaget undervisning i  

 kørefærdighed hos en af politiet godkendt person.
 Stk. 6. Justitsministeren kan fastsætte regler om godkendelse af  

 de personer, der skal forestå den i stk. 5 nævnte undervisning i  

 kørefærdighed.
 § 14. Justitsministeren kan tillade, at der meddeles personer, som  

 ikke opfylder de almindelige førlighedsbestemmelser, særlige kørekort, samt  

 at kørekort til langsomtkørende invalidekøretøjer udstedes til personer, der  

 er fyldt 15 år.
Stk. 2. Justitsministeren kan fastsætte yderligere betingelser for  

 udstedelse af kørekort til motorkøretøjer, der benyttes erhvervsmæssigt til  

 befordring af personer.
Sådant kørekort kan nægtes under den i § 114, stk. 2,  

 i kriminalloven for Grønland nævnte betingelse.
§ 15. Justitsministeren fastsætter nærmere regler om kørekort,  

 herunder om køreprøver og kørekortenes gyldighedstid og fornyelse.
Ministeren  

 kan fastsætte bestemmelser om gebyr for køreprøve og kørekort.
Inddragelse og generhvervelse af førerretten § 16. Politiet kan inddrage førerretten, hvis den pågældende ikke  

 længere opfylder betingelserne for at få kørekort.
Såfremt en person nægter  

 at medvirke til de undersøgelser eller prøver, der er nødvendige til  

 afgørelse heraf, kan politiet straks inddrage førerretten.
Spørgsmålet, om  

 den pågældende er afhængig af brug af euforiserende eller andre  

 bevidsthedspåvirkende stoffer eller ikke er ædruelig, kan forlanges indbragt  

 for domstolene.
 Stk. 2. Har førerretten været frakendt ubetinget, kan retten efter  

 frakendelsestidens udløb kun generhverves, såfremt en orienterende køreprøve  

 bestås.
Stk. 3. Er førerretten blevet frakendt betinget, skal føreren  

 inden for en frist, der fastsættes af politiet, aflægge en orienterende  

 køreprøve.
Førerretten inddrages, såfremt prøven ikke bestås eller  

 vedkommende undlader at medvirke til den.
Orienterende køreprøve skal dog  

 ikke aflægges, hvis frakendelsen er sket i medfør af § 59, stk. 2, 2. pkt.,  

 eller § 60, stk. 1, nr. 2. Orienterende køreprøve skal heller ikke aflægges,  

 såfremt domfældte har bestået en køreprøve efter det forhold, der gav  

 anledning til frakendelsen.
 Stk. 4. Justitsministeren kan fastsætte bestemmelser om  

 orienterende køreprøve, herunder om inddragelse af førerretten i medfør af  

 stk. 3.
 Stk. 5. Den, der midlertidigt eller endeligt har mistet  

 førerretten, skal aflevere sit kørekort til politiet.
Knallert § 17. Knallert må kun føres af personer, der er fyldt 16 år.
 Stk. 2. Føreren af en knallert skal under kørslen medbringe  

 præmiekvittering, der viser, at ansvarsforsikring er tegnet og holdt i kraft,  

 jf. § 49, og på forlangende vise den til politiet.
Snescooter § 18. Snescooter må i byområder kun føres af personer, der er  

 fyldt 16 år.
 Stk. 2. Føreren af en snescooter skal under kørslen medbringe  

 præmiekvittering, der viser, at ansvarsforsikring er tegnet og holdt i kraft,  

 jf. § 49, og på forlangende vise den til politiet.
Øvelseskørsel § 19. Øvelseskørsel for personer, der uddanner sig til kørsel med  

 bil, må kun finde sted, når der i køretøjet ved siden af eleven findes en af  

 politiet godkendt person. Øvelseskørsel må ikke finde sted tidligere end 3  

 måneder før det tidspunkt, hvor eleven efter sin alder kan få udstedt  

 kørekort, og for personer, hvem førerretten er frakendt ubetinget, ikke  

 tidligere end 3 måneder før frakendelsestidens udløb.
Justitsministeren kan  

 fastsætte nærmere regler om øvelseskørsel, herunder regler om, hvem der skal  

 anses som fører af øvelseskøretøjet.
 Oplysningspligt m.v.
 § 20. Ejeren (brugeren) af et køretøj skal efter anmodning fra  

 politiet oplyse, hvilke personer der som førere har benyttet køretøjet.
 Stk. 2. Ejeren (brugeren), føreren og den, der i øvrigt har  

 rådighed over et motordrevet køretøj, må ikke overlade føringen til en  

 person, der ikke lovligt kan føre køretøjet.
Ikkegrønlandske førere § 21. Justitsministeren kan fastsætte bestemmelser om adgang for  

 personer, der ikke er bosiddende i Grønland, til under midlertidigt ophold  

 her at føre motorkøretøj samt om udfærdigelse af kørekort for personer, der  

 har ret til at føre motorkøretøj uden for Grønland.
Kapitel 4 Bestemmelser om al færdsel Grundregler § 22. Trafikanter skal optræde hensynsfuldt og udvise  

 agtpågivenhed, således at der ikke opstår fare eller forvoldes skade eller  

 ulempe for andre, og således at færdslen ikke unødigt hindres eller  

 forstyrres.
Der skal også vises hensyn over for dem, der bor eller opholder  

 sig ved vejen.
 Stk. 2. Særligt hensyn skal vises over for børn, skolepatruljer,  

 ældre mennesker samt personer, der ifølge særligt af justitsministeren  

 fastsat kendetegn eller i øvrigt, efter hvad der fremgår af omstændighederne,  

 lider af svækket syn eller hørelse eller anden legemlig mangel eller sygdom,  

 som er til ulempe for dem i færdslen.
 Stk. 3. Over for hundekøretøjer og over for husdyr, der drives,  

 skal kørende vise særligt hensyn og om fornødent standse.
§ 23. Trafikanter skal efterkomme de anvisninger, som gives af  

 politiet ved tegn, færdselstavler, afmærkning eller signaler.
Trafikanter  

 skal standse, når politiet giver tegn dertil.
 Stk. 2. Politiet kan regulere færdslen på steder, hvor det skønnes  

 nødvendigt, og fastsætte bestemmelser om benyttelsen af de enkelte veje.
 Stk. 3. Politiets bestemmelse om etablering af færdselstavler,  

 afmærkning eller signaler samt bestemmelse i medfør af stk. 2 om benyttelsen  

 af de enkelte veje træffes så vidt muligt efter forhandling med vedkommende  

 kommunalbestyrelse.
 Stk. 4. Justitsministeren kan fastsætte bestemmelser om  

 udformningen, betydningen og anbringelsen af færdselstavler, lys- og  

 lydsignaler og anden afmærkning eller indretning på eller ved vej til  

 regulering af eller til advarsel eller vejledning for færdslen.
Forpligtelser ved færdselsuheld § 24. En trafikant, der med eller uden egen skyld bliver  

 indblandet i et færdselsuheld, skal straks standse og i muligt omfang yde  

 hjælp til tilskadekomne.
Den pågældende skal endvidere til sikring af  

 færdslen deltage i de foranstaltninger, som uheldet giver anledning til.
Hvis  

 en anden, der er indblandet i uheldet, anmoder herom, skal vedkommende opgive  

 navn og bopæl.
Tilsvarende oplysninger skal efter anmodning gives den, på  

 hvis ejendom eller ting der er sket skade.
Stk. 2. Er der sket skade på en anden person, og er skaden ikke  

 ubetydelig, skal den, der har forvoldt skade, snarest muligt underrette  

 politiet.
Er der sket skade på ejendom eller ting, og er der ingen til stede,  

 som kan modtage de oplysninger, der er nævnt i stk. 1, skal den, der har  

 forvoldt skaden, snarest muligt underrette skadelidte eller politiet.
Stk. 3. Er nogen dræbt eller kommet alvorligt til skade ved  

 færdselsuheldet, må der ikke ændres ved forholdene på uheldsstedet eller  

 fjernes spor, som kan være af betydning for opklaringen af uheldet.
Køretøj,  

 der har været indblandet i uheldet, skal dog flyttes, hvis dets placering er  

 til fare for færdslen.
Stk. 4. Den, der med eller uden egen skyld beskadiger  

 færdselstavler, afmærkning på kørebane, signalanlæg eller andre  

 færdselsanordninger, skal straks bringe afmærkningen i orden igen, hvis det  

 er muligt.
Kan dette ikke ske, skal den pågældende snarest underrette  

 politiet og i øvrigt foretage, hvad der er nødvendigt for at advare andre  

 trafikanter.
 Leg m.v.
 § 25. Det er forbudt at springe op på eller hage sig fast i et  

 køretøj under kørsel eller at hænge slæde, trækvogn, legevogn eller lignende  

 efter et køretøj.
 Forurening af vej m.v.
 § 26. Der må ikke på vej henkastes eller efterlades noget, der  

 kan være til fare eller ulempe for færdslen.
 Stk. 2. Såfremt der fra køretøj tabes eller spildes noget på vej,  

 der kan være til fare eller ulempe for færdslen, skal dette straks fjernes.  

 Kan dette ikke ske, skal andre, indtil faren eller ulempen er fjernet, ved  

 afmærkning eller på anden lignende måde gøres opmærksom på forholdet.
 Stk. 3. Genstande, som i øvrigt kan være til ulempe for færdslen,  

 må ikke henlægges eller henstilles på vej uden tilladelse fra politiet, der  

 kan betinge tilladelsen af, at der foretages passende afmærkning.
 Stk. 4. Skure, plankeværker og lignende må på vej ikke anbringes  

 eller indrettes således, at de hindrer udsynet for trafikanter eller på anden  

 måde er til ulempe for færdslen.
 Stk. 5. Skilte, reklamer, lysindretninger eller lignende, der kan  

 ses fra vej, kan af politiet forlanges fjernet, hvis de har lighed med  

 færdselstavler, afmærkning eller signaler, eller hvis de kan virke  

 vildledende eller være til ulempe for færdslen.
Bestemmelser for kørende Placering på vejen § 27. Kørende skal holde så langt til højre, som  

 omstændighederne, herunder hensynet til andre trafikanter, tillader det.
 Stk. 2. Det er en kørendes pligt ved igangsætning fra kanten af  

 kørebanen og ved enhver ændring af færdselsretning at forvisse sig om, at  

 manøvren kan ske uden fare eller unødig ulempe for andre.
 Stk. 3. Et køretøj, som kører bag et andet, skal holde så stor  

 afstand fra dette, at der ikke er fare for påkørsel, såfremt det forreste  

 køretøj standser eller dets hastighed nedsættes.
Svingning, vending og bakning § 28. Før forberedelsen og udførelsen af en svingning skal  

 føreren påse, at manøvren kan foretages uden fare og unødig ulempe for bagfra  

 kommende.
Svingning til venstre må afvente forbikørsel af modgående færdsel.
 Stk. 2. Vending og bakning må kun foretages, når det kan ske uden  

 fare eller ulempe for anden færdsel.
Hastighed § 29. Kørehastigheden skal til enhver tid være afpasset efter  

 forholdene med særligt hensyn til andres sikkerhed og må aldrig blive større,  

 end at føreren bevarer fuldt herredømme over køretøjet.
Særlig skal den  

 kørende holde en efter forholdene passende lav hastighed i vådt, glat eller  

 fedtet føre, og i dårligt føre skal den kørende afpasse hastigheden således,  

 at andre så vidt muligt ikke tilstænkes.
Stk. 2. Kørende, som nærmer sig et fodgængerfelt, skal afpasse  

 hastigheden således, at der ikke opstår fare eller ulempe for gående, som  

 befinder sig i feltet eller er på vej ud i dette.
Den kørende skal om  

 nødvendigt standse for at lade de gående passere.
 Stk. 3. Politiet kan efter forhandling med kommunalbestyrelsen  

 bestemme, at kørehastigheden i de enkelte kommuner eller dele af disse ikke  

 må overstige bestemte grænser.
 Stk. 4. Politiet kan endvidere fastsætte hastighedsgrænser for  

 bestemte vejstrækninger.
Møde § 30. Når kørende møder hinanden, skal begge i god tid holde  

 tilstrækkeligt til højre og om fornødent nedsætte farten.
Er vejen delvis  

 spærret, skal det køretøj, i hvis kørebanehalvdel spærringen er, om fornødent  

 holde tilbage.
Overhaling § 31. Overhaling må kun foretages, når det kan ske uden ulempe  

 for såvel forfra som bagfra kommende færdsel, og når der er fri oversigt over  

 kørebanen.
Overhaling foran eller i vejkryds må kun ske, når omstændighederne  

 tillader det, og under iagttagelse af særlig forsigtighed.
Kørende, som  

 nærmer sig et fodgængerfelt, må ikke foretage overhaling af et andet køretøj,  

 såfremt dette køretøj hindrer fuldt udsyn over fodgængerfeltet.
Stk. 2. Overhaling skal ske til venstre.
Dog kan cyklist og  

 knallertkører overhale køretøj af anden art til højre.
Overhaling af et  

 køretøj, der er i færd med at svinge til venstre, må kun ske til højre.
Stk. 3. Når en foran kørende bliver opmærksom på, at en bagfra  

 kørende vil overhale til venstre, skal den pågældende holde så langt til  

 højre som muligt og må ikke øge hastigheden.
Sker overhaling til venstre,  

 skal den overhalende holde til højre, så snart dette kan ske uden fare eller  

 ulempe.
Vigepligt § 32. Kørende skal iagttage særlig forsigtighed ved vejkryds.
 Stk. 2. Ved kørsel ind på eller over en vej har den kørende  

 vigepligt for den kørende færdsel fra begge sider (ubetinget vigepligt),  

 såfremt dette er tilkendegivet ved afmærkning i medfør af § 23.
 Stk. 3. Ubetinget vigepligt gælder endvidere ved udkørsel fra  

 parkeringsplads, ejendom eller grundstykke, tankstation eller andet lignende  

 område uden for vej samt ved udkørsel fra sti, markvej eller lignende.
 Stk. 4. Når kørende i andre tilfælde færdes på en sådan måde, at  

 deres færdselsretninger skærer hinanden, har føreren af det køretøj, der har  

 det andet køretøj på sin højre side, vigepligt (højrevigepligt), medmindre  

 andet følger af § 27, stk. 2.
Stk. 5. Kørende, som har vigepligt, skal på tydelig måde ved i god  

 tid at nedsætte hastigheden eller standse tilkendegive, at de vil opfylde  

 vigepligten.
Kørslen må kun fortsættes, når det under hensyn til andre  

 køretøjers placering på vejen, afstanden til dem og deres hastighed kan ske  

 uden fare eller ulempe.
 Standsning og parkering m.v.
§ 33. Standsning eller parkering må ikke ske på et sådant sted  

 eller på en sådan måde, at der opstår fare eller unødigt voldes ulempe for  

 færdslen eller den offentlige snerydning.
Køretøjer skal stilles ved  

 kørebanens yderkant eller om muligt uden for denne.
Havareret, fastkørt eller  

 indesneet køretøj skal snarest muligt fjernes fra kørebanen, medmindre andet  

 følger af bestemmelserne i § 24, stk. 3.
Stk. 2. Køretøjer, der er henstillet i strid med stk. 1, kan  

 fjernes af politiet.
De af politiet afholdte udgifter til transport og  

 opbevaring påhviler føreren.
Er føreren ukendt, eller betaler denne ikke  

 efter påkrav, hæfter tillige ejeren (brugeren) for betalingen, medmindre det  

 godtgøres, at føreren uberettiget var i besiddelse af køretøjet.
Beløbet kan  

 uden dom inddrives efter reglerne i kapitel 7, §§ 6-11 og §§ 19-23, i lov om  

 rettens pleje i Grønland.
 § 34. Åbning af vogndøre, på- eller afstigning og på- eller  

 aflæsning skal finde sted på en sådan måde, at der ikke opstår fare eller  

 unødig ulempe.
Stk. 2. Når føreren af et køretøj forlader dette, skal det sikres,  

 at køretøjet ikke kan sætte sig i gang af sig selv.
Føreren skal endvidere,  

 når omstændighederne tillader det, træffe foranstaltninger for at sikre, at  

 køretøjet ikke uberettiget kan benyttes af andre.
Signaler og tegn § 35. Når det er nødvendigt for at afværge fare, skal kørende ved  

 lyd- eller lyssignal eller på anden hensigtsmæssig måde henlede  

 opmærksomheden på faren.
Unødvendig eller hensynsløs signalgivning er  

 forbudt.
 Stk. 2. Kørende skal give tegn før igangsætning fra kanten af  

 vejen og før vending og svingning.
 Stk. 3. Kørende, der standser eller hurtigt nedsætter hastigheden  

 eller ændrer færdselsretning, skal give tegn, når det er påkrævet til  

 vejledning for andre.
Lygteføring § 36. Ved kørsel i lygtetændingstiden, der er tiden fra  

 solnedgang til solopgang, samt i tåge eller under lignende dårlige sigt-  

 eller lysforhold skal de foreskrevne lygter holdes tændt.
 Stk. 2. Ved kørsel på vej, der er tilstrækkeligt oplyst, samt ved  

 kørsel bag eller møde med et andet køretøj må blændende lys ikke anvendes.
 Unødig støj m.v.
 § 37. Fører af motordrevet køretøj skal betjene køretøjet  

 således, at det ikke afgiver unødig støj eller unødigt udvikler røg eller  

 gasarter.
Stk. 2. I og ved bebyggelse må kørsel, der er unødvendig og  

 forstyrrende, ikke finde sted.
Hastighed og køremåde i øvrigt skal på sådanne  

 steder afpasses således, at andre ikke unødigt forstyrres.
Køretøjers belæsning § 38. Personer eller gods må ikke være anbragt på en sådan måde,  

 at føreren ikke har frit udsyn og tilstrækkelig mulighed for at manøvrere  

 køretøjet.
Gods skal anbringes således, at den tegngivning, der nævnes i §  

 35, stk. 2 og stk. 3, eller påbudt lygte eller nummerplade ikke skjules.
 Stk. 2. Passagerer må ikke medtages i et sådant antal eller være  

 anbragt på en sådan måde, at der kan opstå fare for dem selv eller andre.
Stk. 3. Gods skal være anbragt således, at det ikke kan frembyde  

 fare for personer eller medføre skade på ejendom.
Det skal være anbragt  

 således, at det ikke forskyder sig, falder af eller volder unødig støj.
Stk. 4. Under kørsel med gods, som rager ud over køretøjet, skal  

 der udvises særlig forsigtighed.
Nærmere regler om kørsel med sådant gods og  

 dets afmærkning kan fastsættes af justitsministeren.
§ 39. På en cykel, motorcykel og snescooter må ikke befordres  

 flere personer, end den er beregnet til.
To børn under 6 år må medtages på  

 cyklen, når der er indrettet særlig siddeplads med beskyttelse mod hjulegerne  

 og cyklisten er fyldt 15 år.
På knallert må ikke befordres andre personer end  

 føreren.
Styrthjelm § 40. Føreren af en motorcykel og en knallert samt enhver  

 passager over 15 år på en motorcykel skal under kørslen anvende fastspændt  

 styrthjelm.
 Stk. 2. Føreren skal påse, at passagerer, der er fyldt 12 år, men  

 endnu ikke 15 år, anvender fastspændt styrthjelm.
 Stk. 3. Pligten til at bære styrthjelm gælder ikke under kørsel på  

 parkeringsplads, servicestation, værkstedsområde eller under lignende  

 forhold.
 Stk. 4. Politiet kan i særlige tilfælde fritage personer for  

 pligten til at anvende styrthjelm.
Udrykningskørsel § 41. Fører af udrykningskøretøj kan i påtrængende tilfælde under  

 iagttagelse af særlig forsigtighed undlade at følge bestemmelserne i dette  

 kapitel.
Anvisninger, der gives af politiet ved tegn, skal dog altid  

 efterkommes.
Bestemmelser for gående § 42. Gående skal på vej gå så langt ude til siden som muligt og  

 fortrinsvis i venstre side af vejen.
 Stk. 2. Ved passage over vej skal gående udvise særlig  

 forsigtighed, og fodgængerfelt skal benyttes, såfremt et sådant findes i  

 nærheden.
 Stk. 3. Som gående anses også den, der løber på ski, skøjter,  

 rulleskøjter eller lignende.
Yderligere færdselsregler § 43. Justitsministeren kan fastsætte yderligere færdselsregler,  

 herunder regler om køretøjers passagerantal, vægt og dimensioner og om  

 transport af genstande, der frembyder en særlig fare for den offentlige  

 sikkerhed, samt særlige regler om kørsel med forsvarets køretøjer,  

 udrykningskøretøjer og køretøjer, der anvendes til vejarbejde.
Kapitel 5 Erstatning og ansvarsforsikring Ansvarsgrundlaget m.v.
 § 44. Den, der er ansvarlig for et motordrevet køretøj, skal  

 erstatte skader, som køretøjet volder ved færdselsuheld eller ved eksplosion  

 eller brand, der hidrører fra brændstofanlæg i køretøjet.
Stk. 2. Erstatningen for personskade eller tab af forsørger kan  

 nedsættes eller bortfalde, hvis skadelidte eller afdøde forsætligt har  

 medvirket til skaden.
Erstatningen kan endvidere nedsættes og i særlige  

 tilfælde bortfalde, hvis skadelidte eller afdøde ved grov uagtsomhed har  

 medvirket til skaden.
 Stk. 3. Erstatningen for tingsskade kan nedsættes eller bortfalde,  

 hvis skadelidte forsætligt eller uagtsomt har medvirket til skaden.
 § 45. Hvis et motordrevet køretøj volder skade på anden måde end  

 nævnt i § 44, stk. 1, skal den, der er ansvarlig for køretøjet, betale  

 erstatning efter lovgivningens almindelige regler.
 § 46. Personskade eller tab af forsørger, der er en følge af  

 sammenstød mellem motordrevne køretøjer, erstattes efter reglerne i § 44,  

 stk. 1 og 2.
 Stk. 2. Sker der tingsskade ved sammenstød mellem motordrevne  

 køretøjer, afgøres det under hensyn til de foreliggende omstændigheder, om og  

 med hvor stort et beløb erstatning bør ydes.
 § 47. Den, der er erstatningsansvarlig for personskade, skal  

 betale erstatning for tabt arbejdsfortjeneste, helbredsudgifter og andet tab  

 som følge af skaden samt godtgørelse for svie og smerte.
 Stk. 2. Har skaden fået varige følger, skal der tillige betales  

 godtgørelse for varigt meen samt erstatning for tab eller forringelse af  

 erhvervsevnen.
 § 48. Erstatningsansvaret efter §§ 44-47 påhviler den ejer eller  

 bruger, der benytter køretøjet eller lader det benytte.
 Stk. 2. Føreren er erstatningsansvarlig efter lovgivningens  

 almindelige regler.
Forsikringspligt § 49. Krav om erstatning for skader forvoldt af motordrevne  

 køretøjer skal være dækket af en forsikring i et ansvarsforsikringsselskab,  

 der er anerkendt af justitsministeren, jf. dog § 53.
 Stk. 2. Forsikringen skal dække personskade eller tab af forsørger  

 på indtil 50 mio. kr. og tingsskade på indtil 10 mio. kr. for den ved en  

 enkelt begivenhed forårsagede skade.
 Stk. 3. Justitsministeren kan i det omfang, det betinges af pris-  

 og lønudviklingen, ændre beløbsangivelserne i stk. 2. Det bekendtgøres hvert  

 år, hvilke reguleringer der skal finde sted.
 Stk. 4. Justitsministeren kan fastsætte bestemmelser om, i hvilket  

 omfang forsikringen skal dække skader forvoldt i udlandet.
 § 50. For motordrevne køretøjer, der skal registreres, påhviler  

 forsikringspligten ejeren eller den person (brugeren), der har varig rådighed  

 over køretøjet.
 Stk. 2. For andre motordrevne køretøjer påhviler  

 forsikringspligten den, der bruger køretøjet eller lader det bruge på vej.
 § 51. Justitsministeren fastsætter bestemmelser om  

 forsikringspligtens gennemførelse.
 Stk. 2. Præmier for forsikringen kan uden dom inddrives efter  

 reglerne i kapitel 7, §§ 6-11 og §§ 19-23, i lov om rettens pleje i Grønland.  

 Er forsikring tegnet for et større beløb end efter § 49, stk. 2, gælder denne  

 regel hele præmien.
Forsikringsselskabets hæftelse og regres § 52. Forsikringsselskabet hæfter umiddelbart over for skadelidte  

 for erstatning efter § 49, stk. 1.
 Stk. 2. En aftale mellem forsikringsselskabet og  

 forsikringstageren om, at selskabet skal have regres mod den, der efter § 48  

 er ansvarlig for skaden, når forsikringsbegivenheden er fremkaldt af den  

 ansvarlige ved uagtsomhed, har kun retsvirkning, hvis forsikringsbegivenheden  

 er fremkaldt ved en uagtsomhed, der kan betegnes som grov hensynsløshed.
Selvforsikrede køretøjer § 53. Motordrevne køretøjer, der tilhører staten, Grønlands  

 hjemmestyre eller en kommune, er undtaget fra forsikringspligt efter § 49.
 Stk. 2. Justitsministeren kan træffe tilsvarende bestemmelse med  

 hensyn til motordrevne køretøjer, der tilhører fremmede stater eller  

 internationale organisationer.
 Stk. 3. Er et køretøj efter stk. 1 og stk. 2 ikke forsikret,  

 hæfter den danske stat, hjemmestyret eller den kommune, der ejer køretøjet,  

 for erstatning i samme omfang som et forsikringsselskab, i hvilket der er  

 tegnet ansvarsforsikring efter § 49. Staten, hjemmestyret og kommunen kan  

 foretage regres mod den, der efter § 48 er ansvarlig for skaden, hvis skaden  

 er forvoldt ved en uagtsomhed, der kan betegnes som grov hensynsløshed.
Sagernes behandling § 54. Anlægger skadelidte sag mod forsikringsselskabet, skal  

 selskabet tilsige enhver, der er ansvarlig efter § 48, til ethvert retsmøde.  

 Tilsigelsen skal indeholde oplysning om reglerne i stk. 2.
Stk. 2. Enhver, der tilsiges efter stk. 1, kan ved at fremsætte  

 begæring herom til retsbogen indtræde som part i sagen.
Indtræder den  

 pågældende ikke, er afgørelsen af erstatningsspørgsmålet ved dom eller forlig  

 bindende for vedkommende.
 § 55. Hvis der rejses tiltale for nogen skadeforvoldende  

 lovovertrædelse, der i henhold til §§ 44-46 kan medføre erstatningsansvar,  

 kan erstatningskravet behandles under kriminalsagen i overensstemmelse med  

 reglerne i kapitel 5, § 44, i lov om rettens pleje i Grønland.
 Stk. 2. Det forsikringsselskab, i hvilket der er tegnet  

 ansvarsforsikring for det køretøj, som tiltalte benyttede, eller den, der  

 efter § 53, stk. 3, hæfter for den skete skade, anses for  

 erstatningsspørgsmålets vedkommende som part i sagen og skal tilsiges til  

 ethvert retsmøde.
 Stk. 3. Påhviler der efter § 48 andre end tiltalte  

 erstatningsansvar, skal tillige disse tilsiges til ethvert retsmøde.  

 Bestemmelserne i § 54, stk. 1, 2. pkt., og stk. 2, finder tilsvarende  

 anvendelse.
Kapitel 6 Overtrædelser § 56. Overtrædelse af § 3, § 5, stk. 1, §§ 9-11, § 13, stk. 1 og  

 stk. 2, § 16, stk. 5, §§ 17-20, § 22, § 23, stk. 1, § 24, stk. 1, stk. 2 og  

 stk. 4, § 25, § 26, stk. 1-4, §§ 27-32, § 33, stk. 1, §§ 34-39, § 40, stk.  

 1-3, § 41, § 42 og § 49 eller undladelse af at efterkomme et forbud eller  

 påbud i henhold til loven kan medføre foranstaltninger efter kriminalloven  

 for Grønland.
Det samme gælder ved kørsel med motordrevet køretøj, hvortil  

 der kræves kørekort, når retten til at være eller blive fører af et sådant  

 køretøj er frakendt den pågældende ubetinget.
 Stk. 2. I regler, der udstedes i henhold til loven, kan det  

 fastsættes, at overtrædelse af bestemmelser i reglerne kan medføre  

 foranstaltninger efter kriminalloven.
 § 57. Antager politiet, at en sag om spiritus- eller  

 promillekørsel vil medføre bøde, kan anklageskriftet forkyndes for sigtede  

 med en påtegning om, at sagen kan afgøres uden retslig forfølgning, såfremt  

 sigtede erkender sig skyldig og ønsker en sådan afgørelse, erklærer sig rede  

 til inden for en passende frist at betale en af politiet fastsat bøde samt  

 vedtager betinget eller ubetinget frakendelse af førerretten i et i  

 påtegningen nærmere angivet tidsrum.
 Stk. 2. Bestemmelsen i kapitel 5, § 21, stk. 2, i lov om rettens  

 pleje i Grønland finder tilsvarende anvendelse.
 Stk. 3. I sager om spiritus- eller promillekørsel, hvor der  

 skønnes at blive tale om idømmelse af bøde, kan retten, når der ikke findes  

 grund til at betvivle tiltaltes skyld og politiet erklærer sig enig deri,  

 give tiltalte adgang til at få sagen afgjort ved, at den pågældende vedtager  

 at betale en nærmere bestemt bøde og vedtager frakendelse af førerretten i et  

 nærmere angivet tidsrum.
 Stk. 4. Vedtagelser efter stk. 1 og stk. 3 har med hensyn til  

 fuldbyrdelse og gentagelsesvirkning samme virkning som en dom.
 § 58. Den i § 57, stk. 1, nævnte påtegning skal indeholde  

 oplysning om, at sigtede, inden den pågældende tager stilling til spørgsmålet  

 om vedtagelse, kan få bistand af en bisidder.
 Stk. 2. På sigtedes begæring udpeges som bisidder en person, der  

 opfylder betingelserne i kapitel 5, § 23, i lov om rettens pleje i Grønland.
Stk. 3. Bestemmelsen i kapitel 5, § 27, 1. pkt., i lov om rettens  

 pleje i Grønland finder tilsvarende anvendelse.
Justitsministeren fastsætter  

 takster for bisidderes vederlag i de pågældende sager.
Kapitel 7 Frakendelse af førerret Spirituskørsel § 59. Retten til at føre motordrevet køretøj, hvortil der kræves  

 kørekort, skal frakendes føreren af et sådant køretøj, hvis den pågældende  

 har gjort sig skyldig i spirituskørsel.
Stk. 2. Frakendelse sker ubetinget.
Under særlig formildende  

 omstændigheder kan frakendelse dog ske betinget.
Andre overtrædelser § 60. Retten til at føre de i § 59 nævnte køretøjer skal  

 endvidere frakendes føreren af et sådant køretøj, hvis den pågældende 1) under tilsidesættelse af væsentlige hensyn til færdselssikkerheden har  

 voldt skade på person eller ting eller fremkaldt fare herfor, 2) har gjort sig skyldig i promillekørsel, eller 3) frakendelse findes begrundet ved beskaffenheden af den begåede  

 forseelse, og hvad der i øvrigt foreligger oplyst om tiltaltes forhold som  

 fører af motordrevet køretøj.
Stk. 2. Frakendelse sker betinget.
Under skærpende omstændigheder  

 kan frakendelse dog ske ubetinget.
Frakendelsestiden § 61. Ubetinget frakendelse sker for et tidsrum af mellem 6  

 måneder og 10 år eller for bestandig.
Betinget frakendelse § 62. Betinget frakendelse sker på vilkår, at den pågældende i en  

 prøvetid på 3 år fra endelig dom ikke fører motordrevet køretøj under sådanne  

 omstændigheder, at førerretten skal frakendes vedkommende.
Ved betinget  

 frakendelse udsættes fastsættelsen af frakendelsestiden.
 § 63. Begår den dømte i prøvetiden et nyt forhold, der medfører  

 frakendelse af førerretten, fastsætter retten en fælles frakendelse for dette  

 forhold og den tidligere pådømte lovovertrædelse.
Inddragelse af førerretten under sagen § 64. Skønner politiet, at betingelserne for ubetinget  

 frakendelse af førerretten foreligger, kan det midlertidigt inddrage  

 førerretten.
Politiet skal i forbindelse hermed vejlede føreren om adgangen  

 til at få inddragelsen prøvet af kredsdommeren, jf. stk. 2.
Stk. 2. Den, hvis førerret er midlertidigt inddraget, kan forlange  

 inddragelsen prøvet af kredsdommeren.
Afgørelsen kan af sigtede eller  

 anklagemyndigheden særskilt indbringes for landsdommeren.
 Stk. 3. Det tidsrum, hvori førerretten har været inddraget,  

 fradrages i frakendelsestiden.
Virkningen af anke § 65. Anke af en dom, hvorved førerretten frakendes ubetinget,  

 har ikke opsættende virkning med hensyn til frakendelsen, medmindre  

 landsdommeren bestemmer det.
Afsiges der frifindende dom i 1. instans, og  

 påankes dommen af anklagemyndigheden, kan denne, hvor forholdene særlig taler  

 for at opretholde fratagelsen af førerretten under anken, indbringe  

 spørgsmålet herom for landsdommeren.
Generhvervelse af førerret inden frakendelsestidens udløb § 66. Er retten til at føre motordrevet køretøj frakendt nogen  

 for længere tid end 3 år, kan spørgsmålet om generhvervelse af retten inden  

 frakendelsestidens udløb forlanges indbragt for domstolene.
Såfremt  

 afgørelsen går ud på, at førerretten ikke generhverves, kan spørgsmålet  

 tidligst efter 2 års forløb på ny indbringes for domstolene.
Erstatning for inddragelse eller frakendelse af førerret § 67. Reglerne i kapitel 8, §§ 2 og 3, i lov om rettens pleje i  

 Grønland finder anvendelse på krav om erstatning for frakendelse eller  

 inddragelse af førerretten i anledning af kriminalretlig forfølgning.
Kapitel 8 Vejanlæg § 68. Inden der af kommunalbestyrelsen træffes beslutning om  

 udførelse af vejanlæg, der kan have væsentlig betydning for færdslens  

 sikkerhed og afvikling, skal sagen have været til udtalelse hos politiet.
Kapitel 9 Andre bemyndigelsesbestemmelser § 69. Trafikministeren kan, eventuelt alene for nærmere angivne  

 områder, fastsætte regler om erhvervsmæssig personbefordring med  

 motorkøretøjer.
Der kan herunder fastsættes regler om, at der til hyrekørsel  

 og buskørsel kræves tilladelse, om begrænsninger i antallet af sådanne  

 tilladelser samt regler om takster og om køretøjernes indretning, udstyr og  

 benyttelse.
 § 70. Justitsministeren kan fastsætte særlige regler om udlejning  

 af køretøjer uden fører.
 § 71. Justitsministeren kan, hvor særlige grunde taler derfor,  

 bestemme, at loven ikke kommer til anvendelse i visse nærmere angivne  

 områder, og eventuelt i forbindelse hermed fastsætte særlige regler om  

 færdsel for de pågældende områder.
 § 72. Justitsministeren henholdsvis trafikministeren kan bestemme,  

 at beføjelser, der i loven er tillagt ministeren, kan udøves af politiet.
Kapitel 10 Ikrafttrædelses- og overgangsbestemmelser § 73. Loven træder i kraft den 1. oktober 1992.
 Stk. 2. Fra samme tidspunkt ophæves færdselslov for Grønland nr.  

 197 af 8. juni 1966. De bekendtgørelser, der er udstedt i henhold til den  

 ophævede lov, forbliver i kraft, indtil de ophæves, og overtrædelse af disse  

 bestemmelser kan medføre foranstaltninger efter kriminalloven for Grønland.  

 Bekendtgørelse nr. 387 af 31. august 1979 om aldersgrænse for førere af  

 snescooter i Grønland ophæves dog den 1. oktober 1992.
 § 74. Spørgsmål om frakendelse af førerretten i anledning af  

 forhold, som er begået, men ikke endeligt påkendt den 1. oktober 1992,  

 afgøres alene efter reglerne i denne lov.
 Stk. 2. De i § 57, stk. 3 og 4, nævnte bestemmelser finder  

 anvendelse i alle sager, der ikke er påkendt i 1. instans den 1. oktober  

 1992.
 § 75. Ubetingede frakendelser af førerretten efter de hidtil  

 gældende regler bevarer deres gyldighed og har retsvirkninger efter denne  

 lov.
§ 76. § 49, stk. 2, har virkning for skader, der er forvoldt efter  

 lovens ikrafttræden.
Ansvarsforsikringer, der er tegnet inden, og som ikke  

 opfylder kravene i § 49, stk. 2, ændres i overensstemmelse med denne  

 bestemmelse.
De ældre policer behøver ikke at forsynes med påtegning herom.  

 Forsikringstagerne kan ikke opsige forsikringsaftalen på grund af en  

 forhøjelse af præmierne, som alene er begrundet med den ændring af  

 forsikringen, der følger af 2. pkt.
Oprindeligt fremsat forslag Kapitel 1 Lovens område m.v.
§ 1. Loven gælder, hvor andet ikke er bestemt, for færdsel på  

 veje, pladser og andre områder, som benyttes til almindelig færdsel af en  

 eller flere færdselsarter.
Den gælder dog ikke for kørsel med hundeslæde på  

 slædevejene.
 § 2. Ved anvendelsen af loven skal følgende definitioner lægges  

 til grund:
 1) Køretøj: Enhver indretning, som kan køre på vej uden skinner,  

 hvad enten den er forsynet med hjul, bælter, valser, meder eller andet.
2) Motordrevet køretøj: Køretøj, der er forsynet med motor som  

 drivkraft.
Motordrevne køretøjer inddeles i motorkøretøj, traktor,  

 motorredskab, knallert og snescooter.
3) Motorkøretøj: Motordrevet køretøj, der hovedsagelig er indrettet  

 til selvstændigt at benyttes til person- eller godsbefordring, eller som er  

 konstrueret til eller uden væsentlig konstruktiv forandring kan ændres til en  

 hastighed af over 30 km i timen.
Motorkøretøjer inddeles i bil og motorcykel.
 Stk. 2. Justitsministeren afgør i tvivlstilfælde, om et køretøj  

 skal henføres under de i stk. 1 nævnte definitioner.
Kapitel 2 Bestemmelser om køretøjer Køretøjers indretning og udstyr § 3. Ethvert køretøj skal være således indrettet og holdes i en  

 sådan stand, at det kan benyttes uden fare og ulempe for andre samt uden  

 skade for vejene.
 Stk. 2. Ejeren eller den person (brugeren), som har varig rådighed  

 over køretøjet, er ansvarlig for, at køretøjet er i lovlig stand.
 Stk. 3. Føreren af et køretøj skal til enhver tid være opmærksom  

 på, at køretøjet og eventuelt påhængskøretøj er i forsvarlig stand, særlig at  

 styre-, bremse-, signal- og tegngivningsapparater samt lygter virker  

 forskriftsmæssigt og sikkert, og at tilkoblingen til eventuelt påhængskøretøj  

 er forsvarlig.
 § 4. Justitsministeren kan fastsætte bestemmelser om køretøjers  

 indretning, udstyr og tilbehør og om personlig sikkerhedsmæssig udrustning  

 til førere og passagerer samt fastsætte, hvilke påskrifter og mærker  

 køretøjer af kontrolmæssige grunde skal være forsynet med.
 Stk. 2. Justitsministeren kan fastsætte bestemmelser om forbud mod  

 forhandling af udstyrsdele og tilbehør til køretøjer og af personlig  

 sikkerhedsmæssig udrustning til førere og passagerer, såfremt de pågældende  

 dele ikke opfylder de bestemmelser, der fastsættes i medfør af stk. 1, eller  

 de ved deres anvendelse vil medføre, at føreren eller andre trafikanter  

 udsættes for fare eller væsentlig ulempe.
 Stk. 3. Justitsministeren kan, såfremt færdselssikkerhedsmæssige  

 hensyn gør det påkrævet, forbyde brugen af et køretøj, selv om det opfylder  

 de bestemmelser, der fastsættes i medfør af stk. 1.
Registrering af køretøjer § 5. Ethvert motorkøretøj skal, forinden køretøjet tages i brug,  

 være registreret og forsynet med nummerplader.
Justitsministeren kan for  

 visse områder gøre undtagelse fra denne bestemmelse.
 Stk. 2. De nærmere regler om registreringen og om godkendelse af  

 køretøjernes indretning og udstyr m.v. fastsættes af justitsministeren.
 Stk. 3. Justitsministeren kan fastsætte bestemmelser om  

 registrering af andre motordrevne køretøjer samt af køretøjer, der er bestemt  

 til at trækkes af motordrevne køretøjer.
 Stk. 4. Justitsministeren kan bestemme, at motordrevne køretøjer,  

 som anvendes uden for vej, skal registreres.
 Stk. 5. Forsvarets køretøjer registreres efter regler, der  

 fastsættes af forsvarsministeren.
Kontrol af køretøjer § 6. Politiet kan standse et køretøj og lade det undersøge for  

 fejl og mangler samt kontrollere, at føreren opfylder betingelserne for  

 lovligt at kunne føre køretøjet.
Stk. 2. Politiet kan til enhver tid forlange et motordrevet  

 køretøj eller et køretøj, der er bestemt til at trækkes af et motordrevet  

 køretøj, fremstillet til eftersyn af, om det opfylder de i denne lov eller de  

 i henhold til loven fastsatte bestemmelser.
Justitsministeren kan fastsætte  

 bestemmelser om periodisk syn af sådanne køretøjer.
Stk. 3. Findes et køretøj ved eftersyn efter stk. 1 eller stk. 2  

 ikke at opfylde bestemmelserne, kan politiet forbyde dets benyttelse og  

 fjerne dets nummerplader.
Det samme gælder, såfremt et køretøj ikke  

 fremstilles efter tilsigelse i henhold til stk. 2.
 § 7. Bestemmelser om gebyrer for registrering, nummerplader og syn  

 kan fastsættes af justitsministeren.
Ikke-grønlandske køretøjer § 8. Justitsministeren kan fastsætte bestemmelser om benyttelse i  

 Grønland af ikke-grønlandske køretøjer, herunder om, hvornår der indtræder  

 grønlandsk registreringspligt.
Kapitel 3 Bestemmelser vedrørende førere af køretøjer m.v.
 Spiritus- og promillekørsel m.v.
 § 9. For spirituskørsel dømmes den, som fører eller forsøger at  

 føre et motordrevet køretøj efter at have indtaget spiritus i et sådant  

 omfang, at alkoholkoncentrationen i blodet under eller efter kørslen  

 overstiger 1,20 promille.
 Stk. 2. For spirituskørsel dømmes endvidere den, som i øvrigt  

 fører eller forsøger at føre et motordrevet køretøj efter at have indtaget  

 spiritus i et sådant omfang, at den pågældende ikke kan føre køretøjet på  

 betryggende måde.
 Stk. 3. For promillekørsel dømmes den, som uden at være skyldig i  

 spirituskørsel fører eller forsøger at føre et motordrevet køretøj efter at  

 have indtaget spiritus i et sådant omfang, at alkoholkoncentrationen i blodet  

 under eller efter kørslen overstiger 0,80 promille.
 § 10. Et motordrevet køretøj må ikke føres eller forsøges ført af  

 nogen, der på grund af sygdom, svækkelse, overanstrengelse, mangel på søvn,  

 påvirkning af opstemmende eller bedøvende midler eller af lignende årsager  

 befinder sig i en sådan tilstand, at den pågældende er ude af stand til at  

 føre et køretøj af den pågældende art på fuldt betryggende måde.
 Stk. 2. Et køretøj må i øvrigt ikke føres eller forsøges ført af  

 nogen, der af de foran nævnte grunde eller som følge af påvirkning af  

 spiritus befinder sig i en sådan tilstand, at den pågældende er ude af stand  

 til at føre køretøjet på betryggende måde.
 § 11. Det er forbudt at overlade føringen af et køretøj til en  

 person, der af de i § 10, stk. 1, nævnte grunde eller på grund af påvirkning  

 af spiritus befinder sig i en sådan tilstand, at den pågældende er ude af  

 stand til at føre køretøjet på betryggende måde.
 Stk. 2. Har en person på en restauration eller andet  

 serveringssted, hvortil der er offentlig adgang, indtaget spiritus, og værten  

 eller dennes medhjælper ved eller har grund til at antage, at den pågældende  

 er fører af køretøj og på grund af spiritusindtagelse ikke er i stand til at  

 føre køretøjet på betryggende måde, skal værten eller medhjælperen, eventuelt  

 ved tilkaldelse af politiet, søge at hindre den pågældende i at føre  

 køretøjet.
 § 12. Politiet kan til enhver tid kræve, at føreren af et køretøj  

 foretager udåndingsprøve.
Stk. 2. Politiet kan fremstille en person til udtagelse af blod-  

 og urinprøve, hvis der er grund til at antage, at den pågældende har  

 overtrådt § 9 eller § 10, eller vedkommende nægter eller ikke er i stand til  

 at medvirke til en udåndingsprøve.
Angår mistanken andre forhold end  

 spirituspåvirkning, kan politiet tillige fremstille den pågældende til  

 undersøgelse af en læge.
Det samme gælder ved mistanke om spirituspåvirkning,  

 når særlige omstændigheder taler derfor.
 Stk. 3. Justitsministeren kan fastsætte bestemmelser om de i stk.  

 1 og stk. 2 nævnte prøver og undersøgelser.
Kørekort § 13. Motorkøretøj, traktor og motorredskab, med undtagelse af  

 gaffeltruck, må kun føres af en person, der har erhvervet kørekort.
Føreren  

 skal under kørslen have kørekortet hos sig og skal på forlangende vise det  

 til politiet.
Stk. 2. Stk. 1 gælder ikke for kørsel med traktor og motorredskab  

 på vejområder, der er begrænset på betryggende måde ved afspærring eller  

 afmærkning, eller for kørsel med motorredskab, der er bestemt til at føres af  

 en gående.
Sådan kørsel kan foretages af personer, der er fyldt 16 år.
 Stk. 3. Kørekort kan udstedes til en person, der:
1) er fyldt 18 år, jf. dog § 14, stk. 1, 2) er i besiddelse af tilstrækkelig syns- og høreevne samt i øvrigt af den  

 fornødne åndelige og legemlige førlighed, og 3) ved en prøve godtgør at have tilstrækkelig kørefærdighed og fornødent  

 kendskab til køretøjet og dets behandling samt til færdselsreglerne.
Stk. 4. Kørekort kan nægtes den, der er afhængig af brug af  

 euforiserende eller andre bevidsthedspåvirkende stoffer eller ikke er  

 ædruelig.
Spørgsmålet herom kan forlanges indbragt for domstolene.
 Stk. 5. Såfremt en ansøger ikke tidligere har haft kørekort til  

 samme kategori køretøj, skal den pågældende have modtaget undervisning i  

 kørefærdighed hos en af politiet godkendt person.
 Stk. 6. Justitsministeren kan fastsætte regler om godkendelse af  

 de personer, der skal forestå den i stk. 5 nævnte undervisning i  

 kørefærdighed.
 § 14. Justitsministeren kan tillade, at der meddeles personer, som  

 ikke opfylder de almindelige førlighedsbestemmelser, særlige kørekort, samt  

 at kørekort til langsomtkørende invalidekøretøjer udstedes til personer, der  

 er fyldt 15 år.
Stk. 2. Justitsministeren kan fastsætte yderligere betingelser for  

 udstedelse af kørekort til motorkøretøjer, der benyttes erhvervsmæssigt til  

 befordring af personer.
Sådant kørekort kan nægtes under den i § 114, stk. 2,  

 i kriminalloven for Grønland nævnte betingelse.
§ 15. Justitsministeren fastsætter nærmere regler om kørekort,  

 herunder om køreprøver og kørekortenes gyldighedstid og fornyelse.
Ministeren  

 kan fastsætte bestemmelser om gebyr for køreprøve og kørekort.
Inddragelse og generhvervelse af førerretten § 16. Politiet kan inddrage førerretten, hvis den pågældende ikke  

 længere opfylder betingelserne for at få kørekort.
Såfremt en person nægter  

 at medvirke til de undersøgelser eller prøver, der er nødvendige til  

 afgørelse heraf, kan politiet straks inddrage førerretten.
Spørgsmålet, om  

 den pågældende er afhængig af brug af euforiserende eller andre  

 bevidsthedspåvirkende stoffer eller ikke er ædruelig, kan forlanges indbragt  

 for domstolene.
 Stk. 2. Har førerretten været frakendt ubetinget, kan retten efter  

 frakendelsestidens udløb kun generhverves, såfremt en orienterende køreprøve  

 bestås.
Stk. 3. Er førerretten blevet frakendt betinget, skal føreren  

 inden for en frist, der fastsættes af politiet, aflægge en orienterende  

 køreprøve.
Førerretten inddrages, såfremt prøven ikke bestås, eller  

 vedkommende undlader at medvirke til den.
Orienterende køreprøve skal dog  

 ikke aflægges, hvis frakendelsen er sket i medfør af § 59, stk. 2, 2. pkt.,  

 eller § 60, stk. 1, nr. 2. Orienterende køreprøve skal heller ikke aflægges,  

 såfremt domfældte har bestået en køreprøve efter det forhold, der gav  

 anledning til frakendelsen.
 Stk. 4. Justitsministeren kan fastsætte bestemmelser om  

 orienterende køreprøve, herunder om inddragelse af førerretten i medfør af  

 stk. 3.
 Stk. 5. Den, der midlertidigt eller endeligt har mistet  

 førerretten, skal aflevere sit kørekort til politiet.
Knallert § 17. Knallert må kun føres af personer, der er fyldt 16 år.
 Stk. 2. Føreren af en knallert skal under kørslen medbringe  

 præmiekvittering, der viser, at ansvarsforsikring er tegnet og holdt i kraft,  

 jf. § 49, og på forlangende vise den til politiet.
Snescooter § 18. Snescooter må i byområder kun føres af personer, der er  

 fyldt 16 år.
 Stk. 2. Føreren af en snescooter skal under kørslen medbringe  

 præmiekvittering, der viser, at ansvarsforsikring er tegnet og holdt i kraft,  

 jf. § 49, og på forlangende vise den til politiet.
Øvelseskørsel § 19. Øvelseskørsel for personer, der uddanner sig til kørsel med  

 bil, må kun finde sted, når der i køretøjet ved siden af eleven findes en af  

 politiet godkendt person. Øvelseskørsel må ikke finde sted tidligere end 3  

 måneder før det tidspunkt, hvor eleven efter sin alder kan få udstedt  

 kørekort, og for personer, hvem førerretten er frakendt ubetinget, ikke  

 tidligere end 3 måneder før frakendelsestidens udløb.
Justitsministeren kan  

 fastsætte nærmere regler om øvelseskørsel, herunder regler om, hvem der skal  

 anses som fører af øvelseskøretøjet.
 Oplysningspligt m.v.
 § 20. Ejeren (brugeren) af et køretøj skal efter anmodning fra  

 politiet oplyse, hvilke personer der som førere har benyttet køretøjet.
 Stk. 2. Ejeren (brugeren), føreren og den, der i øvrigt har  

 rådighed over et motordrevet køretøj, må ikke overlade føringen til en  

 person, der ikke lovligt kan føre køretøjet.
Ikke-grønlandske førere § 21. Justitsministeren kan fastsætte bestemmelser om adgang for  

 personer, der ikke er bosiddende i Grønland, til under midlertidigt ophold  

 her at føre motorkøretøj samt om udfærdigelse af kørekort for personer, der  

 har ret til at føre motorkøretøj uden for Grønland.
Kapitel 4 Bestemmelser om al færdsel Grundregler § 22. Trafikanter skal optræde hensynsfuldt og udvise  

 agtpågivenhed, således at der ikke opstår fare eller forvoldes skade eller  

 ulempe for andre, og således at færdslen ikke unødigt hindres eller  

 forstyrres.
Der skal også vises hensyn over for dem, der bor eller opholder  

 sig ved vejen.
 Stk. 2. Særligt hensyn skal vises over for børn, skolepatruljer,  

 ældre mennesker samt personer, der ifølge særligt af justitsministeren  

 fastsat kendetegn eller i øvrigt, efter hvad der fremgår af omstændighederne,  

 lider af svækket syn eller hørelse eller anden legemlig mangel eller sygdom,  

 som er til ulempe for dem i færdslen.
 Stk. 3. Over for hundekøretøjer og over for husdyr, der drives,  

 skal kørende vise særligt hensyn og om fornødent standse.
§ 23. Trafikanter skal efterkomme de anvisninger, som gives af  

 politiet ved tegn, færdselstavler, afmærkning eller signaler.
Trafikanter  

 skal standse, når politiet giver tegn dertil.
 Stk. 2. Politiet kan regulere færdslen på steder, hvor det skønnes  

 nødvendigt, og fastsætte bestemmelser om benyttelsen af de enkelte veje.
 Stk. 3. Politiets bestemmelse om etablering af færdselstavler,  

 afmærkning eller signaler samt bestemmelse i medfør af stk. 2 om benyttelsen  

 af de enkelte veje træffes så vidt muligt efter forhandling med vedkommende  

 kommunalbestyrelse.
 Stk. 4. Justitsministeren kan fastsætte bestemmelser om  

 udformningen, betydningen og anbringelsen af færdselstavler, lys- og  

 lydsignaler og anden afmærkning eller indretning på eller ved vej til  

 regulering af eller til advarsel eller vejledning for færdslen.
Forpligtelser ved færdselsuheld § 24. En trafikant, der med eller uden egen skyld bliver  

 indblandet i et færdselsuheld, skal straks standse og i muligt omfang yde  

 hjælp til tilskadekomne.
Den pågældende skal endvidere til sikring af  

 færdslen deltage i de foranstaltninger, som uheldet giver anledning til.
Hvis  

 en anden, der er indblandet i uheldet, anmoder herom, skal vedkommende opgive  

 navn og bopæl.
Tilsvarende oplysninger skal efter anmodning gives den, på  

 hvis ejendom eller ting der er sket skade.
Stk. 2. Er der sket skade på en anden person, og er skaden ikke  

 ubetydelig, skal den, der har forvoldt skade, snarest muligt underrette  

 politiet.
Er der sket skade på ejendom eller ting, og er der ingen tilstede,  

 som kan modtage de oplysninger, der er nævnt i stk. 1, skal den, der har  

 forvoldt skaden, snarest muligt underrette skadelidte eller politiet.
Stk. 3. Er nogen dræbt eller kommet alvorligt til skade ved  

 færdselsuheldet, må der ikke ændres ved forholdene på uheldsstedet eller  

 fjernes spor, som kan være af betydning for opklaringen af uheldet.
Køretøj,  

 der har været indblandet i uheldet, skal dog flyttes, hvis dets placering er  

 til fare for færdslen.
Stk. 4. Den, der med eller uden egen skyld beskadiger  

 færdselstavler, afmærkning på kørebane, signalanlæg eller andre  

 færdselsanordninger, skal straks bringe afmærkningen i orden igen, hvis det  

 er muligt.
Kan dette ikke ske, skal den pågældende snarest underrette  

 politiet og i øvrigt foretage, hvad der er nødvendigt for at advare andre  

 trafikanter.
 Leg m.v.
 § 25. Det er forbudt at springe op på eller hage sig fast i et  

 køretøj under kørsel eller at hænge slæde, trækvogn, legevogn eller lignende  

 efter et køretøj.
 Forurening af vej m.v.
 § 26. Der må ikke på vej henkastes eller efterlades noget, der  

 kan være til fare eller ulempe for færdslen.
 Stk. 2. Såfremt der fra køretøj tabes eller spildes noget på vej,  

 der kan være til fare eller ulempe for færdslen, skal dette straks fjernes.  

 Kan dette ikke ske, skal andre, indtil faren eller ulempen er fjernet, ved  

 afmærkning eller på anden lignende måde gøres opmærksom på forholdet.
 Stk. 3. Genstande, som i øvrigt kan være til ulempe for færdslen,  

 må ikke henlægges eller henstilles på vej uden tilladelse fra politiet, der  

 kan betinge tilladelsen af, at der foretages passende afmærkning.
 Stk. 4. Skure, plankeværker og lignende må på vej ikke anbringes  

 eller indrettes således, at de hindrer udsynet for trafikanter eller på anden  

 måde er til ulempe for færdslen.
 Stk. 5. Skilte, reklamer, lysindretninger eller lignende, der kan  

 ses fra vej, kan af politiet forlanges fjernet, hvis de har lighed med  

 færdselstavler, afmærkning eller signaler, eller hvis de kan virke  

 vildledende eller være til ulempe for færdslen.
Bestemmelser for kørende Placering på vejen § 27. Kørende skal holde så langt til højre, som  

 omstændighederne, herunder hensynet til andre trafikanter, tillader det.
 Stk. 2. Det er en kørendes pligt ved igangsætning fra kanten af  

 kørebanen og ved enhver ændring af færdselsretning at forvisse sig om, at  

 manøvren kan ske uden fare eller unødig ulempe for andre.
 Stk. 3. Et køretøj, som kører bag et andet, skal holde så stor  

 afstand fra dette, at der ikke er fare for påkørsel, såfremt det forreste  

 køretøj standser eller dets hastighed nedsættes.
Svingning, vending og bakning § 28. Før forberedelsen og udførelsen af en svingning skal  

 føreren påse, at manøvren kan foretages uden fare og unødig ulempe for bagfra  

 kommende.
Svingning til venstre må afvente forbikørsel af modgående færdsel.
 Stk. 2. Vending og bakning må kun foretages, når det kan ske uden  

 fare eller ulempe for anden færdsel.
Hastighed § 29. Kørehastigheden skal til enhver tid være afpasset efter  

 forholdene med særligt hensyn til andres sikkerhed og må aldrig blive større,  

 end at føreren bevarer fuldt herredømme over køretøjet.
Særligt skal den  

 kørende holde en efter forholdene passende lav hastighed i vådt, glat eller  

 fedtet føre, og i dårligt føre skal den kørende afpasse hastigheden således,  

 at andre så vidt muligt ikke tilstænkes.
Stk. 2. Kørende, som nærmer sig et fodgængerfelt, skal afpasse  

 hastigheden således, at der ikke opstår fare eller ulempe for gående, som  

 befinder sig i feltet eller er på vej ud i dette.
Den kørende skal om  

 nødvendigt standse for at lade de gående passere.
 Stk. 3. Politiet kan efter forhandling med kommunalbestyrelsen  

 bestemme, at kørehastigheden i de enkelte kommuner eller dele af disse ikke  

 må overstige bestemte grænser.
 Stk. 4. Politiet kan endvidere fastsætte hastighedsgrænser for  

 bestemte vejstrækninger.
Møde § 30. Når kørende møder hinanden, skal begge i god tid holde  

 tilstrækkeligt til højre og om fornødent nedsætte farten.
Er vejen delvis  

 spærret, skal det køretøj, i hvis kørebanehalvdel spærringen er, om fornødent  

 holde tilbage.
Overhaling § 31. Overhaling må kun foretages, når det kan ske uden ulempe  

 for såvel forfra som bagfra kommende færdsel, og når der er fri oversigt over  

 kørebanen.
Overhaling foran eller i vejkryds må kun ske, når omstændighederne  

 tillader det, og under iagttagelse af særlig forsigtighed.
Kørende, som  

 nærmer sig et fodgængerfelt, må ikke foretage overhaling af et andet køretøj,  

 såfremt dette køretøj hindrer fuldt udsyn over fodgængerfeltet.
Stk. 2. Overhaling skal ske til venstre.
Dog kan cyklist og  

 knallertkører overhale køretøj af anden art til højre.
Overhaling af et  

 køretøj, der er i færd med at svinge til venstre, må kun ske til højre.
Stk. 3. Når en foran kørende bliver opmærksom på, at en bagfra  

 kørende vil overhale til venstre, skal den pågældende holde så langt til  

 højre som muligt og må ikke øge hastigheden.
Sker overhaling til venstre,  

 skal den overhalende holde til højre, så snart dette kan ske uden fare eller  

 ulempe.
Vigepligt § 32. Kørende skal iagttage særlig forsigtighed ved vejkryds.
 Stk. 2. Ved kørsel ind på eller over en vej har den kørende  

 vigepligt for den kørende færdsel fra begge sider (ubetinget vigepligt),  

 såfremt dette er tilkendegivet ved afmærkning i medfør af § 23.
 Stk. 3. Ubetinget vigepligt gælder endvidere ved udkørsel fra  

 parkeringsplads, ejendom eller grundstykke, tankstation eller andet lignende  

 område uden for vej samt ved udkørsel fra sti, markvej eller lignende.
 Stk. 4. Når kørende i andre tilfælde færdes på en sådan måde, at  

 deres færdselsretninger skærer hinanden, har føreren af det køretøj, der har  

 det andet køretøj på sin højre side, vigepligt (højre-vigepligt), medmindre  

 andet følger af § 27, stk. 2.
Stk. 5. Kørende, som har vigepligt, skal på tydelig måde ved i god  

 tid at nedsætte hastigheden eller standse tilkendegive, at de vil opfylde  

 vigepligten.
Kørslen må kun fortsættes, når det under hensyn til andre  

 køretøjers placering på vejen, afstanden til dem og deres hastighed kan ske  

 uden fare eller ulempe.
 Standsning og parkering m.v.
§ 33. Standsning eller parkering må ikke ske på et sådant sted  

 eller på en sådan måde, at der opstår fare eller unødigt voldes ulempe for  

 færdslen eller den offentlige snerydning.
Køretøjer skal stilles ved  

 kørebanens yderkant eller om muligt uden for denne.
Havareret, fastkørt eller  

 indesneet køretøj skal snarest muligt fjernes fra kørebanen, medmindre andet  

 følger af bestemmelserne i § 24, stk. 3.
Stk. 2. Køretøjer, der er henstillet i strid med stk. 1, kan  

 fjernes af politiet.
De af politiet afholdte udgifter til transport og  

 opbevaring påhviler føreren.
Er føreren ukendt, eller betaler denne ikke  

 efter påkrav, hæfter tillige ejeren (brugeren) for betalingen, medmindre det  

 godtgøres, at føreren uberettiget var i besiddelse af køretøjet.
Beløbet kan  

 uden dom inddrives efter reglerne i kapitel 7, §§ 6-11 og §§ 19-23, i lov om  

 rettens pleje i Grønland.
 § 34. Åbning af vogndøre, på- eller afstigning og på- eller  

 aflæsning skal finde sted på en sådan måde, at der ikke opstår fare eller  

 unødig ulempe.
Stk. 2. Når føreren af et køretøj forlader dette, skal det sikres,  

 at køretøjet ikke kan sætte sig i gang af sig selv.
Føreren skal endvidere,  

 når omstændighederne tillader det, træffe foranstaltninger for at sikre, at  

 køretøjet ikke uberettiget kan benyttes af andre.
Signaler og tegn § 35. Når det er nødvendigt for at afværge fare, skal kørende ved  

 lyd- eller lyssignal eller på anden hensigtsmæssig måde henlede  

 opmærksomheden på faren.
Unødvendig eller hensynsløs signalgivning er  

 forbudt.
 Stk. 2. Kørende skal give tegn før igangsætning fra kanten af  

 vejen og før vending og svingning.
 Stk. 3. Kørende, der standser eller hurtigt nedsætter hastigheden  

 eller ændrer færdselsretning, skal give tegn, når det er påkrævet til  

 vejledning for andre.
Lygteføring § 36. Ved kørsel i lygtetændingstiden, der er tiden fra  

 solnedgang til solopgang, samt i tåge eller under lignende dårlige sigt-  

 eller lysforhold skal de foreskrevne lygter holdes tændt.
 Stk. 2. Ved kørsel på vej, der er tilstrækkeligt oplyst, samt ved  

 kørsel bag eller møde med et andet køretøj må blændende lys ikke anvendes.
 Unødig støj m.v.
 § 37. Fører af motordrevet køretøj skal betjene køretøjet  

 således, at det ikke afgiver unødig støj eller unødigt udvikler røg eller  

 gasarter.
Stk. 2. I og ved bebyggelse må kørsel, der er unødvendig og  

 forstyrrende, ikke finde sted.
Hastighed og køremåde i øvrigt skal på sådanne  

 steder afpasses således, at andre ikke unødigt forstyrres.
Køretøjers belæsning § 38. Personer eller gods må ikke være anbragt på en sådan måde,  

 at føreren ikke har frit udsyn og tilstrækkelig mulighed for at manøvrere  

 køretøjet.
Gods skal anbringes således, at den tegngivning, der nævnes i §  

 35, stk. 2 og stk. 3, eller påbudt lygte eller nummerplade ikke skjules.
 Stk. 2. Passagerer må ikke medtages i et sådant antal eller være  

 anbragt på en sådan måde, at der kan opstå fare for dem selv eller andre.
Stk. 3. Gods skal være anbragt således, at det ikke kan frembyde  

 fare for personer eller medføre skade på ejendom.
Det skal være anbragt  

 således, at det ikke forskyder sig, falder af eller volder unødig støj.
Stk. 4. Under kørsel med gods, som rager ud over køretøjet, skal  

 der udvises særlig forsigtighed.
Nærmere regler om kørsel med sådant gods og  

 dets afmærkning kan fastsættes af justitsministeren.
§ 39. På en cykel, motorcykel og snescooter må ikke befordres  

 flere personer, end den er beregnet til.
To børn under 6 år må medtages på  

 cyklen, når der er indrettet særlig siddeplads med beskyttelse mod  

 hjulegerne, og cyklisten er fyldt 15 år.
På knallert må ikke befordres andre  

 personer end føreren.
Styrthjelm § 40. Føreren af en motorcykel og en knallert samt enhver  

 passager over 15 år på en motorcykel skal under kørslen anvende fastspændt  

 styrthjelm.
 Stk. 2. Føreren skal påse, at passagerer, der er fyldt 12 år, men  

 endnu ikke 15 år, anvender fastspændt styrthjelm.
 Stk. 3. Pligten til at bære styrthjelm gælder ikke under kørsel på  

 parkeringsplads, servicestation, værkstedsområde eller under lignende  

 forhold.
 Stk. 4. Politiet kan i særlige tilfælde fritage personer for  

 pligten til at anvende styrthjelm.
Udrykningskørsel § 41. Fører af udrykningskøretøj kan i påtrængende tilfælde under  

 iagttagelse af særlig forsigtighed undlade at følge bestemmelserne i dette  

 kapitel.
Anvisninger, der gives af politiet ved tegn, skal dog altid  

 efterkommes.
Bestemmelser for gående § 42. Gående skal på vej gå så langt ude til siden som muligt og  

 fortrinsvis i venstre side af vejen.
 Stk. 2. Ved passage over vej skal gående udvise særlig  

 forsigtighed, og fodgængerfelt skal benyttes, såfremt et sådant findes i  

 nærheden.
 Stk. 3. Som gående anses også den, der løber på ski, skøjter,  

 rulleskøjter eller lignende.
Yderligere færdselsregler § 43. Justitsministeren kan fastsætte yderligere færdselsregler,  

 herunder regler om køretøjers passagerantal, vægt og dimensioner og om  

 transport af genstande, der frembyder en særlig fare for den offentlige  

 sikkerhed, samt særlige regler om kørsel med forsvarets køretøjer,  

 udrykningskøretøjer og køretøjer, der anvendes til vejarbejde.
Kapitel 5 Erstatning og ansvarsforsikring Ansvarsgrundlaget m.v.
 § 44. Den, der er ansvarlig for et motordrevet køretøj, skal  

 erstatte skader, som køretøjet volder ved færdselsuheld eller ved eksplosion  

 eller brand, der hidrører fra brændstofanlæg i køretøjet.
Stk. 2. Erstatningen for personskade eller tab af forsørger kan  

 nedsættes eller bortfalde, hvis skadelidte eller afdøde forsætligt har  

 medvirket til skaden.
Erstatningen kan endvidere nedsættes og i særlige  

 tilfælde bortfalde, hvis skadelidte eller afdøde ved grov uagtsomhed har  

 medvirket til skaden.
 Stk. 3. Erstatningen for tingsskade kan nedsættes eller bortfalde,  

 hvis skadelidte forsætligt eller uagtsomt har medvirket til skaden.
 § 45. Hvis et motordrevet køretøj volder skade på anden måde end  

 nævnt i § 44, stk. 1, skal den, der er ansvarlig for køretøjet, betale  

 erstatning efter lovgivningens almindelige regler.
 § 46. Personskade eller tab af forsørger, der er en følge af  

 sammenstød mellem motordrevne køretøjer, erstattes efter reglerne i § 44,  

 stk. 1 og 2.
 Stk. 2. Sker der tingsskade ved sammenstød mellem motordrevne  

 køretøjer, afgøres det under hensyn til de foreliggende omstændigheder, om og  

 med hvor stort et beløb erstatning bør ydes.
 § 47. Den, der er erstatningsansvarlig for personskade, skal  

 betale erstatning for tabt arbejdsfortjeneste, helbredsudgifter og andet tab  

 som følge af skaden samt godtgørelse for svie og smerte.
 Stk. 2. Har skaden fået varige følger, skal der tillige betales  

 godtgørelse for varigt meen samt erstatning for tab eller forringelse af  

 erhvervsevnen.
 § 48. Erstatningsansvaret efter §§ 44-47 påhviler den ejer eller  

 bruger, der benytter køretøjet eller lader det benytte.
 Stk. 2. Føreren er erstatningsansvarlig efter lovgivningens  

 almindelige regler.
Forsikringspligt § 49. Krav om erstatning for skader forvoldt af motordrevne  

 køretøjer skal være dækket af en forsikring i et ansvarsforsikringsselskab,  

 der er anerkendt af justitsministeren, jf. dog § 53.
 Stk. 2. Forsikringen skal dække personskade eller tab af forsørger  

 på indtil 50 mio. kr. og tingsskade på indtil 10 mio. kr. for den ved en  

 enkelt begivenhed forårsagede skade.
 Stk. 3. Justitsministeren kan i det omfang, det betinges af pris-  

 og lønudviklingen, ændre beløbsangivelserne i stk. 2. Det bekendtgøres hvert  

 år, hvilke reguleringer der skal finde sted.
 Stk. 4. Justitsministeren kan fastsætte bestemmelser om, i hvilket  

 omfang forsikringen skal dække skader forvoldt i udlandet.
 § 50. For motordrevne køretøjer, der skal registreres, påhviler  

 forsikringspligten ejeren eller den person (brugeren), der har varig rådighed  

 over køretøjet.
 Stk. 2. For andre motordrevne køretøjer påhviler  

 forsikringspligten den, der bruger køretøjet eller lader det bruge på vej.
 § 51. Justitsministeren fastsætter bestemmelser om  

 forsikringspligtens gennemførelse.
 Stk. 2. Præmier for forsikringen kan uden dom inddrives efter  

 reglerne i kapitel 7, §§ 6-11 og §§ 19-23, i lov om rettens pleje i Grønland.  

 Er forsikring tegnet for et større beløb end efter § 49, stk. 2, gælder denne  

 regel hele præmien.
Forsikringsselskabets hæftelse og regres § 52. Forsikringsselskabet hæfter umiddelbart over for skadelidte  

 for erstatning efter § 49, stk. 1.
 Stk. 2. En aftale mellem forsikringsselskabet og  

 forsikringstageren om, at selskabet skal have regres mod den, der efter § 48  

 er ansvarlig for skaden, når forsikringsbegivenheden er fremkaldt af den  

 ansvarlige ved uagtsomhed, har kun retsvirkning, hvis forsikringsbegivenheden  

 er fremkaldt ved en uagtsomhed, der kan betegnes som grov hensynsløshed.
Selvforsikrede køretøjer § 53. Motordrevne køretøjer, der tilhører staten, Grønlands  

 hjemmestyre eller en kommune, er undtaget fra forsikringspligt efter § 49.
 Stk. 2. Justitsministeren kan træffe tilsvarende bestemmelse med  

 hensyn til motordrevne køretøjer, der tilhører fremmede stater eller  

 internationale organisationer.
 Stk. 3. Er et køretøj efter stk. 1 og stk. 2 ikke forsikret,  

 hæfter den danske stat, hjemmestyret eller den kommune, der ejer køretøjet,  

 for erstatning i samme omfang som et forsikringsselskab, i hvilket der er  

 tegnet ansvarsforsikring efter § 49. Staten, hjemmestyret og kommunen kan  

 foretage regres mod den, der efter § 48 er ansvarlig for skader, hvis skaden  

 er forvoldt ved en uagtsomhed, der kan betegnes som grov hensynsløshed.
Sagernes behandling § 54. Anlægger skadelidte sag mod forsikringsselskabet, skal  

 selskabet tilsige enhver, der er ansvarlig efter § 48, til ethvert retsmøde.  

 Tilsigelsen skal indeholde oplysning om reglerne i stk. 2.
Stk. 2. Enhver, der tilsiges efter stk. 1, kan ved at fremsætte  

 begæring herom til retsbogen indtræde som part i sagen.
Indtræder den  

 pågældende ikke, er afgørelsen af erstatningsspørgsmålet ved dom eller forlig  

 bindende for vedkommende.
 § 55. Hvis der rejses tiltale for nogen skadeforvoldende  

 lovovertrædelse, der i henhold til §§ 44-46 kan medføre erstatningsansvar,  

 kan erstatningskravet behandles under kriminalsagen i overensstemmelse med  

 reglerne i kapitel 5, § 44, i lov om rettens pleje i Grønland.
 Stk. 2. Det forsikringsselskab, i hvilket der er tegnet  

 ansvarsforsikring for det køretøj, som tiltalte benyttede, eller den, der  

 efter § 53, stk. 3, hæfter for den skete skade, anses for  

 erstatningsspørgsmålets vedkommende som part i sagen og skal tilsiges til  

 ethvert retsmøde.
 Stk. 3. Påhviler der efter § 48 andre end tiltalte  

 erstatningsansvar, skal tillige disse tilsiges til ethvert retsmøde.  

 Bestemmelserne i § 54, stk. 1, 2. pkt. og stk. 2, finder tilsvarende  

 anvendelse.
Kapitel 6 Overtrædelser § 56. Overtrædelse af § 3, § 5, stk. 1, §§ 9-11, § 13, stk. 1 og  

 stk. 2, § 16, stk. 5, §§ 17-20, § 22, § 23, stk. 1, § 24, stk. 1, stk. 2 og  

 stk. 4, § 25, § 26, stk. 1-4, §§ 27-32, § 33, stk. 1, §§ 34-39, § 40, stk.  

 1-3, § 41, § 42 og § 49 eller undladelse af at efterkomme et forbud eller  

 påbud i henhold til loven kan medføre foranstaltninger efter kriminalloven  

 for Grønland.
Det samme gælder ved kørsel med motordrevet køretøj, hvortil  

 der kræves kørekort, når retten til at være eller blive fører af et sådant  

 køretøj er frakendt den pågældende ubetinget.
 Stk. 2. I regler, der udstedes i henhold til loven, kan det  

 fastsættes, at overtrædelse af bestemmelser i reglerne kan medføre  

 foranstaltninger efter kriminalloven.
 § 57. Antager politiet, at en sag om spiritus- eller  

 promillekørsel vil medføre bøde, kan anklageskriftet forkyndes for sigtede  

 med en påtegning om, at sagen kan afgøres uden retlig forfølgning, såfremt  

 sigtede erkender sig skyldig og ønsker en sådan afgørelse, erklærer sig rede  

 til inden for en passende frist at betale en af politiet fastsat bøde samt  

 vedtager betinget eller ubetinget frakendelse af førerretten i et i  

 påtegningen nærmere angivet tidsrum.
 Stk. 2. Bestemmelsen i kapitel 5, § 21, stk. 2, i lov om rettens  

 pleje i Grønland finder tilsvarende anvendelse.
 Stk. 3. I sager om spiritus- eller promillekørsel, hvor der  

 skønnes at blive tale om idømmelse af bøde, kan retten, når der ikke findes  

 grund til at betvivle tiltaltes skyld, og politiet erklærer sig enig deri,  

 give tiltalte adgang til at få sagen afgjort ved, at den pågældende vedtager  

 at betale en nærmere bestemt bøde og vedtager frakendelse af førerretten i et  

 nærmere angivet tidsrum.
 Stk. 4. Vedtagelser efter stk. 1 og stk. 3 har med hensyn til  

 fuldbyrdelse og gentagelsesvirkning samme virkning som en dom.
 § 58. Den i § 57, stk. 1, nævnte påtegning skal indeholde  

 oplysning om, at sigtede, inden den pågældende tager stilling til spørgsmålet  

 om vedtagelse, kan få bistand af en bisidder.
 Stk. 2. På sigtedes begæring udpeges som bisidder en person, der  

 opfylder betingelserne i kapitel 5, § 23, i lov om rettens pleje i Grønland.
Stk. 3. Bestemmelsen i kapitel 5, § 27, 1. pkt., i lov om rettens  

 pleje i Grønland finder tilsvarende anvendelse.
Justitsministeren fastsætter  

 takster for bisidderes vederlag i de pågældende sager.
Kapitel 7 Frakendelse af førerret Spirituskørsel § 59. Retten til at føre motordrevet køretøj, hvortil der kræves  

 kørekort, skal frakendes føreren af et sådant køretøj, hvis den pågældende  

 har gjort sig skyldig i spirituskørsel.
Stk. 2. Frakendelse sker ubetinget.
Under særlig formildende  

 omstændigheder kan frakendelse dog ske betinget.
Andre overtrædelser § 60. Retten til at føre de i § 59 nævnte køretøjer skal  

 endvidere frakendes føreren af et sådant køretøj, hvis den pågældende 1) under tilsidesættelse af væsentlige hensyn til færdselssikkerheden har  

 voldt skade på person eller ting eller fremkaldt fare herfor, 2) har gjort sig skyldig i promillekørsel, eller 3) frakendelse findes begrundet ved beskaffenheden af den begåede  

 forseelse, og hvad der i øvrigt foreligger oplyst om tiltaltes forhold som  

 fører af motordrevet køretøj.
Stk. 2. Frakendelse sker betinget.
Under skærpende omstændigheder  

 kan frakendelse dog ske ubetinget.
Frakendelsestiden § 61. Ubetinget frakendelse sker for et tidsrum af mellem 6  

 måneder og 10 år eller for bestandig.
Betinget frakendelse § 62. Betinget frakendelse sker på vilkår, at den pågældende i en  

 prøvetid på 3 år fra endelig dom ikke fører motordrevet køretøj under sådanne  

 omstændigheder, at førerretten skal frakendes vedkommende.
Ved betinget  

 frakendelse udsættes fastsættelsen af frakendelsestiden.
 § 63. Begår den dømte i prøvetiden et nyt forhold, der medfører  

 frakendelse af førerretten, fastsætter retten en fælles frakendelse for dette  

 forhold og den tidligere pådømte lovovertrædelse.
Inddragelse af førerretten under sagen § 64. Skønner politiet, at betingelserne for ubetinget  

 frakendelse af førerretten foreligger, kan det midlertidigt inddrage  

 førerretten.
Politiet skal i forbindelse hermed vejlede føreren om adgangen  

 til at få inddragelsen prøvet af kredsdommeren, jf. stk. 2.
Stk. 2. Den, hvis førerret er midlertidigt inddraget, kan forlange  

 inddragelsen prøvet af kredsdommeren.
Afgørelsen kan af sigtede eller  

 anklagemyndigheden særskilt indbringes for landsdommeren.
 Stk. 3. Det tidsrum, hvori førerretten har været inddraget,  

 fradrages i frakendelsestiden.
Virkningen af anke § 65. Anke af en dom, hvorved førerretten frakendes ubetinget,  

 har ikke opsættende virkning med hensyn til frakendelsen, medmindre  

 landsdommeren bestemmer det.
Afsiges der frifindende dom i 1. instans, og  

 dommen påankes af anklagemyndigheden, kan denne, hvor forholdene særlig taler  

 for at opretholde fratagelsen af førerretten under anken, indbringe  

 spørgsmålet herom for landsdommeren.
Generhvervelse af førerret inden frakendelsestidens udløb § 66. Er retten til at føre motordrevet køretøj frakendt nogen  

 for længere tid end 3 år, kan spørgsmålet om generhvervelse af retten inden  

 frakendelsestidens udløb forlanges indbragt for domstolene.
Såfremt  

 afgørelsen går ud på, at førerretten ikke generhverves, kan spørgsmålet  

 tidligst efter 2 års forløb på ny indbringes for domstolene.
Erstatning for inddragelse eller frakendelse af førerret § 67. Reglerne i kapitel 8, §§ 2 og 3, i lov om rettens pleje i  

 Grønland finder anvendelse på krav om erstatning for frakendelse eller  

 inddragelse af førerretten i anledning af kriminalretlig forfølgning.
Kapitel 8 Vejanlæg § 68. Inden der af kommunalbestyrelsen træffes beslutning om  

 udførelse af vejanlæg, der kan have væsentlig betydning for færdslens  

 sikkerhed og afvikling, skal sagen have været til udtalelse hos politiet.
Kapitel 9 Andre bemyndigelsesbestemmelser § 69. Trafikministeren kan, eventuelt alene for nærmere angivne  

 områder, fastsætte regler om erhvervsmæssig personbefordring med  

 motorkøretøjer.
Der kan herunder fastsættes regler om, at der til hyrekørsel  

 og buskørsel kræves tilladelse, om begrænsninger i antallet af sådanne  

 tilladelser samt regler om takster og om køretøjernes indretning, udstyr og  

 benyttelse.
 § 70. Justitsministeren kan fastsætte særlige regler om udlejning  

 af køretøjer uden fører.
 § 71. Justitsministeren kan, hvor særlige grunde taler derfor,  

 bestemme, at loven ikke kommer til anvendelse i visse nærmere angivne  

 områder, og eventuelt i forbindelse hermed fastsætte særlige regler om  

 færdsel for de pågældende områder.
 § 72. Justitsministeren, henholdsvis trafikministeren, kan  

 bestemme, at beføjelser, der i loven er tillagt ministeren, kan udøves af  

 politiet.
Kapitel 10 Ikrafttrædelses- og overgangsbestemmelser § 73. Loven træder i kraft den 1. oktober 1992.
 Stk. 2. Fra samme tidspunkt ophæves færdselslov for Grønland nr.  

 197 af 8. juni 1966. De bekendtgørelser, der er udstedt i henhold til den  

 ophævede lov, forbliver i kraft, indtil de ophæves, og overtrædelser af disse  

 bestemmelser kan medføre foranstaltninger efter kriminalloven for Grønland.  

 Bekendtgørelse nr. 387 af 31. august 1979 om aldersgrænse for førere af  

 snescooter i Grønland ophæves dog den 1. oktober 1992.
 § 74. Spørgsmål om frakendelse af førerretten i anledning af  

 forhold, som er begået, men ikke endeligt påkendt den 1. oktober 1992,  

 afgøres alene efter reglerne i denne lov.
 Stk. 2. De i § 57, stk. 3-4, nævnte bestemmelser finder anvendelse  

 i alle sager, der ikke er påkendt i 1. instans den 1. oktober 1992.
 § 75. Ubetingede frakendelser af førerretten efter de hidtil  

 gældende regler bevarer deres gyldighed og har retsvirkninger efter denne  

 lov.
§ 76. § 49, stk. 2, har virkning for skader, der er forvoldt efter  

 lovens ikrafttræden.
Ansvarsforsikringer, der er tegnet inden, og som ikke  

 opfylder kravene i § 49, stk. 2, ændres i overensstemmelse med denne  

 bestemmelse.
De ældre policer behøver ikke at forsynes med påtegning herom.  

 Forsikringstagerne kan ikke opsige forsikringsaftalen på grund af en  

 forhøjelse af præmierne, som alene er begrundet med den ændring af  

 forsikringen, der følger af 2. pkt.
Bemærkninger til lovforslaget Almindelige bemærkninger 1. Baggrunden for lovforslaget I 1966 fik Grønland sin første færdselslov, lov nr. 197 af 8. juni 1966  

 (bilag 1). Indtil da var visse færdselsregler indeholdt i politivedtægterne  

 for de enkelte kommuner.
Siden 1966 er kun en enkelt bestemmelse i loven, §  

 41 om hyre- og buskørsel, blevet ændret ved lov nr. 320 af 10. juni 1976  

 (bilag 2).
Da færdselsloven trådte i kraft, var der ca. 1.200 motorkøretøjer i  

 Grønland.
Siden er køretøjsbestanden blevet næsten tredoblet, således at der  

 med udgangen af 1990 er registreret 3.356 motorkøretøjer (biler og  

 motorcykler) i Grønland.
Hertil kommer, at det grønlandske vejnet i takt  

 hermed er blevet udbygget væsentligt i de senere år.
 På denne baggrund har Justitsministeriet fundet det naturligt at foreslå  

 en revision af den gældende grønlandske færdselslov, således at denne  

 tilpasses de eksisterende forhold.
Den gældende færdselslov svarer med få undtagelser til den  

 færdselslovgivning, der var gældende i Danmark på tidspunktet for vedtagelsen  

 af den grønlandske færdselslov.
Dog var denne væsentlig mindre omfattende og  

 i et noget videre omfang præget af bemyndigelsesbestemmelser.
Den danske  

 færdselslov er som bekendt blevet ændret på adskillige punkter siden 1966, og  

 i 1976 blev der vedtaget en helt ny dansk færdselslov til afløsning af  

 færdselsloven af 1955. Også på denne baggrund har det været naturligt at  

 overveje en revision af den grønlandske færdselslov.
Det har dog ikke været  

 tanken at overføre alle de nye danske færdselsregler til en ny grønlandsk  

 færdselslov, idet denne selvsagt bør være affattet efter de særlige  

 grønlandske forhold.
Ved udarbejdelsen af dette lovforslag har den (ændrede)  

 danske færdselslov således virket som en nyttig og ofte brugbar  

 inspirationskilde.
2. Færdselsstatistik Antallet af færdselsuheld og færdselsulykker med personskade fremgår af  

 følgende tabel: 1976 1977 1978 1979 1980 1981 1982 1983 1984 1985 Færdselsuheld 67 70 82 72 102 145 117 150 156 148 Dræbte 4 4 3 2 4 5 4 1 5 2 Tilskadekomne 35 25 30 23 48 40 35 41 39 51 1986 1987 1988 1989 1990 Færdselsuheld 213 215 189 195 152 Dræbte 7 2 3 1 5 Tilskademomne 49 14 22 9 11 Fordelingen af færdselslovsovertrædelser i Grønland adskiller sig markant  

 fra forholdene i Danmark, idet spiritussagerne udgør en meget betydelig del.  

 Dette fremgår af følgende tabel: 1976 1977 1978 1979 1980 1981 1982 1983 1984  

 1985 Spirituskørsel 191 207 223 186 240 238 255 270 305 284 Andre over- trædelser 174 218 236 362 389 368 307 251 410 499 Tilskadekomne 35 25 30 23 48 40 35 41 39 51 1986 1987 1988 1989 1990 Spirituskørsel 336 367 329 258 262 Andre over- trædelser 647 598 807 704 566 Tilskadekomne 49 14 22 9 11 Det fremgår af tabellen, at der siden 1976 har  

 været tale om en stigning i antallet af spiritussager.
Før 1974 blev kun det  

 samlede antal færdselslovsovertrædelser opgjort, således at spiritussagerne  

 ikke blev særskilt opgjort.
I 1960, 1967, 1970 og 1973 var det samlede antal  

 færdselslovsovertrædelser henholdsvis 37, 403, 321 og 220.
3. Indholdet af lovforslaget Selv om der fremsættes forslag til en helt ny grønlandsk færdselslov, er  

 dette ikke ensbetydende med,at der foreslås gennemgribende ændringer af de  

 eksisterende regler.
Forslaget koncentrerer sig væsentligst om ændrede regler  

 for spirituskørsel og frakendelse af førerretten (indførelse af  

 promillekørsel og betinget frakendelse, særskilt hjemmel for sanktioner over  

 for kørsel efter førerretsfrakendelse samt ret til erstatning for uberettiget  

 inddragelse af førerretten) samt vedtagelse af førerretsfrakendelse.  

 Endvidere foreslås ændrede vigepligtsregler (regler om afmærkning af  

 ubetinget vigepligt), regler vedrørende fodgængerfelter, en forhøjelse af den  

 forsikringsmæssige dækning ved færdselsulykker, umiddelbar hæftelse for  

 forsikringsselskabet over for skadelidte samt visse ændrede regler for  

 motorcykel- og knallertkørsel (pligt til at anvende styrthjelm, forbud mod  

 larmende kørsel og forbud mod passagerer på knallert). Endelig er i  

 lovforslaget indarbejdet de nye danske regler om erstatning og forsikring,  

 som er indført ved lov nr. 495 af 27. november 1985 om ændring af  

 færdselsloven.
Herudover er der i det væsentlige kun tale om mindre ændringer  

 af færdselsreglerne samt sproglige og systematiske ændringer.
Med henblik på  

 at fremme overskueligheden er der i vidt omfang indsat overskrifter til de  

 enkelte bestemmelser, ligesom nogle af de gældende regler er delt op i  

 særskilte og dermed kortere bestemmelser.
Selv om færdselsloven efter  

 lovforslaget således vil indeholde flere bestemmelser end den gældende lov,  

 er der ikke reelt tale om nogen nævneværdig udvidelse af lovstoffet.
4. Eventuelt forbud mod motorcykler Ved lov for Grønland nr. 186 af 14. maj 1980 om forbud mod indførsel og  

 fremstilling af motorcykler er det fastsat, at motorcykler efter den 30. juni  

 1980 ikke må indføres til eller fremstilles i Grønland.
Ved bekendtgørelse  

 nr. 187 af 19. maj 1980 er det fastsat, at motorcykler, der er indført til  

 eller fremstillet i Grønland efter den 30. juni 1980, ikke kan registreres.
 Efter bemærkningerne til loven skyldes forbudet, at den generelle  

 hastighedsbegrænsning i de grønlandske kommuner på 40 km i timen kun i  

 begrænset omfang respekteres af motorcyklister, der ved stor fart og ved  

 hensynsløs kørsel udsætter sig selv og andre trafikanter for fare.
 I bemærkningerne til lovforslaget er der endvidere bl.a. anført følgende:
»Som en konsekvens af indførselsforbudet vil det være naturligt, at  

 færdselsloven for Grønland på et tidspunkt ændres, således at kørsel med  

 motorcykel forbydes.
Hvornår en sådan ændring bør søges gennemført, vil bl.a.  

 afhænge af virkningerne af nærværende lovforslag.« På denne baggrund har det været overvejet at foreslå, at kørsel med  

 motorcykel forbydes.
Justitsministeriet finder dog ikke på nuværende  

 tidspunkt tilstrækkelig anledning til at foreslå et sådant forbud.
5. Bekendtgørelser I medfør af færdselsloven er der udstedt følgende bekendtgørelser:
 Bekendtgørelse om registrering af motorkøretøjer i Grønland  

 (bekendtgørelse nr. 139 af 29. april 1968 som ændret ved bekendtgørelse nr.  

 187 af 19. maj 1980).
 Bekendtgørelse om førerbeviser m.v. i Grønland (bekendtgørelse nr. 140 af  

 29. april 1968 som ændret ved bekendtgørelse nr. 372 af 5. august 1971,  

 bekendtgørelse nr. 129 af 23. februar 1973 og bekendtgørelse nr. 95 af 5.  

 marts 1979).
 Bekendtgørelse om køretøjers dimensioner, akseltryk og totalvægt i  

 Grønland (bekendtgørelse nr. 140 af 27. marts 1979).
 Bekendtgørelse om køretøjers indretning og udstyr i Grønland  

 (bekendtgørelse nr. 141 af 27. marts 1979).
 Bekendtgørelse om aldersgrænse for førere af snescooter i Grønland  

 (bekendtgørelse nr. 387 af 31. august 1979).
Endvidere har Politimesteren i Grønland med hjemmel i færdselslovens § 23,  

 stk. 2 (forslagets § 29, stk. 3) efter forhandling med kommunalbestyrelserne  

 udstedt bekendtgørelser vedrørende kørehastigheden i kommunerne.
Efter disse  

 bekendtgørelser er den højst tilladte hastighed for personmotorvogne,  

 motorcykler og lukkede varemotorvogne normalt 40 km i timen.
For andre  

 køretøjer er hastighedsgrænsen normalt 30 km i timen.
Selv om færdselsloven som nævnt under pkt. 1 kun er blevet ændret på et  

 enkelt punkt siden 1966, fremgår det af ovenstående, at der er foretaget en  

 ret så omfattende regulering i bekendtgørelsesform af færdselsforholdene i  

 Grønland.
Disse bekendtgørelser foreslås opretholdt, dog således at visse  

 bestemmelser i bekendtgørelserne foreslås optaget i selve loven.
Herudover  

 overvejes det at udstede en grønlandsk vejafmærkningsbekendtgørelse, hvor  

 bestemmelser om de vigtigste afmærkningsformer fastsættes (afmærkning af  

 indkørsel forbudt, parkering og standsning forbudt, ubetinget vigepligt,  

 fodgængerfelt m.v.).
6. Forelæggelse for Landstinget Lovforslaget er tiltrådt af Landstinget.
7. Høringsudtalelser Lovforslaget har været til udtalelse hos følgende myndigheder:
 Statsministeriet.
 Trafikministeriet.
 Forsvarsministeriet.
 Rigsadvokaten.
 Rigspolitichefen.
 Politimesteren i Grønland.
 Landsdommeren i Grønland.
 De Grønlandske Kommuners Landsforening.
 Assurandør-Societetet.
8. Økonomiske eller administrative konsekvenser Lovforslaget medfører ikke økonomiske eller administrative konsekvenser  

 for staten.
Bemærkninger til de enkelte bestemmelser Til § 1 Bestemmelsen svarer til den gældende færdselslovs § 1. Dog er det nu  

 præciseret, at det i de enkelte bestemmelser i loven kan fastsættes, at en  

 bestemmelse også finder anvendelse uden for det område, som i øvrigt fremgår  

 af § 1.
Til § 2 Bestemmelsen svarer til den gældende lovs § 2, stk. 1 og 3. I  

 bekendtgørelse nr. 141 af 27. marts 1979 om køretøjers indretning og udstyr  

 er der i øvrigt fastsat en række yderligere definitioner.
Efter den gældende lovs § 2, stk. 2, gælder reglerne om motordrevne  

 køretøjer kun for knallert (cykel med hjælpemotor), hvor dette er særligt  

 bestemt.
Denne bestemmelse foreslås ophævet som i den danske færdselslov.
Om  

 særlige regler for knallerter henvises til forslagets § 17 og § 40.
Til § 3 Bestemmelsen svarer til den gældende lovs § 3, idet det dog foreslås  

 tilføjet, hvad føreren særligt skal være opmærksom på.
Til § 4 Bestemmelsen, der skal erstatte den gældende lovs § 4, er affattet i  

 overensstemmelse med den danske færdselslovs § 68.
Ændringen består bl.a. i, at justitsministeren efter forslaget (også) skal  

 kunne fastsætte bestemmelser om personlig sikkerhedsmæssig udrustning til  

 førere og passagerer.
Med hjemmel i denne bestemmelse vil der således, hvis  

 der skønnes behov herfor, kunne fastsættes krav til styrthjelmes udformning,  

 godkendelse m.v.
Om pligten til at anvende styrthjelm henvises til forslagets  

 § 40.
En anden ændring er, at der efter bestemmelsen i stk. 2 vil kunne  

 fastsættes bestemmelser om forbud mod forhandling af udstyrsdele og tilbehør  

 til køretøjer og af personlig sikkerhedsmæssig udrustning til førere og  

 passagerer.
Efter denne bestemmelse vil der f.eks. kunne fastsættes et forbud  

 mod forhandling af særligt hastighedsøgende udstyr til knallert, de såkaldte  

 tuningsdele.
Til §§ 5-8 Bestemmelserne svarer med få mindre ændringer til den gældende lovs §§  

 5-8.
§ 5, stk. 4, er dog ny.
Bestemmelsen giver justitsministeren mulighed for  

 at fastsætte krav om registrering af motordrevne køretøjer, som anvendes uden  

 for det område, hvor loven i henhold til § 1 finder anvendelse.
Bestemmelsen  

 imødekommer et behov for at kunne registrere motordrevne køretøjer, der  

 udelukkende anvendes til kørsel uden for færdselslovens område.
Kørsel med  

 bl.a. snescootere har således givet anledning til stigende problemer.
Den  

 foreslåede bestemmelse indeholder hjemmel til, at f.eks. disse køretøjer  

 undergives registreringspligt.
Til § 9 Efter den gældende lovs § 10, stk. 1, må køretøj ikke føres eller  

 forsøges ført af nogen, der har nydt spiritus i et sådant omfang, at han er  

 ude af stand til at føre køretøjet på fuldt betryggende måde.
I Danmark blev den tilsvarende danske bestemmelse ændret med virkning fra  

 den 1. juli 1976 (den danske færdselslovs § 53). Ændringen bestod for det  

 første i, at der blev indført faste, lovfæstede promillegrænser, således at  

 det afgørende var, hvad alkoholpromillen i blodet havde været under (eller  

 efter) kørslen.
Endvidere blev bestemmelsen delt op i spirituskørsel (stk. 1  

 og stk. 2) og promillekørsel (stk. 3). Spirituskørsel foreligger dels i  

 tilfælde, hvor alkoholkoncentrationen i blodet under eller efter kørslen  

 overstiger 1,20 promille (stk. 1), dels når der, navnlig i form af  

 kørselsuheld, foreligger konkrete holdepunkter for, at evnen til at føre  

 motorkøretøj er nedsat på grund af spiritusindtagelse (stk. 2).  

 Promillekørsel foreligger i tilfælde, hvor promillen er mellem 0,81 og 1,20,  

 og der ikke i øvrigt foreligger omstændigheder, der viser, at den pågældende  

 har været ude af stand til at køre på betryggende måde (stk. 3). En anden  

 vigtig ændring bestod i, at frakendelsesreglerne blev ændret, således at  

 førerretten som noget nyt kun skulle frakendes betinget ved promillekørsel.
Siden begyndelsen af 1977 har (den gældende) § 10, stk. 1, og de  

 grønlandske frakendelsesregler (se herom i bemærkningerne til §§ 59 og 60) i  

 praksis været anvendt i overensstemmelse med de omtalte nye danske  

 bestemmelser.
På denne baggrund foreslås det, at der i færdselsloven for  

 Grønland optages bestemmelser om spiritus- og promillekørsel svarende til de  

 danske regler.
Dette betyder, at der efter forslaget vil foreligge spiritus-  

 eller promillekørsel også i tilfælde, hvor promillen først efter kørslen  

 overstiger de førnævnte grænser.
Forslaget til § 9 omfatter i modsætning til den gældende § 10 ikke  

 cyklister.
Der henvises herom til bemærkningerne til § 10, stk. 2.
Til § 10 Stk. 1 svarer til den gældende lovs § 9, dog således, at ordene »på  

 betryggende måde« i overensstemmelse med den danske færdselslovs § 54,  

 stk. 1, er ændret til: »på fuldt betryggende måde«.
Hensigten med  

 denne skærpelse er at bringe større overensstemmelse mellem denne regel og  

 reglerne om kørsel efter indtagelse af spiritus, jf. forslagets § 9.  

 Begrundelsen herfor er, at der ikke skønnes grundlag for at stille mindre  

 strenge krav til de førere, der befinder sig i en af de tilstande, der nævnes  

 i § 10, herunder er påvirket af medicin eller euforiserende stoffer, end til  

 førere, der kører i spirituspåvirket tilstand.
Bestemmelsen i stk. 2, der er ny, tager navnlig sigte på cyklister og  

 førere af hundekøretøjer.
Den grønlandske færdselslov har ikke hidtil  

 indeholdt en særregel om cyklister, men som en konsekvens af forslaget om  

 faste, lovfæstede promillegrænser og promillekørsel i Grønland svarende til  

 de danske regler skønnes det systematisk mest hensigtsmæssigt at optage en  

 særregel for bl.a. cyklister.
Den foreslåede regel er i overensstemmelse med  

 den danske færdselslovs § 54, stk. 2.
Til § 11 Bestemmelsen i stk. 1 er ny.
Baggrunden for forslaget er, at det føles  

 som et savn, at den grønlandske færdselslov ikke indeholder en udtrykkelig  

 bestemmelse om, at det er forbudt at overlade føringen af et køretøj til en  

 spirituspåvirket person.
Bestemmelsens formulering svarer til den danske  

 færdselslovs § 54, stk. 3, bortset fra, at der ikke her eller andre steder i  

 den grønlandske færdselslov (f.eks. § 10) skønnes behov for at fastsætte  

 regler vedrørende heste, idet disse kun findes i meget begrænset antal i  

 Grønland.
 Bestemmelsen i stk. 2 skal erstatte den gældende lovs § 10, stk. 3. Udover  

 sproglige ændringer adskiller bestemmelsen sig fra den gældende regel derved,  

 at ordene »på fuldt betryggende måde« er ændret til »på  

 betryggende måde«, således som i den danske færdselslovs § 54, stk. 4.
Til § 12 Ved stk. 1 foreslås det, at politiet som i Danmark skal kunne kræve, at  

 føreren foretager udåndingsprøve (blæse i ballon). I øvrigt svarer  

 bestemmelsen, der er affattet som den danske færdselslovs § 55, stort set til  

 den gældende lovs § 10, stk. 2.
Til § 13 Ved bekendtgørelse nr. 95 af 5. marts 1979 om ændring af bekendtgørelse  

 om førerbeviser m.v. i Grønland er det fastsat, at traktor og motorredskab  

 kun må føres af personer, der har erhvervet førerbevis til motorvogn.
I  

 praksis er denne bestemmelse blevet fortolket således, at kravet om  

 førerbevis ikke omfatter gaffeltruck.
Bekendtgørelsen er udstedt med hjemmel  

 i den gældende færdselslovs § 12, stk. 2, hvorefter justitsministeren for  

 andre køretøjer end motorvogn (bil) og motorcykel kan fastsætte, hvilke krav  

 der skal stilles til føreren, herunder om førerbevis skal kræves.
Denne bestemmelse og undtagelsen herfra (stk. 2) foreslås nu optaget i  

 selve færdselsloven.
Bestemmelsen i stk. 1 svarer i øvrigt til den gældende  

 lovs § 11, stk. 1.
 Stk. 2 svarer til § 9a, stk. 2, i bekendtgørelse nr. 95 af 5. marts 1979  

 om førerbeviser m.v. i Grønland.
 Bestemmelserne i stk. 3 og 4, der er affattet som den danske færdselslovs  

 § 56, stk. 2 og 3, skal erstatte den gældende lovs § 11, stk. 2.  

 Bestemmelserne svarer hertil og til den gældende § 11, stk. 5, sidste pkt.,  

 med den tilføjelse, at det foreslås, at kørekort (førerbevis) endvidere skal  

 kunne nægtes den, der er afhængig af brug af euforiserende stoffer eller  

 andre bevidsthedspåvirkende stoffer.
 Bestemmelserne i stk. 5 og stk. 6 er nye.
Til §§ 14 og 15 Bestemmelserne svarer til den gældende lovs § 11, stk. 3, stk. 4 og stk.  

 6. Den eneste realitetsændring består i, at aldersgrænsen for kørekort til  

 langsomtkørende invalidekøretøjer er nedsat fra 16 til 15 år som i den danske  

 færdselslovs § 57, stk. 1.
Til § 16 Bestemmelserne i stk. 1, der er affattet som den danske færdselslovs §  

 60, stk. 1, svarer til den gældende lovs § 11, stk. 5, med den samme  

 tilføjelse som i forslagets § 13, stk. 4 (afhængig af brug af euforiserende  

 stoffer m.v.).
Der findes ikke i den gældende færdselslov nogen regel om orienterende  

 køreprøve, når kørekort ønskes generhvervet efter udløbet af en  

 frakendelsesperiode.
I praksis afholdes der imidlertid orienterende køreprøve  

 i disse tilfælde.
Det foreslås, at en udtrykkelig bestemmelse herom indsættes  

 i loven som § 16, stk. 2.
 Bestemmelserne i stk. 3, der svarer til den danske færdselslovs § 60, stk.  

 3, indebærer, at der skal afholdes en orienterende køreprøve, hvis  

 førerretten er frakendt betinget, medmindre den betingede frakendelse skyldes  

 spiritus- eller promillekørsel.
Til § 17 Bestemmelsen i stk. 1 svarer til den gældende lovs § 12, stk. 1, med den  

 forskel, at en cykel med hjælpemotor i overensstemmelse med nutidig sprogbrug  

 kaldes en knallert.
 Bestemmelsen i stk. 2 svarer til den gældende lovs § 37, stk. 2, 2. pkt.
Til § 18 Ved bekendtgørelse nr. 387 af 31. august 1979 er det i medfør af  

 færdselslovens § 12, stk. 2, fastsat, at snescooter i byområder kun må føres  

 af personer, der er fyldt 16 år.
Begrænsningen af kravet til kun at gælde i  

 byområder er indsat efter forslag fra Grønlands hjemmestyre.
Udtrykket  

 »byområde« forudsættes at omfatte et videre område end udtrykket  

 »bymæssig bebyggelse«, således som dette er anvendt i  

 politibekendtgørelserne vedrørende kørehastigheden i kommuner, se de  

 almindelige bemærkninger pkt. 5. Heraf følger bl.a., at bestemmelsen må  

 antages at gælde for kørsel på den nye lufthavnsvej i Godthåb.
 Det foreslås, at bestemmelsen indsættes i selve færdselsloven som § 18,  

 stk. 1. I stk. 2 foreskrives, at føreren af en snescooter i lighed med en  

 knallertkører under kørslen skal medbringe præmiekvittering for  

 ansvarsforsikring.
Det foreslås i øvrigt, at bemyndigelsesbestemmelsen i den gældende lovs §  

 12, stk. 2, der er omtalt i bemærkningerne til forslagets § 13, stk. 1,  

 ophæves.
Baggrunden herfor er, at det ved en gennemførelse af dette  

 lovforslag må anses for afgjort, hvilke krav der skal stilles til førere af  

 køretøjer.
Skal der foretages ændringer heri, skal det fremover ske ved en  

 lovændring.
Til § 19 Bestemmelsen svarer til den gældende lovs § 13, idet det dog udtrykkeligt  

 foreskrives, at den af politiet godkendte person skal befinde sig i bilen.  

 Endvidere er bestemmelsen i 2. pkt. ny.
Til § 20 Bestemmelsen i stk. 1 svarer til den gældende lovs § 14.
Bestemmelsen i stk. 2 er ny.
Om begrundelsen for forslaget kan henvises  

 til bemærkningerne til den tilsvarende bestemmelse i forslagets § 11, stk. 1.
Til § 21 Bestemmelsen svarer med sproglige ændringer til den gældende lovs § 15.  

 Bemyndigelsesbestemmelsen er ikke udnyttet.
Efter praksis er udenlandske og  

 danske kørekort gyldige i Grønland.
Kørekort udstedt i Grønland er ikke  

 gyldigt uden for Grønland.
Justitsministeriet kan dog give tilladelse til, at  

 et grønlandsk kørekort ombyttes til et dansk eller benyttes til kørsel i  

 Danmark under midlertidigt ophold.
Til § 22 Bestemmelsen svarer til den gældende lovs § 16. Kredsen af personer, som  

 der skal vises særligt hensyn til, er dog som i den danske færdselslov  

 udvidet til også at omfatte ældre mennesker - samt skolepatruljer for det  

 tilfælde, at sådanne oprettes i Grønland.
Endvidere foreslås det, at pligten til at vise særligt hensyn over for  

 handicappede skal indtræde, når blot det af omstændighederne fremgår, at  

 vedkommende er handicappet.
Efter den gældende bestemmelse gælder pligten kun  

 over for personer, der på foreskreven måde bærer et af justitsministeren  

 fastsat mærke.
Til § 23 Bestemmelsens stk. 1, stk. 2 og stk. 4 svarer med sproglige ændringer til  

 den gældende lovs § 17. I medfør af stk. 2 vil der bl.a. kunne træffes  

 bestemmelse om forbud mod visse færdselsarter.
Bestemmelsen i stk. 3 er ny,  

 men er i øvrigt udtryk for ønsket om at lovfæste en praksis, som må antages  

 at blive fulgt i vidt omfang allerede i dag.
Til § 24 Bestemmelsen, der er affattet som den danske færdselslovs §§ 8 og 9, skal  

 erstatte den gældende færdselslovs § 18. I forhold hertil foreslås det i stk.  

 1, at oplysningspligten ved færdselsuheld ikke længere skal omfatte en pligt  

 til at give oplysning om selve uheldet.
Baggrunden herfor er et ønske om til  

 fulde at respektere den ret til at nægte at udtale sig, som sigtede har i  

 medfør af den grønlandske retsplejelovs kapitel 5, § 7, stk. 3. Endvidere  

 foreslås det med stk. 2, at en person, der har forvoldt en ikke ubetydelig  

 personskade, altid selv skal underrette politiet.
Efter den gældende lov kan  

 skadevolderen i stedet give oplysning om sit navn og bopæl til personer, der  

 (tilfældigt) er til stede ved færdselsuheldet.
Bestemmelsen i stk. 3 er ny.
Den har til formål at forbedre politiets  

 muligheder med hensyn til at efterforske hændelsesforløbet ved færdselsuheld,  

 hvor nogen er dræbt eller kommet alvorligt til skade.
 Med stk. 4 foreslås det at udvide pligten til at bringe den beskadigede  

 afmærkning i orden igen eller underrette politiet med en forpligtelse til,  

 hvis afmærkningen ikke er bragt i orden igen, at foretage, hvad der er  

 nødvendigt for at advare andre trafikanter.
Til § 25 Bestemmelsen svarer til den gældende lovs § 19.
Til § 26 Bestemmelsen skal erstatte den gældende lovs § 20.
 Bestemmelsen i stk. 1 svarer med sproglige ændringer til den gældende lovs  

 § 20, stk. 1, 2. pkt.
 Bestemmelsen i stk. 2, der er affattet som den danske færdselslovs § 87,  

 stk. 2, er ny.
 Bestemmelsen i stk. 3 svarer til den gældende lovs § 20, stk. 1, 1. pkt.
 Bestemmelserne i stk. 4 og stk. 5 svarer til den gældende lovs § 20, stk.  

 2 og stk. 3.
Til §§ 27 og 28 Bestemmelserne svarer med få, overvejende sproglige ændringer til den  

 gældende lovs §§ 21 og 22.
Til § 29 Bestemmelserne i stk. 1, stk. 3 og stk. 4 svarer til den gældende lovs §  

 23. Bestemmelsen i stk. 1, 2. pkt., er dog ny.
Bestemmelsen i stk. 2, der er affattet som den danske færdselslovs § 27,  

 stk. 7, er ny.
Baggrunden for forslaget er, at der er etableret  

 fodgængerfelter i flere grønlandske byer.
En særlig bestemmelse om  

 hastigheden ved fodgængerfelter findes derfor påkrævet.
Til § 30 Bestemmelsen svarer til den gældende lovs § 24.
Til § 31 Bestemmelsen i stk. 1 svarer til den gældende lovs § 25, stk. 1. I 3.  

 pkt., der er affattet som den danske færdselslovs § 25, er dog indsat en  

 særlig regel om overhaling ved fodgængerfelt.
Om begrundelsen herfor kan  

 henvises til bemærkningerne til § 29, stk. 2.
 Bestemmelsen i stk. 2 svarer til den gældende lovs § 25, stk. 2.
Efter den gældende færdselslovs § 25, stk. 3, 1. pkt., skal den  

 forankørende, når han bliver opmærksom på den overhalende, holde til højre og  

 om fornødent nedsætte hastigheden.
Denne regel foreslås i stk. 3, 1. pkt.,  

 ændret i overensstemmelse med den danske færdselslovs § 22, stk. 1, således  

 at det (kun) påbydes, at den forankørende ikke må øge hastigheden.
Baggrunden  

 for forslaget er primært at begrænse antallet af overhalinger, idet den  

 overhalende ikke længere vil kunne handle efter, at den overhalede har en  

 forpligtelse til om nødvendigt at nedsætte hastigheden.
 Bestemmelsen i stk. 3, 2. pkt., skal afløse den gældende lovs § 25, stk.  

 3, 2. pkt., hvorefter den overhalende efter overhalingen ikke må holde til  

 højre, før han er nået så langt frem foran det andet køretøj, at dette ikke  

 udsættes for fare eller væsentlig ulempe.
Til § 32 Efter den gældende færdselslovs § 26 er den generelle vigepligtsregel, at  

 kørende skal holde tilbage for alt, hvad der kommer fra højre (almindelig  

 vigepligt). Det er ikke i loven fastsat, at man ved afmærkning kan  

 tilkendegive, at den kørende har vigepligt for færdslen fra begge sider  

 (ubetinget vigepligt).
I hvert fald i de større byer, og navnlig i Godthåb, hvor trafikken er  

 betydelig, og hvor visse større og gennemgående veje er langt mere benyttede  

 end andre, er der et klart behov for ved afmærkning at kunne tilkendegive, at  

 der gælder ubetinget vigepligt.
Det samme gælder ved stejle og (is-) glatte  

 bakker, hvor det er meget svært - om overhovedet muligt - for et køretøj at  

 komme i gang efter at have holdt tilbage for trafikken fra højre.
 På denne baggrund foreslås det med stk. 2, at det ved afmærkning kan  

 tilkendegives, at der gælder ubetinget vigepligt.
 Bestemmelserne i stk. 3 og 4 svarer til den gældende lovs § 26, stk. 1 og  

 2, 1. pkt., mens stk. 1 og 5 er nye.
 Hele bestemmelsen er i øvrigt stort set affattet som den danske  

 færdselslovs § 26, stk. 1-5.
Til § 33 Bestemmelserne i stk. 1 svarer stort set til den gældende lovs § 27, stk.  

 1, med den tilføjelse, at standsning og parkering ikke må være til fare eller  

 unødig ulempe for den offentlige snerydning, og at fastkørte og indesneede  

 køretøjer snarest muligt skal fjernes fra kørebanen.
 Med stk. 2 foreslås det, at politiet for førerens eller ejerens  

 (brugerens) regning kan fjerne køretøjer, der er henstillet i strid med stk.  

 1.
Til § 34 Bestemmelsen i stk. 1 svarer med sproglige ændringer til den gældende  

 lovs § 27, stk. 2.
Bestemmelsen i stk. 2 er ny.
Efter bestemmelsen skal føreren af et  

 køretøj, når han forlader dette, sikre sig, at køretøjet ikke kan sætte sig i  

 gang af sig selv, dvs. håndbremsen skal være trukket, bilen sat i gear eller  

 lignende.
Endvidere skal føreren træffe foranstaltninger for at sikre, at  

 køretøjet ikke uberettiget kan benyttes af andre.
Dette kan f.eks. gøres ved  

 at fjerne bilens tændingsnøgle eller låse køretøjet.
Til § 35 Bestemmelsen i stk. 1 svarer til den gældende lovs § 28, stk. 1.
Efter den gældende færdselslovs § 28, stk. 2, skal der gives tegn for  

 ændring eller angivelse af færdselsretning, når som helst det er påkrævet som  

 vejledning for den øvrige færdsel.
Denne regel foreslås med stk. 2 præciseret  

 således, at der (altid) skal gives tegn før igangsætning fra kanten af vejen  

 og før vending og svingning.
Efter den gældende færdselslovs § 28, stk. 3, skal kørende, der standser  

 eller hurtigt nedsætter hastigheden, forud til orientering for bagfra  

 kommende med tegn tydeligt tilkendegive deres hensigt.
Denne regel foreslås  

 med stk. 3 ændret således, at kørende, der standser eller hurtigt nedsætter  

 hastigheden, (kun) skal give tegn, når det er påkrævet til vejledning for  

 andre.
Til § 36 Efter den gældende lovs § 29, stk. 1, fastsættes lygtetændingstiden for  

 hver kommune af politiet.
Da der i flere kommuner ikke er fastsat en  

 lygtetændingstid og for at have ensartede regler i hele Grønland, foreslås  

 det med stk. 1, at lygtetændingstiden fastsættes til tiden fra solnedgang til  

 solopgang.
Endvidere foreslås »tæt tåge« ændret til:  

 »tåge«.
 Bestemmelsen i stk. 2 svarer til den gældende lovs § 29, stk. 2, med den  

 tilføjelse, at man ved kørsel bag et andet køretøj (heller) ikke må anvende  

 blændende lys.
Til § 37 Bestemmelsen i stk. 1 svarer med sproglige ændringer til den gældende  

 lovs § 31.
 For at undgå larmende kørsel med især motorcykler, knallerter og  

 snescootere foreslås det med stk. 2, at kørsel, der er unødvendig og  

 forstyrrende, ikke må finde sted i og ved bebyggelse, og at hastigheden og  

 køremåden i øvrigt på sådanne steder skal afpasses således, at andre ikke  

 unødigt forstyrres.
Til § 38 Bestemmelserne i stk. 1-3 om køretøjers belæsning skal erstatte den  

 gældende lovs § 30, stk. 1. Der er stort set kun tale om sproglige og  

 systematiske ændringer.
Bestemmelsen i stk. 4 svarer til den gældende lovs §  

 30, stk. 2.
Til § 39 Efter den gældende færdselslov må der på knallert ikke befordres flere  

 personer, end den er beregnet til, idet børn dog aldrig må medtages.
I  

 overensstemmelse med den danske færdselslov foreslås det i stk. 1, 3. pkt.,  

 at der på knallert ikke må befordres andre personer end føreren.
 I øvrigt svarer bestemmelsen til den gældende lovs § 32, dog således, at  

 udtrykket »en voksen person« i 2. pkt. præciseres til »fyldt  

 15 år«.
Til § 40 Der er i den gældende færdselslov ikke fastsat bestemmelser om  

 sikkerhedsudstyr til førere og passagerer.
Fra den 1. januar 1977 har motorcykel- og knallertkørere i Danmark haft  

 pligt til at anvende styrthjelm.
På baggrund af de positive erfaringer hermed  

 foreslås et krav om brug af styrthjelm indsat i den grønlandske færdselslov.  

 Den foreslåede bestemmelse svarer til den danske færdselslovs § 81.
Det i Danmark siden den 1. januar 1976 gældende krav om brug af  

 sikkerhedssele foreslås ikke overført til Grønland.
Den væsentligste  

 begrundelse herfor er, at den almindelige kørehastighed i Grønland er  

 væsentligt lavere end i Danmark.
Som tidligere nævnt gælder der en  

 hastighedsgrænse på 40 km i timen i Grønland.
Til § 41 Bestemmelsen svarer til den gældende lovs § 33.
Til § 42 Bestemmelsen svarer til den gældende lovs § 34 med den tilføjelse, at  

 fodgængerfelt skal benyttes, såfremt et sådant findes i nærheden, og at den,  

 der løber på ski, skøjter, rulleskøjter eller lignende, anses som gående.
Til § 43 Bestemmelsen svarer til den gældende lovs § 35.
Til kapitel 5 (§§ 44-55) Forslagets kapitel 5, der i det væsentlige svarer til erstatningsreglerne  

 i den danske færdselslov efter den seneste lovændring af 27. november 1985,  

 indeholder en væsentlig forbedring af den skadelidtes retsstilling.
Der er  

 navnlig grund til at fremhæve, at der for ejeren eller den selvstændige  

 bruger indføres et egentligt objektivt ansvar for trafikskader, mens der i  

 dag gælder et culpaansvar med omvendt bevisbyrde.
Samtidig foreslås reglerne  

 om skadelidtes egen skyld og accept af risiko ændret.
Efter forslaget kan  

 erstatning ved personskade eller tab af forsørger kun nedsættes eller  

 bortfalde, hvis skadelidte har handlet forsætligt eller groft uagtsomt.  

 Simpel uagtsomhed - f.eks. et øjebliks uopmærksomhed - skal ifølge  

 lovforslaget ikke længere kunne begrunde bortfald eller nedsættelse af  

 erstatningen.
Reglerne om objektivt ansvar og om skadelidtes medvirken skal  

 efter forslaget også gælde for personskade, der i forbindelse med sammenstød  

 rammer føreren, medmindre denne har handlet forsætligt eller har udvist grov  

 uagtsomhed.
Endvidere foreslås de gældende regler i færdselsloven om regres (den  

 legale regresordning) afskaffet, således at et forsikringsselskab, som har  

 måtte betale erstatning til en skadelidt, kun skal have adgang til at søge  

 beløbet betalt af den ansvarlige ejer, selvstændige bruger eller fører, hvis  

 dette er aftalt ved fastsættelsen af policevilkårene.
Det foreslås endvidere,  

 at der indføres visse begrænsninger i adgangen til at indgå sådanne  

 regresaftaler, således at gyldigheden af en regresaftale forudsætter, at den  

 ansvarlige har handlet forsætligt eller har udvist en uagtsomhed, der har  

 karakter af grov hensynsløshed.
 Lovforslaget medfører herudover, at de forsikringssummer, som den  

 lovpligtige ansvarsforsikring skal dække, forhøjes meget betydeligt med  

 henblik på at sikre, at der uanset omfanget af en trafikskade bliver  

 fuldstændig forsikringsdækning til de skadelidte.
Til § 44 Ved bestemmelsen i § 44 indføres objektivt ansvar for henholdsvis ejeren  

 og brugeren for trafikskader.
Med den ny affattelse af bestemmelsen lempes endvidere reglerne om  

 skadelidtes egen skyld og accept af risiko, således at bortfald eller  

 nedsættelse af erstatning for personskade eller for tab af forsørger nu kun  

 skal kunne ske, hvis skadelidte eller afdøde har handlet forsætligt eller har  

 udvist grov uagtsomhed.
For tingsskades vedkommende kan bortfald eller  

 nedsættelse af erstatningen fortsat komme på tale, hvis skadelidte har  

 handlet simpelt uagtsomt.
 Udtrykket »medvirket til skaden« dækker såvel egen skyld som  

 accept af risiko.
Til § 45 Bestemmelsen svarer til den gældende lovs § 36, stk. 2.
Til § 46 Forslaget til § 46, stk. 1, indbærer navnlig, at der i modsætning til den  

 gældende lovs § 36, stk. 3, tilkommer føreren af et motordrevet køretøj, der  

 støder sammen med et andet motordrevet køretøj, eller dennes efterladte,  

 erstatning for personskade eller tab af forsørger fra det andet køretøj efter  

 de almindelige regler i forslagets § 44, stk. 1 og 2, om objektivt ansvar og  

 egen skyld m.v.
 Derimod foreslås de gældende regler om erstatning for tingsskade ikke  

 ændret, jf. § 46, stk. 2.
Til § 47 Bestemmelsen indeholder regler om udmåling af erstatning i tilfælde af  

 personskade eller tab af forsørger.
Bestemmelsen er formuleret i  

 overensstemmelse med erstatningsansvarslovens § 1. Erstatningsansvarsloven er  

 endnu ikke sat i kraft for Grønland.
Til § 48 Bestemmelsen svarer til den gældende lovs § 36, stk. 5.
Til § 49 Bestemmelsen svarer til den gældende lovs § 37, stk. 1. Ved ændringen  

 forhøjes de lovpligtige forsikringsdækningsbeløb til 50 mio. kr. for  

 personskade og tab af forsørger og til 10 mio. kr. for tingsskade for de ved  

 en enkelt begivenhed forårsagede skader.
Beløbene svarer til dem, der gælder  

 for Danmark, og Assurandør-Societetet har over for Justitsministeriet oplyst,  

 at man allerede benytter disse beløbsgrænser i Grønland.
Samtidig indføres der ved bestemmelsen i § 49, stk. 3, en bemyndigelse til  

 justitsministeren til at regulere de forsikringsbeløb, der nævnes i stk. 2. I  

 medfør af den danske færdselslovs § 105, stk. 3, skal  

 forsikringsdækningsbeløbene indeksreguleres hvert år.
Det er hensigten, at  

 reguleringen som udgangspunkt skal følge den regulering, der sker efter  

 færdselslovens § 105, stk. 3. Såfremt særlige grønlandske forhold tilsiger  

 det, kan beløbene for Grønland dog fastsættes til et højere eller lavere  

 beløb end for Danmark.
Beløbene reguleres en gang årligt.
Til §§ 50-51 Bestemmelserne svarer til den gældende lovs § 37, stk. 2, 1. pkt., stk. 3  

 og stk. 4.
Til § 52 Ved bestemmelsen i forslagets § 52 foreslås den i Danmark gældende  

 retstilstand indført i Grønland.
Efter § 52, stk. 1, hæfter  

 forsikringsselskabet umiddelbart over for skadelidte for erstatning og  

 godtgørelse.
Efter bestemmelsen i § 52, stk. 2, ophæves den nugældende legale  

 regresordning.
Et forsikringsselskab har herefter kun regres mod den  

 ansvarlige, hvis dette er aftalt ved fastsættelsen af policevilkårene.  

 Samtidig begrænses adgangen til at indgå sådanne regresaftaler til tilfælde,  

 hvor den ansvarlige har fremkaldt forsikringsbegivenheden ved en uagtsomhed,  

 der kan betegnes som grov hensynsløshed.
Bestemmelsen angår alene  

 aftaler om regres, hvor regressen er begrundet i den ansvarliges forhold med  

 hensyn til fremkaldelse af forsikringsbegivenheden.
 Det tilsigtes således ikke med bestemmelsen at gøre indskrænkning i  

 adgangen til at søge helt eller delvis regres mod den sikrede på grundlag af  

 vilkår i policen om selvrisiko, objektive risikobegrænsninger, overtrædelse  

 af sikkerhedsforskrifter, urigtige risikooplysninger eller fareforøgelse,  

 eller til at indtræde i skadelidtes ret mod den ikke sikrede skadevolder,  

 herunder i de tilfælde, hvor forsikringen er ophørt på grund af manglende  

 præmiebetaling.
Til § 53 Bestemmelsen svarer til den gældende lovs § 37, stk. 7, idet det  

 foreslås, at også køretøjer tilhørende Grønlands hjemmestyre undtages fra  

 forsikringspligten.
Samtidig begrænses adgangen til regres i forbindelse med  

 selvforsikrede køretøjer svarende til den begrænsning af regresadgangen, der  

 foreslås gennemført i § 52, stk. 2.
Til § 54 Bestemmelsen er ny og er en konsekvens af den foreslåede regel i § 52,  

 stk. 1, om umiddelbar hæftelse for forsikringsselskabet.
Til § 55 Bestemmelsen svarer til den gældende lovs § 38, stk. 1 og 2. Da den  

 nuværende legale regresordning foreslås ophævet, medtager forslaget ikke en  

 bestemmelse svarende til reglen i § 38, stk. 3.
Til § 56 Bestemmelsen svarer til den gældende lovs § 39. Bestemmelsen i stk. 1, 2.  

 pkt., er dog ny og svarer til den danske færdselslovs § 117, stk. 5.
Til §§ 57 og 58 Bestemmelsen i § 57, der i det væsentlige svarer til reglerne i den  

 danske færdselslov, indebærer som noget nyt mulighed for, at sager om  

 spiritus- og promillekørsel, hvor der er spørgsmål om bødestraf, kan afgøres  

 udenretligt ved vedtagelse af bøde og betinget eller ubetinget frakendelse af  

 førerret.
I overensstemmelse med reglerne om udenretlig bødevedtagelse i lov  

 om rettens pleje i Grønland er det en forudsætning for, at de pågældende  

 sager kan afgøres udenretligt, at den sigtede erkender sig skyldig og  

 samtykker i, at sagen afgøres på denne måde.
Forslaget angår alene vedtagelse af førerretsfrakendelse i sager om  

 spiritus- og promillekørsel og omfatter således ikke andre sager om  

 fortabelse af førerret.
Det forudsættes, at politiet indbringer sager om  

 spiritus- og promillekørsel for retten, hvis der påstås skærpelse af  

 frakendelsestiden under hensyn til kørselsfejl eller -uheld.
 Efter bestemmelsens stk. 3 kan sager om spiritus- og promillekørsel i  

 bødeområdet endvidere afgøres ved vedtagelse i retten af bødestraf og  

 frakendelse af førerret.
Efter Justitsministeriets opfattelse bør fuldbyrdelsestidspunktet og  

 begyndelsestidspunktet for gentagelsesvirkningen i disse sager knyttes til  

 det tidspunkt, hvor afgørelsesforelægget vedtages.
På denne baggrund foreslås  

 i § 57, stk. 4, en regel, hvorefter vedtagelse af afgørelse i sager om  

 spiritus- og promillekørsel med hensyn til fuldbyrdelse og  

 gentagelsesvirkning har samme virkning som en dom.
Afgøres sagen udenretligt,  

 har afgørelsen således gentagelsesvirkning fra det tidspunkt, hvor  

 politimesteren modtager underretning om, at afgørelsesforelægget vedtages.
 I sager, der medfører ubetinget frakendelse, vil førerretten ofte allerede  

 forud for vedtagelsen være inddraget administrativt efter reglerne i  

 forslagets § 64, og frakendelsestiden skal da regnes fra politiets  

 inddragelse af kørekortet.
 Justitsministeriet finder, at det vil være hensigtsmæssigt, at der ved  

 udenretlige afgørelser i disse sager følges en fremgangsmåde, som  

 tilvejebringer klarhed over begyndelses- og ophørstidspunktet for  

 frakendelsen, f.eks. ved, at politimesteren straks efter modtagelsen af  

 underretning fra den sigtede om, at den forelagte bøde og frakendelse er  

 vedtaget, tilsender den pågældende en meddelelse, hvori frakendelsesperiodens  

 (eller prøvetidens) begyndelses- og ophørstidspunkt nærmere angives.
 Af ordensmæssige hensyn vil det efter Justitsministeriets opfattelse også  

 i tilfælde, hvor førerretten forud for vedtagelsen af frakendelsesforelægget  

 er administrativt inddraget efter reglerne i forslagets § 64, være  

 hensigtsmæssigt, at politimesteren efter at have modtaget underretning om den  

 udenretlige vedtagelse tilsender den pågældende en meddelelse om  

 frakendelsesperiodens begyndelses- og ophørstidspunkt.
 I sager om spiritus- og promillekørsel, der afgøres med vedtagelse i  

 retten, svarer den foreslåede regel om fuldbyrdelse og gentagelsesvirkning  

 til den almindelige regel herom i kapitel 5, § 45, stk. 2, i lov om rettens  

 pleje i Grønland.
 Ved bestemmelsen i § 58 indføres særlige regler om bisidderbistand i sager  

 om spiritus- og promillekørsel, som søges afgjort udenretligt.
Ved behandlingen af sager om spirituskørsel i retten som tilståelsessager  

 beskikkes der en bisidder for den sigtede, hvis han begærer det.
Det samme  

 gælder i sager om promillekørsel.
 Justitsministeriet finder det rigtigst, at der i lighed med, hvad der  

 gælder, når sagerne behandles i retten, også gives den sigtede mulighed for  

 bistand af en bisidder, når sagen søges afgjort ved udenretlig vedtagelse.
Til §§ 59 og 60 Efter den gældende færdselslovs § 40, stk. 2, 1. pkt., skal førerretten  

 frakendes ved spirituskørsel.
Efter § 40, stk. 2, 2. pkt., kan frakendelse  

 dog undlades under særligt formildende omstændigheder.
Som antydet i bemærkningerne til § 9 har denne bestemmelse på grund af  

 ændringerne i den danske færdselslov siden begyndelsen af 1977 i praksis  

 været anvendt således, at førerretten i medfør af 2. pkt. ikke er frakendt,  

 hvor promillen under kørslen har været fra 0,81-1,20 promille, og der ikke  

 har været skærpende omstændigheder i form af uheld eller grove kørselsfejl.  

 Frakendelse er med andre ord undladt i de tilfælde, hvor der efter de danske  

 regler skal ske betinget frakendelse af førerretten, fordi der foreligger  

 promillekørsel.
I overensstemmelse med de danske regler er førerretten i  

 disse tilfælde således kun blevet frakendt ubetinget i f.eks.  

 gentagelsestilfælde.
 På denne baggrund foreslås det at indføre betinget frakendelse i Grønland.  

 Dette vil, som det fremgår af det anførte, reelt ikke betyde nogen ændring af  

 retstilstanden.
 Om betinget frakendelse, se i øvrigt forslagets §§ 62 og 63.
 Bestemmelsen i § 59 om frakendelse ved spirituskørsel er affattet som den  

 danske færdselslovs § 125.
Reglerne om frakendelse ved promillekørsel (forslagets § 60, stk. 1, nr.  

 2, og stk. 2) foreslås affattet således, at der skal ske betinget frakendelse  

 af førerretten, dog at frakendelse under skærpende omstændigheder kan ske  

 ubetinget.
I den danske færdselslovs § 126, stk. 2, er det nærmere angivet,  

 hvornår der skal ske ubetinget frakendelse af førerretten ved promillekørsel  

 (flere forhold, gentagelsestilfælde m.v.). I overensstemmelse med  

 principperne i kriminalloven foreslås det at undlade dette, således at det  

 helt overlades til domstolene at tage stilling til, hvornår der foreligger  

 skærpende omstændigheder og dermed mulighed for ubetinget frakendelse af  

 førerretten.
Efter den gældende lovs § 40, stk. 1, skal førerretten frakendes, når  

 føreren af et motordrevet køretøj har ført dette på groft uforsvarlig måde,  

 eller det i øvrigt efter beskaffenheden af den begåede forseelse og under  

 hensyn til, hvad der foreligger oplyst om tiltaltes forhold som fører af  

 motordrevet køretøj, findes betænkeligt af hensyn til færdselssikkerheden, at  

 han fører motordrevet køretøj.
Denne bestemmelse foreslås ved forslagets §  

 60, stk. 1, nr. 1 og 3, af sproglige grunde affattet som de tilsvarende  

 bestemmelser i den danske færdselslovs § 126, stk. 1, nr. 1 og 3, der trådte  

 i kraft den 1. juli 1976.
Fra dette tidspunkt har hovedreglen i Danmark været, at overtrædelser af  

 disse bestemmelser medfører betinget frakendelse.
Efter den gældende  

 færdselslovs § 40, stk. 1, kan sager om groft uforsvarlig kørsel m.v. kun  

 medføre ubetinget frakendelse af førerretten.
Ved forslagets § 60, stk. 2,  

 foreslås det at indføre betinget frakendelse (også) i disse sager, medmindre  

 der foreligger skærpende omstændigheder.
Om baggrunden for ikke som i Danmark  

 (færdselslovens § 126, stk. 2) nærmere at angive, hvornår der skal ske  

 ubetinget frakendelse, kan henvises til bemærkninger ovenfor i forbindelse  

 med promillekørsel.
 Det følger af forslagets § 16, stk. 3, at føreren ved betinget frakendelse  

 efter § 60, stk. 1, nr. 1 og 3, skal aflægge en orienterende køreprøve.
Til §§ 61 og 66 Bestemmelserne skal erstatte den gældende lovs § 40, stk. 3, der med  

 hensyn til (ubetinget) frakendelse henviser til § 90 og § 92 i kriminalloven.  

 Disse bestemmelser er ophævet ved lov nr. 292 af 8. juni 1978.
 Den nu foreslåede § 61 svarer indholdsmæssigt til den ophævede § 90 i  

 kriminalloven med undtagelse af, at der i overensstemmelse med praksis  

 foreslås fastsat en mindste frakendelsestid på 6 måneder.
Bestemmelserne i § 66 skal erstatte reglerne i den nu ophævede § 92 i  

 kriminalloven.
Bestemmelserne adskiller sig herfra bl.a. ved, at der som i  

 Danmark kun kan ske generhvervelse af førerretten, hvis frakendelsestiden er  

 over 3 år.
Såfremt afgørelsen går ud på, at førerretten ikke generhverves,  

 kunne spørgsmålet efter § 92 på ny indbringes for domstolene efter 1 års  

 forløb.
I overensstemmelse med reglen i kriminallovens § 114, stk. 3,  

 foreslås det ved § 66, 2. pkt., at der skal være forløbet 2 år.
Til §§ 62 og 63 Bestemmelserne svarer indholdsmæssigt til den nugældende kriminallovs  

 bestemmelser om betingede domme i §§ 92 og 93, dog findes der ikke at være  

 tilstrækkeligt grundlag for at medtage en bestemmelse svarende til  

 kriminallovens § 93, 2. pkt.
Endvidere foreslås prøvetiden altid fastsat til  

 3 år.
Til § 64 Bestemmelsen svarer med sproglige ændringer til den gældende lovs § 40,  

 stk. 4.
Til § 65 Bestemmelsen svarer til den gældende lovs § 40, stk. 5.
Til § 66 Der henvises til bemærkningerne til § 61.
Til § 67 I den grønlandske færdselslov savnes der bestemmelser om erstatning for  

 uberettiget inddragelse af førerretten.
 Grønlands landsret har i en dom af 8. februar 1978 fastslået, at der ikke  

 i den dagældende grønlandske retsplejelovs kapitel 7, §§ 11 og 12 (nugældende  

 lovs kapitel 8, §§ 2 og 3), er hjemmel til at yde erstatning for  

 administrativ inddragelse af førerretten i en sag, der fører til frifindelse  

 for spirituskørsel.
På denne baggrund foreslås ved § 67 indsat en bestemmelse herom.
De  

 bestemmelser, § 67 henviser til i retsplejeloven, vedrører erstatning for  

 uberettiget anholdelse, tilbageholdelse, ransagning eller beslaglæggelse.  

 Henvisningen indebærer, at landsretten kan tillægge den, der frifindes, efter  

 at førerretten har været inddraget (eller frakendt) i sagens anledning,  

 erstatning for den ham derved tilføjede formueskade (lidelse og tort).  

 Indbringelsen for landsretten sker efter reglerne for anke af domme i civile  

 sager, hvor ankefristen er 4 uger.
Til § 68 Der har undertiden været følt et behov hos politiet for ud fra  

 færdselsmæssige synspunkter at kunne få lejlighed til at øve indflydelse på  

 udformningen af nye vejanlæg.
 Dette har f.eks. været tilfældet ved anlæggelsen af den mere end 6 km  

 lange kørevej, der fører fra Godthåb by til den nyanlagte lufthavn.
Udover det nævnte eksempel, der vedrører et større vejanlæg, er der  

 imidlertid et mere almindeligt behov for at sikre politiet indflydelse på,  

 hvorledes det fremtidige vejnet skal udformes.
Dette gælder navnlig vejnettet  

 i de større byer.
 Den foreslåede bestemmelse skal søge at imødekomme dette behov.
Til § 69 Bestemmelserne svarer til den gældende lovs § 41, således som denne blev  

 ændret ved lov nr. 320 af 10. juni 1976. Ved denne ændring blev der skabt  

 hjemmel for indførelse af en tilladelsesordning for hyrekørsel i Grønland,  

 således at de grønlandske kommuner - som tilfældet var med buskørsel - fik  

 adgang til at styre udviklingen også på dette område efter de lokale behov.
Til §§ 70-72 Bestemmelserne svarer til den gældende lovs §§ 42-44.
Til § 73 Baggrunden for, at bekendtgørelsen om aldersgrænsen for førere af  

 snescootere i Grønland foreslås ophævet, er, at bekendtgørelsen foreslås  

 optaget i selve færdselsloven, se forslagets § 18.
Til §§ 74 og 75 Overgangsbestemmelserne svarer til den danske færdselslovs § 137, stk. 1,  

 og § 138, stk. 1. Bestemmelsen i § 75, andet led, hvorefter ubetingede  

 frakendelser af førerretten efter den gamle færdselslov har retsvirkninger  

 efter den nye lov, indebærer, at spørgsmålet om generhvervelse af førerretten  

 inden frakendelsestidens udløb skal afgøres efter (lovforslagets) § 66.
Til § 76 Bestemmelsen, der er formuleret som den danske færdselslovs § 142, skal  

 ses i sammenhæng med den forhøjelse af grænsen for den forsikringsmæssige  

 dækning, der foreslås ved § 49, stk. 2.
Bilag 1 Lov nr. 197 af 8. juni 1966 Færdselslov for Grønland.
 VI FREDERIK DEN NIENDE, af Guds Nåde Konge til Danmark, de Venders og  

 Goters, Hertug til Slesvig, Holsten, Stormarn Ditmarsken, Lauenborg og  

 Oldenborg, gør vitterligt:
 Folketinget har vedtaget og Vi ved Vort samtykke stadfæstet følgende lov:
Justitsmin. j.nr.
L.A. 55/66.
 Folketingstid. 1965-66: 3491, 3756, 6017, 6238; A. 1409; B. 1089, 1177; C.  

 609.
I.
Indledende bestemmelser.
§ 1. Loven gælder for veje, pladser og andre områder, som  

 benyttes til almindelig færdsel af en eller flere færdselsarter.
Den gælder  

 dog ikke for kørsel med hundeslæde på slædevejene.
 § 2. Ved anvendelsen af loven skal følgende definitioner lægges  

 til grund:
 1) Køretøj: Enhver indretning, som kan køre på vej uden skinner,  

 hvad enten den er forsynet med hjul, bælter, valser, meder eller andet.
 2) Motordrevet køretøj: Køretøj, der er forsynet med motor som  

 drivkraft.
 3) Motorkøretøj: Motordrevet køretøj, der hovedsagelig er indrettet  

 til selvstændigt at benyttes til person- eller godsbefordring, eller som er  

 konstrueret til eller uden væsentlig konstruktiv forandring kan ændres til en  

 hastighed af over 30 km i timen.
 Stk. 2. For cykel med hjælpemotor, på hvilken motoren ikke kan  

 fremdrive cyklen med større hastighed end 30 km i timen ad vandret vej,  

 gælder reglerne om motordrevne køretøjer kun, hvor dette er særlig bestemt.  

 Justitsministeren fastsætter i øvrigt, hvilke forskrifter en cykel, der er  

 udstyret med motor, skal opfylde for at kunne anses som cykel med  

 hjælpemotor.
 Stk. 3. Justitsministeren afgør i tvivlstilfælde endeligt, om et  

 køretøj skal henføres under de i stk. 1 nævnte definitioner.
II.
Bestemmelser om køretøjer.
A.
Køretøjers indretning og udstyr.
 § 3. Ethvert køretøj skal være således indrettet og holdes i en  

 sådan stand, at det kan benyttes uden unødig fare og ulempe for andre samt  

 uden skade for vejene.
 Stk. 2. Ejeren eller den person (brugeren), som har varig rådighed  

 over køretøjet, er ansvarlig for, at køretøjet er i lovlig stand.
 Stk. 3. Føreren af et køretøj skal til enhver tid være opmærksom  

 på, at køretøjet er i forsvarlig stand.
 § 4. Justitsministeren fastsætter bestemmelser om køretøjers  

 indretning og udstyr m.v. samt om, hvilke påskrifter og mærker køretøjer af  

 kontrolmæssige grunde skal være forsynet med.
B.
Kontrol med køretøjer.
§ 5. Ethvert motorkøretøj skal, forinden køretøjet tages i brug,  

 være registreret og forsynet med nummerplader.
Justitsministeren kan for  

 visse områder gøre undtagelse fra denne bestemmelse.
 Stk. 2. De nærmere regler om registreringen og om godkendelse af  

 køretøjernes indretning og udstyr m.v. fastsættes af justitsministeren.
 Stk. 3. Justitsministeren kan foreskrive registrering af andre  

 motordrevne køretøjer samt af køretøjer, der er bestemt til at trækkes af  

 motordrevne køretøjer.
 Stk. 4. Forsvarets køretøjer registreres efter regler, der  

 fastsættes af forsvarsministeren.
 § 6. Politiet er altid berettiget til at standse ethvert køretøj  

 og lade det undersøge eller til at kontrollere, at føreren opfylder  

 betingelserne for lovligt at kunne føre køretøjet.
Stk. 2. Politiet kan til enhver tid forlange et motordrevet  

 køretøj eller et køretøj, der er bestemt til at trækkes af et motordrevet  

 køretøj, fremstillet til eftersyn af, om det vedblivende fyldestgør de i  

 denne lov eller i henhold til loven stillede fordringer.
Justitsministeren  

 kan fastsætte bestemmelser om periodisk syn af sådanne køretøjer.
Stk. 3. Findes et køretøj ved eftersyn efter stk. 1 og 2 ikke at  

 opfylde forskrifterne, kan politiet forbyde dets benyttelse og fjerne dets  

 nummerplader.
Det samme gælder, såfremt et køretøj ikke fremstilles efter  

 tilsigelse i henhold til stk. 2.
 § 7. Gebyrer for registrering og syn kan fastsættes af  

 justitsministeren.
C.
Ikke-grønlandske køretøjer.
 § 8. Justitsministeren kan fastsætte bestemmelser om benyttelse  

 på Grønland af køretøjer, der er hjemmehørende eller registreret andet sted.
III.
Bestemmelser vedrørende førere af køretøjer m.v.
 § 9. Et køretøj må ikke føres eller forsøges ført af nogen, der  

 på grund af sygdom, svækkelse, overanstrengelse, mangel på søvn, påvirkning  

 af opstemmende eller bedøvende midler eller af lignende årsager befinder sig  

 i en sådan tilstand, at han er ude af stand til at føre et køretøj af den  

 pågældende art på betryggende måde.
 § 10. Køretøj må ikke føres eller forsøges ført af nogen, der har  

 nydt spiritus i et sådant omfang, at han er ude af stand til at føre  

 køretøjet på fuldt betryggende måde.
Stk. 2. Er der grund til at antage, at en person har overtrådt  

 bestemmelsen i stk. 1, kan politiet fremstille ham for en læge til  

 undersøgelse, herunder til udtagelse af blod og urinprøve til bestemmelse af  

 alkoholkoncentrationen.
Justitsministeren kan fastsætte nærmere bestemmelser  

 om lægeundersøgelsen.
 Stk. 3. Når en person, der på et offentligt beværtningssted har  

 nydt spiritus, og om hvem værten eller hans medhjælper ved eller har føje til  

 at antage, at han er fører af motordrevet køretøj eller cykel med  

 hjælpemotor, på grund af spiritusnydelsen ikke er i stand til at føre et  

 sådant køretøj på fuldt betryggende måde, skal værten eller medhjælperen gøre  

 sit, eventuelt ved tilkaldelse af politiet, til at hindre, at han i denne  

 tilstand fører eller forsøger at føre køretøjet.
§ 11. Motorkøretøj må kun føres af personer, der hos politiet har  

 erhvervet førerbevis.
Under kørslen skal føreren altid have førerbeviset hos  

 sig og på forlangende forevise det for politiet.
Stk. 2. Førerbevis kan kun udstedes til personer, der er fyldt 18  

 år, jfr. dog stk. 3. Andrageren skal være ædruelig og i besiddelse af  

 tilstrækkelig syns- og høreevne samt i øvrigt af den fornødne åndelige og  

 legemlige førlighed.
Han skal ved en prøve godtgøre at være i besiddelse af  

 tilstrækkelig kørefærdighed og fornødent kendskab til køretøjet og dets  

 behandling samt færdselslovgivningens bestemmelser.
 Stk. 3. Justitsministeren kan tillade, at der meddeles personer,  

 som ikke fyldestgør de almindelige førlighedsbetingelser, særlige  

 førerbeviser, samt at førerbevis til langsomtkørende invalidekøretøjer  

 udstedes til personer, der er fyldt 16 år.
Stk. 4. Justitsministeren kan fastsætte mere vidtgående  

 betingelser for udstedelse af førerbevis til motorkøretøjer, der benyttes  

 erhvervsmæssigt til befordring af personer.
Sådant førerbevis kan nægtes den,  

 der er dømt for en forbrydelse, som begrunder en nærliggende fare for misbrug  

 af førerbeviset.
Stk. 5. Politiet kan til enhver tid tage førerbeviset tilbage, når  

 den pågældende ikke længere opfylder betingelserne for at få førerbevis.  

 Førerbevisindehavere er pligtige at underkaste sig de til afgørelse heraf  

 fornødne undersøgelser.
Spørgsmålet, om den pågældende må anses for ædruelig,  

 jfr. stk. 2, kan til enhver tid indbringes for domstolene.
Stk. 6. Justitsministeren fastsætter nærmere regler om  

 førerbeviser, herunder om førerprøver og førerbevisernes gyldighedstid og  

 fornyelse.
Ministeren kan fastsætte bestemmelser om gebyr for førerprøve og  

 førerbevis.
 Stk. 7. For militære personer, der i uniform fører et under  

 forsvaret hørende køretøj, der er mærket som militærkøretøj, udsteder de  

 militære myndigheder førerbeviset efter prøve aflagt for en af  

 forsvarsministeren beskikket sagkyndig.
 § 12. Cykel med hjælpemotor må kun føres af personer, der er fyldt  

 16 år.
 Stk. 2. For andre motordrevne køretøjer end de i § 11 nævnte  

 fastsætter justitsministeren, hvilke krav der skal stilles til føreren,  

 herunder om førerbevis skal kræves.
 § 13. Øvelseskørsel for personer, der uddanner sig til kørsel med  

 motorkøretøj, må kun finde sted med et køretøj, der er godkendt dertil af  

 politiet, og under vejledning og overvågen af en af politiet godkendt person.  

 Justitsministeren kan fastsætte nærmere regler herom, herunder regler om,  

 hvem der skal anses som fører af øvelseskøretøjet.
 § 14. Ejeren (brugeren) af et køretøj er på politiets begæring  

 forpligtet til at give oplysning om, hvilke personer der som fører har  

 benyttet køretøjet.
 § 15. Justitsministeren kan fastsætte bestemmelser om adgang for  

 personer, der ikke er bosiddende her i riget, til under midlertidigt ophold i  

 Grønland at føre motorkøretøj samt om udfærdigelse af førerbevis for  

 personer, der har ret til at føre motorkøretøj i udlandet.
IV.
Færdselsregler.
A.
Bestemmelser for al færdsel.
 § 16. Vejfarende skal optræde hensynsfuldt og udvise  

 agtpågivenhed, så at der ikke opstår fare eller forvoldes skade eller ulempe  

 for andre, og således at færdselen ikke unødigt hindres eller forstyrres.  

 Pligten til at vise hensyn gælder også over for dem, der bor eller opholder  

 sig ved vejen.
Stk. 2. Særlig hensyntagen skal udvises over for børn og over for  

 personer, der på foreskreven måde bærer et af justitsministeren for invalider  

 fastsat mærke.
Dette mærke må kun bæres af personer med manglende eller  

 svækket syn eller hørelse, eller som lider af anden legemlig mangel, der er  

 til særlig ulempe for dem i færdselen.
 Stk. 3. Over for hundekøretøjer og over for husdyr, der drives,  

 skal kørende vise særligt hensyn og om fornødent standse.
§ 17. Vejfarende skal efterkomme de anvisninger, som gives af  

 politiet ved tegn, færdselstavler, afmærkning eller signaler.
Vejfarende skal  

 standse, når politiet giver tegn dertil.
 Stk. 2. Politiet kan regulere færdselen på steder, hvor det  

 skønnes nødvendigt, og fastsætte bestemmelser om benyttelsen af de enkelte  

 veje.
 Stk. 3. Justitsministeren fastsætter forskrifter for indretning og  

 anbringelse af færdselstavler, lys- eller lydsignaler og anden afmærkning  

 eller indretning på eller ved vej til regulering af eller til advarsel eller  

 vejledning for færdselen.
§ 18. Enhver, der med eller uden egen skyld bliver delagtig i en  

 påkørsel eller andet færdselsuheld, skal straks standse og efter bedste evne  

 yde hjælp til tilskadekomne og i øvrigt deltage i de forholdsregler, som  

 uheldet giver anledning til.
De pågældende har gensidigt pligt til på  

 forlangende at opgive navn og bopæl og har i øvrigt pligt til at give de  

 oplysninger om uheldet, som de er i stand til.
Stk. 2. Er der sket skade på personer, heste, kreaturer, hunde,  

 køretøjer eller andre genstande af ikke ubetydelig værdi, og er der ingen til  

 stede, som er i stand til at affordre føreren af det køretøj, med hvilket  

 skaden er forvoldt, oplysning om navn og bopæl, skal han snarest muligt gøre  

 anmeldelse til politiet eller ejeren om uheldet.
Er færdselstavler eller  

 signaler eller spærringer og lygter ved vejarbejder bragt ud af stilling,  

 skal føreren straks efter evne bringe afmærkningen i orden igen.
Såfremt  

 skaden ikke er fuldstændig afhjulpet, skal han snarest muligt rette  

 henvendelse til politiet eller kommunefogeden.
 § 19. Det er forbudt at springe op på, at hage sig fast i et  

 køretøj under kørsel eller at hænge slæde, trækvogn, legevogn eller lignende  

 efter køretøj.
§ 20. Genstande, som kan være til ulempe for færdselen, må ikke  

 henlægges eller henstilles på vej uden tilladelse fra politiet, der kan  

 betinge tilladelsen af, at der foretages passende afmærkning.
Glasskår, søm,  

 olie og andet, der kan medføre fare eller ulempe for færdselen, må ikke  

 henkastes eller efterlades på vejen.
 Stk. 2. Skure, plankeværker og lignende må på vej ikke anbringes  

 eller indrettes således, at de hindrer udsynet for vejfarende eller på anden  

 måde er til ulempe for færdselen.
 Stk. 3. Skilte, reklamer, lysindretninger eller lignende, der kan  

 ses fra vej, kan af politiet folanges fjernet, hvis de har lighed med  

 færdselstavler, afmærkning eller signaler, eller hvis de kan virke  

 vildledende eller være til særlig ulempe for færdselen.
B.
Bestemmelser for kørende.
 § 21. Kørende skal holde så langt til højre, som  

 omstændighederne, herunder hensynet til andre vejfarende, tillader det.
 Stk. 2. Det er en kørendes pligt ved igangsætning fra kanten af  

 kørebanen og ved enhver ændring af færdselsretning at forvisse sig om, at  

 manøvren kan ske uden fare eller væsentlig ulempe for bagfra kommende  

 færdsel.
 Stk. 3. Et køretøj, som kører bag et andet, skal holde så stor en  

 afstand fra dette, at der ikke er fare for påkørsel, såfremt det forreste  

 køretøj standser eller dets hastighed mindskes.
§ 22. Før forberedelsen og udførelsen af en svingning skal føreren  

 påse, at manøvren kan foretages uden ulempe for bagfra kommende.
Svingning  

 til venstre må afvente forbikørsel af modgående færdsel.
 Stk. 2. Vending og baglænskørsel må kun foretages, når det kan ske  

 uden ulempe for anden færdsel.
 § 23. Kørehastigheden skal til enhver tid være afpasset efter  

 forholdene med særligt hensyn til andres sikkerhed og må aldrig blive større,  

 end at føreren bevarer fuldt herredømme over køretøjet.
 Stk. 2. Politiet kan efter forhandling med kommunalbestyrelsen  

 bestemme, at kørehastigheden i de enkelte kommuner eller dele af disse ikke  

 må overstige bestemte grænser.
 Stk. 3. Politiet kan endvidere fastsætte hastighedsgrænser for  

 bestemte vejstrækninger.
§ 24. Når kørende møder hinanden, skal begge i god tid holde  

 tilstrækkeligt til højre og om fornødent nedsætte farten.
Er vejen delvis  

 spærret, skal det køretøj, i hvis kørebanehalvdel spærringen er, om fornødent  

 holde tilbage.
§ 25. Overhaling må kun foretages, når det kan ske uden ulempe for  

 såvel forfra som bagfra kommende færdsel, og når der er fri oversigt over  

 kørebanen.
Overhaling foran eller i vejkryds må kun ske, når omstændighederne  

 tillader det, og under iagttagelse af særlig forsigtighed.
Stk. 2. Overhaling skal ske til venstre.
Dog kan cykler, herunder  

 cykler med hjælpemotor, overhale køretøj af anden art til højre.
Overhaling  

 af et køretøj, der er i færd med at svinge til venstre, må kun ske til højre.
Stk. 3. Føreren af det foran kørende køretøj skal, når han bliver  

 opmærksom på, at den bagfra kommende vil overhale, holde til højre og om  

 fornødent nedsætte hastigheden, således at overhaling kan ske uden fare.
Den  

 overhalende må efter overhalingen ikke holde til højre, før han er nået så  

 langt frem foran det andet køretøj, at dette ikke udsættes for fare eller  

 væsentlig ulempe.
 § 26. Ubetinget vigepligt for færdselen fra begge sider har den,  

 der kører ud fra markvej, ejendom eller grundstykke, parkeringsplads eller  

 holdeplads.
Stk. 2. Når kørende i andre tilfælde færdes ad baner, der skærer  

 hinanden, har føreren af det køretøj, som har det andet køretøj på sin højre  

 side, vigepligt.
Herved fritages dog ikke nogen fører for pligten til at  

 iagttage særlig agtpågivenhed ved kørsel fra en vej ind på eller over en  

 anden.
§ 27. Køretøj må ikke standses eller parkeres på et sådant sted  

 eller på en sådan måde, at der opstår fare for andre eller unødigt voldes  

 ulempe for færdselen.
Køretøjer skal stilles ved kørebanens yderkant eller om  

 muligt uden for denne.
Havareret køretøj skal snarest muligt fjernes fra  

 kørebanen.
 Stk. 2. Åbning af vogndøre, udstigning og på- eller aflæsning skal  

 foretages på en sådan måde, at det kan ske uden fare og til mindst mulig  

 ulempe for færdselen.
§ 28. Når det er nødvendigt for at afværge fare, skal kørende ved  

 lyd- eller lyssignal eller på anden hensigtsmæssig måde henlede andres  

 opmærksomhed på faren.
Unødvendig eller hensynsløs signalgivning er forbudt.
 Stk. 2. Tegn for ændring eller angivelse af færdselsretning skal  

 gives, når som helst det er påkrævet som vejledning for den øvrige færdsel.
 Stk. 3. Kørende, der standser eller hurtigt nedsætter hastigheden,  

 skal forud til underretning for bagfra kommende ved tegn tydeligt  

 tilkendegive deres hensigt.
 § 29. Ved kørsel i lygtetændingstiden, der fastsættes for hver  

 kommune af politiet, samt i tæt tåge og under lignende dårlige lysforhold  

 skal de foreskrevne lygter holdes tændt.
 Stk. 2. Ved kørsel på vej, der er tilstrækkeligt oplyst, og ved  

 møde med andet køretøj må blændende lys ikke anvendes.
§ 30. Personer eller gods må ikke være anbragt på en sådan måde på  

 køretøjet, at føreren ikke har fri udsigt fremefter og til siderne, eller at  

 hans fri og uhindrede brug af betjeningsapparater og førerspejl indskrænkes,  

 at lygter eller tegngivningsapparater dækkes, eller således, at det i øvrigt  

 kan volde fare eller ulempe under kørslen.
Lasten skal være anbragt således,  

 at den ikke forskyder sig, falder af eller volder unødig støj.
Stk. 2. Under kørsel med gods, som rager ud over køretøjet, skal  

 der udvises særlig forsigtighed.
Nærmere regler om kørsel med sådant gods og  

 dets afmærkning kan fastsættes af justitsministeren.
§ 31. Fører af motordrevet køretøj skal behandle motoren således,  

 at den ikke forvolder ufornøden støj eller unødigt udvikler røg, damp eller  

 gasarter.
Disse regler gælder også for cykel med hjælpemotor.
§ 32. På en cykel, cykel med hjælpemotor eller motorcykel må ikke  

 befordres flere personer, end den er beregnet til.
Dog må to børn under 6 år  

 medtages på en cykel, når der er indrettet særlig siddeplads med anordning,  

 der yder beskyttelse mod hjulegerne, og cyklisten er en voksen person.
På  

 cykel med hjælpemotor må ikke medtages børn.
§ 33. Fører af udrykningskøretøj kan i påtrængende tilfælde under  

 iagttagelse af særlig forsigtighed undlade at følge bestemmelserne i afsnit A  

 og B.
Anvisninger, der gives af politiet ved tegn, skal dog altid  

 efterkommes.
C.
Bestemmelser for gående.
 § 34. Gående skal på vej gå så langt ude til siden som muligt og  

 fortrinsvis i venstre side af vejen.
 Stk. 2. Ved passage over vej skal gående udvise særlig  

 forsigtighed.
D.
Andre bestemmelser.
 § 35. Justitsministeren kan fastsætte yderligere færdselsregler,  

 herunder regler om køretøjers passagerantal, vægt og dimensioner og om  

 transport af genstande, der frembyder en særlig fare for den offentlige  

 sikkerhed, samt særlige regler om kørsel med forsvarets og civilforsvarets  

 køretøjer, udrykningskøretøjer og køretøjer, der anvendes til vejarbejde.
V.
Om erstatning og ansvarsforsikring.
§ 36. Såfremt et motordrevet køretøj forvolder skade ved  

 påkørsel, sammenstød, væltning eller andre lignende kørselsuheld eller ved en  

 i motor eller beholder opstået eksplosion eller brand, er den for køretøjet  

 ansvarlige forpligtet til at erstatte skaden, medmindre det enten oplyses, at  

 den skadelidende forsætligt har hidført skaden, eller det fremgår af  

 omstændighederne, at denne ikke kunne være afværget ved den agtpågivenhed og  

 omhu, der udkræves ved benyttelse af motordrevne køretøjer såvel i henseende  

 til driften som i henseende til materiellet.
Oplyses det, at den skadelidende  

 ved uagtsomhed har hidført eller medvirket til skaden, kan erstatningen dog  

 nedsættes eller endog helt bortfalde.
 Stk. 2. Har et motordrevet køretøj i øvrigt voldt skade, skal den  

 for køretøjet ansvarlige yde erstatning efter lovgivningens almindelige  

 regler.
 Stk. 3. Sker der skade ved sammenstød mellem motordrevne  

 køretøjer, bestemmer retten under hensyn til de foreliggende omstændigheder,  

 om og med hvor stort et beløb erstatning bør ydes fra en af siderne.
Stk. 4. I tilfælde af legemsbeskadigelse kan erstatning kræves for  

 lidelse, lyde og vansir.
Hvis den til erstatning berettigede helt eller  

 delvis har mistet sin arbejdskraft, tilkommer der ham erstatning for  

 vedvarende forringelse af erhvervsevnen.
Afgår den skadelidende ved døden som  

 følge af ulykken, kan den, der har bekostet begravelsen, fordre udgifterne  

 hertil erstattet, for så vidt de ikke overstiger, hvad der efter afdødes  

 forhold er passende.
Har nogen ved dødsfaldet mistet en forsørger, kan han  

 kræve erstatning for det tab, han derved kan antages at lide.
 Stk. 5. Erstatningsansvaret påhviler den - være sig ejer eller  

 bruger - der benytter det motordrevne køretøj eller lader det benytte.  

 Erstatningsansvaret påhviler tillige føreren, såfremt skaden skyldes  

 overtrædelse af nogen ham som sådan påhvilende forpligtelse.
 Stk. 6. Reglerne i denne paragraf finder også anvendelse på cykler  

 med hjælpemotor.
 § 37. Ejeren af eller den person (brugeren), som har varig  

 rådighed over et registreringspligtigt motordrevet køretøj, skal til dækning  

 af erstatningskrav i henhold til § 36 tegne en forsikring i et af staten  

 anerkendt ansvarsforsikringsselskab og holde forsikringen i kraft.  

 Forsikringen skal dække personskade på indtil 150.000 kr. for hver  

 tilskadekommen eller dræbt person og tingsskade på indtil 120.000 kr. for den  

 ved en enkelt begivenhed forårsagede skade.
Stk. 2. For så vidt angår andre motordrevne køretøjer, herunder  

 cykler med hjælpemotor, skal den, der bruger køretøjet eller lader det bruge  

 på vej, drage omsorg for, at der er tegnet en tilsvarende forsikring.
Føreren  

 af en cykel med hjælpemotor skal under kørslen til enhver tid på forlangende  

 af politiet ved forevisning af præmiekvittering godtgøre, at foreskrevet  

 ansvarsforsikring er tegnet og holdt i kraft.
 Stk. 3. Justitsministeren fastsætter de nærmere regler om  

 forsikringspligtens gennemførelse og om anerkendelse af forsikringsselskaber.
Stk. 4. Præmier for den i stk. 1 og 2 omhandlede forsikring kan  

 uden dom inddrives efter reglerne i kapitel 7, afsnit A 1, i lov om rettens  

 pleje i Grønland.
Er forsikring tegnet for et større beløb end foreskrevet,  

 gælder denne regel hele præmien.
Stk. 5. Forsikringsselskabet har regres mod enhver, der efter §  

 36, stk. 5, er ansvarlig for skaden, og som har forvoldt denne med forsæt.
Er  

 skaden forvoldt ved grov uagtsomhed, afgøres det under hensyn til skyldgraden  

 og omstændighederne i øvrigt, om selskabet skal have regres, og i bekræftende  

 fald i hvilket omfang.
 Stk. 6. Det i stk.5 omhandlede regreskrav må ikke dækkes ved  

 forsikring.
Stk. 7. Motordrevne køretøjer, der tilhører danske  

 statsmyndigheder, statsinstitutioner eller kommuner, er undtaget fra  

 forsikringspligt, og ministeren kan træffe tilsvarende bestemmelse med hensyn  

 til motordrevne køretøjer, der tilhører fremmede stater eller internationale  

 organisationer.
Er et køretøj herefter ikke forsikret, hæfter den danske stat  

 eller vedkommende kommune over for den erstatningsberettigede i samme omfang  

 som et forsikringsselskab, i hvilket der er tegnet ansvarsforsikring efter  

 reglerne i stk. 1 og 2. Med hensyn til statens og kommunens regres finder  

 bestemmelserne i stk. 5 og 6 tilsvarende anvendelse.
 § 38. Hvis der rejses tiltale for nogen skadeforvoldende  

 lovovertrædelse, der i henhold til § 36 kan medføre erstatningsansvar, kan  

 erstatningskravet behandles under kriminalsagen i overensstemmelse med  

 reglerne i kapitel 5, § 44, i lov om rettens pleje i Grønland.
 Stk. 2. Det forsikringsselskab, i hvilket der er tegnet  

 ansvarsforsikring, samt den, der bortset fra tiltalte er erstatningsansvarlig  

 i henhold til § 36, stk. 5, skal underrettes om ethvert retsmøde og er  

 berettiget til efter begæring til retsbogen at indtræde som part i sagen.  

 Dersom de ikke indtræder, er såvel en forligsmæssig som en domsmæssig  

 afgørelse af erstatningsspørgsmålet bindende for dem.
Stk. 3. Sammen med erstatningsspørgsmålet skal retten af egen  

 drift påkende spørgsmålet om regres i henhold til § 37, stk. 5 eller stk. 7,  

 sidste punktum.
På grundlag af en dom, der anerkender sådan regres, kan  

 regresbeløbet inddrives efter reglerne i kapitel 7, afsnit A 1, i lov om  

 rettens pleje i Grønland i det omfang, hvori forsikringsselskabet godtgør at  

 have betalt den ved dommen pålagte erstatning.
VI.
Overtrædelser.
 § 39. Overtrædelse af § 3, § 5, stk. 1, § 9, § 10, stk. 1 og 3, §  

 11, stk. 1, § 12, stk. 1, §§ 13 og 14, § 16, § 17, stk. 1, §§ 18 og 19, § 20,  

 stk. 1 og 2, §§ 21-32, § 34 eller § 37, stk. 1 og 2, eller undladelse af at  

 efterkomme et forbud eller påbud i henhold til loven kan medføre  

 foranstaltninger efter kriminalloven for Grønland.
 Stk. 2. I forskrifter, der udstedes i henhold til loven, kan det  

 fastsættes, at også overtrædelse af bestemmelser i forskrifterne kan medføre  

 foranstaltninger efter kriminalloven.
 § 40. Frakendelse af retten til at føre motordrevet køretøj,  

 hvortil der kræves førerbevis, skal finde sted, når en fører af et sådant  

 køretøj har ført dette på groft uforsvarlig måde, eller det i øvrigt efter  

 beskaffenheden af den begåede forseelse og under hensyn til, hvad der  

 foreligger oplyst om tiltaltes forhold som fører af motordrevet køretøj,  

 findes betænkeligt af hensyn til færdselssikkerheden, at han fører  

 motordrevet køretøj.
Stk. 2. Har en fører af motordrevet køretøj, hvortil der kræves  

 førerbevis, på grund af nydelse af spiritus ikke været i stand til at føre  

 køretøjet på fuldt betryggende måde, skal retten til at føre motordrevet  

 køretøj ligeledes frakendes ham.
Under særlig formildende omstændigheder kan  

 frakendelse dog undlades.
 Stk. 3. Med hensyn til frakendelse efter stk. 1 eller 2 finder §§  

 90 og 92 i kriminalloven for Grønland tilsvarende anvendelse.
Stk. 4. Skønner politiet, at betingelserne for at frakende en  

 person retten til at være fører foreligger, kan det midlertidigt fratage ham  

 denne ret, dog at vedkommende dommer, inden spørgsmålet endeligt afgøres ved  

 dommen, atter kan ophæve den af politiet trufne bestemmelse.
Dommerens  

 afgørelse af spørgsmålet kan af sigtede eller anklagemyndigheden særskilt  

 indbringes for landsdommeren.
Stk. 5. Anke af en dom, hvorved førerretten frakendes, har ikke  

 opsættende virkning med hensyn til frakendelsen, medmindre landsdommeren  

 bestemmer det.
Afsiges der frifindende dom i 1. instans, og dommen påankes af  

 anklagemyndigheden, kan denne, hvor forholdene særlig taler for at opretholde  

 fratagelsen af førerretten under anken, indbringe spørgsmålet herom for  

 landsdommeren.
VII.
Forskellige bestemmelser.
 § 41. Justitsministeren kan, eventuelt alene for nærmere angivne  

 områder, fastsætte særlige regler om erhvervsmæssig personbefordring,  

 herunder regler om takster og sådanne regler om køretøjernes indretning og  

 benyttelse, som hensynet til publikum tilsiger.
 Stk. 2. Justitsministeren kan for de enkelte kommuner fastsætte  

 bestemmelser, hvorefter der til omnibuskørsel kræves tilladelse.
 § 42. Justitsministeren kan fastsætte særlige regler om udlejning  

 af køretøjer uden fører.
 § 43. Justitsministeren kan, hvor særlige grunde taler derfor,  

 bestemme, at loven ikke kommer til anvendelse i visse nærmere angivne  

 områder, og eventuelt i forbindelse hermed fastsætte særlige regler om  

 færdsel for de pågældende områder.
 § 44. Justitsministeren kan bestemme, at beføjelser, der i loven  

 er tillagt ministeren, kan udøves af politiet.
 § 45. Loven træder i kraft den 1. juli 1966. Tidspunktet for  

 ikrafttræden af reglerne i kapitel II, B, fastsættes dog af  

 justitsministeren.
 Stk. 2. De hidtil gældende bestemmelser om færdsel, som efter § 1  

 er omfattet af denne lov, ophæves.
 Givet på Christiansborg slot, den 8. juni 1966.
 Under Vor Kongelige Hånd og Segl.
 FREDERIK R.
K.
Axel Nielsen.
Bilag 2 Lov nr. 320 af 10. juni 1976 Lov om ændring af færdselsloven for Grønland.
(Hyre- og buskørsel) VI MARGRETHE DEN ANDEN, af Guds Nåde Danmarks Dronning, gør vitterligt:
 Folketinget har vedtaget og Vi ved Vort samtykke stadfæstet følgende lov:
 Folketingstid. 1975-76; 5310, 7463; A. 3681.
Min. f. off. arb. j.nr.
M.2-3. I færdselsloven for Grønland, jfr. lov nr.  

 197 af 8. juni 1966, affattes § 41 således:
» § 41. Ministeren for offentlige arbejder kan, eventuelt  

 alene for nærmere angivne områder, fastsætte regler om erhvervsmæssig  

 personbefordring med motorkøretøjer.
Der kan herunder fastsættes regler om,  

 at der til hyrekørsel og buskørsel kræves tilladelse, om begrænsninger i  

 antallet af sådanne tilladelser samt regler om takster og om køretøjernes  

 indretning, udstyr og benyttelse.« Givet på Christiansborg Slot, den 10. juni 1976.
 Under Vor Kongelige Hånd og Segl.
 MARGRETHE R.
 Niels Matthiasen.
