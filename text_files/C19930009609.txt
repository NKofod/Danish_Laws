INDHOLDSFORTEGNELSE A.
INDLEDNING 1. LIGNINGSLOVENS § 1 B.
INDKOMSTOPGØRELSEN 2. SKATTEFRITAGELSE E.
OPHÆVELSE AF CIRKULÆRER A.
INDLEDNING 1. LIGNINGSLOVENS § 1 Ifølge ligningslovens § 1 anvendes reglerne i statsskatteloven ved  

 påligningen af indkomst- og formueskat til staten med de ændringer, der  

 følger af ligningslovens bestemmelser.
 Statsskatteloven fra 1922 er grundlaget for dansk indkomstskatteret.  

 Hovedbestemmelserne om opgørelsen af den skattepligtige indkomst findes i  

 statsskattelovens §§ 4, 5 og 6.
 Statsskattelovens indkomstbegreb bygger på et nettoindkomstprincip,  

 hvorefter det er bruttoindkomsten minus de udgifter, der er afholdt for at  

 erhverve indkomsten, som skal beskattes.
Statsskattelovens § 4 indeholder en eksemplifikation af, hvad der skal  

 forstås ved den skattepligtige indkomst.
Der er ikke tale om en udtømmende  

 opremsning. § 5 fastslår, at formuesvingninger som hovedregel er  

 indkomstopgørelsen uvedkommende. § 6 indeholder regler for, hvilke poster der  

 kan fragå ved opgørelsen af den skattepligtige indkomst, inden  

 nettoindkomsten, den skattepligtige indkomst, fremkommer.
Indkomstbegrebet i statsskattelovens § 4 er som nævnt ikke udtømmende.
I  

 ligningsloven er en række indkomster, der ellers ville være skattepligtige,  

 af forskellige årsager fritaget for beskatning.
Det gælder således bl.a. en  

 række ydelser af social karakter.
 Hovedreglen om fradrag for driftsomkostninger findes i statsskattelovens §  

 6. Reglen uddybes af bestemmelser i bl.a. ligningsloven.
 Efter statsskattelovens § 6 er der ikke fradrag for etableringsudgifter.  

 Dette synspunkt modificeres bl.a. af bestemmelserne i ligningsloven om  

 fradrag for rejseudgifter mv. ved etablering af nye markeder og fradrag for  

 forskningsudgifter.
 Efter statsskattelovens § 6 er der heller ikke fradrag for private  

 udgifter.
 I ligningsloven er der dog hjemmel for en række fradrag, der ikke har  

 karakter af driftsomkostninger, som f.eks. underholdsbidrag og visse  

 gaveydelser.
B.
INDKOMSTOPGØRELSEN 2. SKATTEFRITAGELSE 2.1. Ligningslovens § 7 Ligningslovens § 7 hjemler skattefrihed for en række forskellige ydelser.  

 Disse er omtalt nedenfor under punkterne 2.1.1-2.1.25.
 2.1.1. I ligningslovens § 7, litra a, bestemmes det, at gaver, der  

 hidrører fra indsamlede bidrag, ikke skal medregnes til den skattepligtige  

 indkomst, forudsat at gaven er oppebåret een gang for alle og alene har  

 karakter af en anerkendelse af modtagerens fortjenester.
Bestemmelsen angår kun gaver, der hidrører fra indsamlede midler.  

 Almindelige gaver falder således uden for bestemmelsen.
Den omstændighed, at  

 to eller flere personer har slået sig sammen om at yde en gave, bevirker  

 ikke, at gaven kan siges at være tilvejebragt ved indsamling af bidrag.  

 Hertil må kræves, at indsamlingen er organiseret inden for en vis større  

 kreds.
Et gavebeløb betragtes som indsamlet, ikke alene hvor indsamlingen  

 henvender sig til offentligheden, men også hvor den finder sted blandt  

 personalet i en institution eller virksomhed.
 Gavebeløb, der er givet af arbejdsgiveren, kan ikke betragtes som  

 indsamlet.
 Gaver fra arbejdsgiveren i anledning af den ansattes jubilæum eller  

 arbejdsophør eller arbejdsgiverens jubilæum er i visse tilfælde skattefri  

 efter bestemmelsen i ligningslovens § 7, litra w, jf. punkt 2.1.20.
 Andre gaver fra arbejdsgiveren er normalt indkomstskattepligtige og  

 medregnes til den personlige indkomst.
Det er endvidere en betingelse efter § 7, litra a, at gaven er modtaget  

 een gang for alle.
Går gavetilsagnet ud på ydelse af en række løbende årlige  

 understøttelser, omfattes forholdet ikke af bestemmelsen.
Beløb, der ydes  

 over en årrække, beskattes som almindelig indkomst.
 Endelig er det en betingelse, at ydelsen ikke har karakter af vederlag for  

 eksempelvis arbejdspræstationer, men alene er udtryk for en anerkendelse af  

 modtagerens fortjenester på specielle områder eller i almindelighed.
 2.1.2. Ligningslovens § 7, litra b, fastsætter skattefrihed for de  

 årlige hædersgavebeløb, der modtages i henhold til lov nr. 93 af 20. marts  

 1940 om udbetaling af hædersgaver til danske sømænd og fiskere og deres  

 efterladte.
 2.1.3. I ligningslovens § 7, litra c, bestemmes, at  

 understøttelser, der i henhold til lov udbetales i anledning af  

 ulykkestilfælde på søen som følge af krigsbegivenheder under verdenskrigen  

 1914-18, ikke medregnes til den skattepligtige indkomst.
 2.1.4. Bestemmelsen i ligningslovens § 7, litra d, fastsætter  

 skattefrihed for hædersgaver, der er udbetalt i henhold til lov nr. 383 af 9.  

 august 1945 om visse hædersgaver til danske søfarende og fiskere og deres  

 efterladte.
 2.1.5. Ligningslovens § 7, litra e, bestemmer, at hædersgaver,  

 udbetalt i henhold til lov nr. 378 af 10. juni 1940 om udbetaling af  

 hædersgaver til efterladte efter faldne og til sårede den 9. april 1940, ikke  

 skal medregnes til den skattepligtige indkomst.
 2.1.6. Hædersgaver, der i henhold til lov udbetales til sårede og til  

 efterladte efter faldne af hær og flåde ved begivenhederne den 29. august  

 1943, er efter ligningslovens § 7, litra f, skattefri.
 2.1.7. Efter ligningslovens § 7, litra g, medregnes  

 forsørgelsesbeløb ydet i henhold til lovbekendtgørelse nr. 217 af 8. april  

 1949 til militære invalider i de sønderjydske landsdele fra verdenskrigen  

 1914-18 og sådannes efterladte samt tilsvarende understøttelser, der ydes fra  

 tysk side, ikke til den skattepligtige indkomst.
2.1.8. Ved lov nr. 475 af 1. oktober 1945 om erstatning til  

 besættelsestidens ofre blev der skabt hjemmel til ydelse af en række  

 erstatningsydelser, understøttelser og hædersgaver til personer, der under  

 besættelsestiden led skade på person, ejendom eller erhverv som følge af  

 krigshandlinger eller krigslignende handlinger her i landet, herunder som  

 følge af f.eks. fængslinger og deportationer.
Tilsvarende blev der skabt  

 hjemmel til ydelse af erstatninger mv. til efterladte efter personer, der  

 omkom som følge af sådanne handlinger.
 Ydelser i henhold til denne lov, herunder ydelser til sygebehandling,  

 begravelseshjælp og beløb til påbegyndelse eller fortsættelse af virksomhed  

 eller uddannelse, er efter ligningslovens 7, litra h, skattefri.
 Skattefriheden omfatter dog ikke dagpenge efter lovens §§ 14-18,  

 invaliditetserstatning, der ydes i form af en årlig rente efter lovens § 20,  

 og erstatning til efterladte efter lovens § 22.
 2.1.9. Efter ligningslovens § 7, litra i, er der skattefrihed for  

 invaliditetsbeløb, invaliditetsydelser og førtidsbeløb, der er udbetalt i  

 henhold til lov om invalidepension og førtidspension mv., personlige tillæg  

 og invaliditets-, bistands- og plejetillæg, der er udbetalt i henhold til lov  

 om invalidepension og førtidspension mv. eller folkepensionsloven.
Efter bestemmelsen udbetales de opregnede sociale ydelser i henhold til  

 lov om invalidepension og førtidspension mv. og folkepensionsloven.
Disse  

 love er nu ophævet, og de skattefri sociale ydelser udbetales i stedet i  

 medfør af lov om social pension.
Førtidsbeløbet udbetales til personer, der får tilkendt pension før det  

 fyldte 60. år.
Retten til førtidsbeløbet bevares indtil overgangen til  

 alderspension.
 2.1.10. Efter bestemmelsen i ligningslovens § 7, litra j, skal  

 understøttelser og andre lignende ydelser, som offentlige myndigheder og  

 institutioner betaler efter lov om social bistand, ikke medregnes til den  

 skattepligtige indkomst.
 Understøttelser og lign. ydelser efter bistandsloven omfatter de tilfælde,  

 hvor de sociale myndigheder på skønsmæssigt grundlag yder hjælpen efter  

 behov.
 Uden for skattefritagelsen falder herefter de beløb til personlige  

 fornødenheder, der udbetales til pensionister på plejehjem som en  

 pensionsydelse efter bistandslovens § 84.
 Uden for skattefritagelsen falder endvidere de ydelser efter  

 bistandsloven, som udbetales i forbindelse med ophold på en institution under  

 bistandsloven, hvis ydelserne har karakter af egentlige arbejdsvederlag.
 I ligningslovens § 7, litra j, er det præciseret, at der sker beskatning  

 af faste revalideringsydelser efter bistandslovens kapitel 10, herunder  

 hjælp, der ydes som løn eller løntilskud, godtgørelse efter lovens kapitel 11  

 til forældre med alvorligt syge børn under 14 år, ungdomsydelser, der ikke  

 udmåles efter kontanthjælpsprincipperne, ydelser efter lovens § 49 d og  

 plejevederlag ved pasning af døende efter lovens kapitel 12 a.
Efter bistandslovens kapitel 10 kan der ydes hjælp til uddannelse,  

 erhvervsmæssig optræning eller omskoling mv.
Faste bruttorevalideringsydelser  

 efter bistandslovens kapitel 10 er skattepligtige, også når hjælpen ydes som  

 løn eller løntilskud.
Forældre med alvorligt syge børn under 14 år har ret til en økonomisk  

 godtgørelse, hvis de i forbindelse med barnets sygdom helt eller delvist  

 opgiver lønarbejde eller personligt arbejde i selvstændig virksomhed.  

 Godtgørelsen svarer til de skattepligtige sygedagpenge, som modtageren i  

 tilfælde af egen sygdom ville være berettiget til efter lov om dagpenge ved  

 sygdom eller fødsel.
Godtgørelsen er ligeledes skattepligtig.
Efter bistandsloven kan der udbetales ungdomsydelse til unge på  

 beskæftigelsesprojekter mv.
Fra april 1993 er den præcise betegnelse  

 ungdomsydelse i form af oplæringsydelse.
Den udmåles efter regler i lov om  

 kommunal beskæftigelsesindsats.
Ungdomsydelsen er skattepligtig.  

 Opmærksomheden henledes på, at skattepligten ikke omfatter ungdomsydelser,  

 der beregnes efter reglerne i bistandslovens § 37, jf. nedenfor.
Bistandsloven berettiger endvidere undertiden den unge til et  

 udligningstillæg, der svarer til det beløb, hvormed en kontanthjælp, som den  

 unge ville have været berettiget til, overstiger ungdomsydelsen efter skat.  

 Denne kontanthjælp udmåles efter bistandslovens § 37 og er skattefri.
Det  

 medfører dog, at personfradraget nedsættes.
 Efter bistandsloven (fra april 1993 § 49 b, stk. 4) kan der i tiden indtil  

 udbetaling af første løn og under et vejlednings- og introduktionsprogram  

 udbetales en ungdomsydelse, der beregnes efter reglerne i bistandslovens §  

 37. Tilsvarende kan der efter bistandslovens § 49 f, stk. 3, ydes  

 kontanthjælp efter bistandslovens § 37, hvis den unge deltager i aktiviteter,  

 for hvilke der ikke udbetales løn.
Den hjælp, der udbetales efter ovenstående bestemmelser, beregnes efter  

 reglerne i bistandslovens § 37. Det er baggrunden for, at den er skattefri  

 efter ligningslovens § 7, litra j.
Hjælpen medfører en forholdsmæssig  

 nedsættelse af modtagerens personfradrag efter reglen i personskattelovens §  

 11.
 Endelig kan den unge udover den lønnede beskæftigelse, jf. § 49 a, stk. 2,  

 få udbetalt en timesats for uddannelse op til normal ugentlig arbejdstid  

 efter bistandslovens § 49 d.
 Den timesats, der kan udbetales efter bistandslovens § 49 d, er derimod  

 ikke omfattet af understøttelsesbegrebet i ligningslovens § 7, litra j, og er  

 derfor skattepligtig for modtageren.
Personer, som passer en nærtstående, der ønsker at dø i eget hjem, er  

 efter ansøgning berettiget til at få godtgørelse for tabt arbejdsindtægt  

 (plejevederlag) efter bistandslovens § 57 a-b.
Hvis den plejekrævende har  

 udgifter, som ikke dækkes efter anden lovgivning, til lægeordineret medicin,  

 sygeplejeartikler og lign., kan der efter bistandslovens § 57 d ydes hjælp  

 hertil uden hensyn til den pågældendes eller familiens økonomiske forhold.
I ligningslovens § 7, litra j, præciseres det, at plejevederlaget og de  

 hertil knyttede tillæg - der træder i stedet for arbejdsvederlag - er  

 skattepligtigt.
Dækningen af de særlige udgifter efter bistandslovens § 57 d  

 er derimod omfattet af understøttelsesbegrebet i ligningslovens § 7, litra j,  

 og de beløb, der modtages til dækning af sådanne udgifter, vil derfor være  

 skattefri.
 2.1.11. Ligningslovens § 7, litra k, fastsætter skattefrihed for  

 understøttelser, der udbetales i henhold til fundatsen for »Hvide Sande  

 Fondet«.
 2.1.12. Efter ligningslovens § 7, litra l, skal beløb, der er  

 udbetalt i henhold til lov nr. 242 af 10. juni 1960 om fordeling af en ydelse  

 modtaget fra Forbundsrepublikken Tyskland i henhold til overenskomst af 24.  

 august 1959, ikke medregnes til den skattepligtige indkomst.
 Skattefriheden omfatter dog ikke årlige ydelser ifølge en livrente, der er  

 indkøbt i medfør af lovens bestemmelser.
2.1.13. Bestemmelsen i ligningslovens § 7, litra m, hjemler  

 skattefrihed for beløb, der udbetales een gang for alle i henhold til lov nr.  

 179 af 7.juni 1958 om fordelingen af visse erstatninger, der er modtaget fra  

 udlandet.
Det er dog en forudsætning, at erstatningen ydes for legemsskade  

 eller krænkelse af den personlige frihed.
Erstatninger for skade på og tab af formuegenstande må således behandles  

 efter de almindelige regler.
Dette vil også betyde skattefrihed, hvor  

 erstatningen er ydet for skade på private indbogenstande.
2.1.14. Regler om de beboerindskud mv., der er nævnt i ligningslovens §  

 7, litra o, findes i lov om boligbyggeri.
Disse regler vedrører  

 boligtagere i boligselskaber, der driver almennyttig boligvirksomhed.
Når en boligtagers rettigheder vedrørende en lejlighed ophører,  

 tilbagebetaler selskabet det indbetalte beboerindskud, boligandel eller  

 boligindskud med tillæg af eventuelle senere forhøjelser.
Selskabet kan  

 stille udbetalingen helt eller delvis i bero, indtil det har modtaget indskud  

 fra den, der overtager lejligheden.
Beboerindskud kan ikke længere indeksreguleres.
Boligtagere, hvis  

 boligoverenskomst eller lejeaftale er indgået inden 1.april 1975, bevarer dog  

 retten til indeksregulering af deres beboerindskud til og med reguleringen på  

 grundlag af reguleringspristallet for januar 1975. Beløb, der hidrører fra  

 udbetaling af de nævnte beboerindskud og indekstillæg, skal ikke medregnes  

 ved opgørelsen af den skattepligtige indkomst.
2.1.15. Efter ligningslovens § 7, litra p, skal børnetilskud,  

 forskudsvis udbetaling af børnebidrag og af særlige bidrag som nævnt i  

 ligningslovens § 10, stk. 1, 5.pkt., og § 11, 4.pkt., samt overgangsbeløb  

 efter § 28 i lov om børnetilskud og forskudsvis udbetaling af børnebidrag  

 (børnetilskudsloven) ikke medregnes til den skattepligtige indkomst.
Det  

 samme gælder flerbørnstilskud og adoptionstilskud efter §§ 10 a og 10 b i  

 børnetilskudsloven.
 Børnetilskud, der ydes efter reglerne i børnetilskudsloven, er skattefri.
 Efter børnetilskudsloven findes der 3 slags børnetilskud: Ordinært  

 børnetilskud, ekstra børnetilskud og særligt børnetilskud.
 Den del af underholdsbidraget til børn, der ikke overstiger det af  

 socialministeren fastsatte normalbidrag for underholdsbidrag til børn, er  

 fritaget for beskatning hos barnet.
 I konsekvens af, at normalbidraget er skattefrit, er den forskudsvise  

 udbetaling af underholdsbidrag til børn fra det offentlige efter § 14 i  

 børnetilskudsloven ligeledes skattefri.
 Særlige bidrag, som efter lov om børns retsstilling er pålagt i anledning  

 af barnets dåb, konfirmation, sygdom eller i anden særlig anledning, kan  

 efter § 15, stk. 2, i børnetilskudsloven også udbetales forskudsvis af det  

 offentlige.
De forskudsvise udbetalinger af bidrag i anledning af dåb, og i anledning  

 af at barnet når konfirmationsalderen, er ligeledes skattefri.
Der er dog kun  

 skattefrihed i det omfang, bidragene ikke overstiger henholdsvis 1 gang det  

 månedlige normalbidrag (ved dåb) og 3 gange det månedlige normalbidrag (ved  

 konfirmation).
 Overgangsbeløb efter § 28 i børnetilskudsloven udbetales ikke efter 1.  

 juli 1989. Beløb, der er udbetalt efter denne overgangsordning, er skattefri.
Efter børnetilskudslovens § 10 a udbetales der et særligt tilskud ved  

 flerbørnsfødsler.
Efter børnetilskudslovens § 10 b ydes et særligt tilskud  

 ved adoption af et udenlandsk barn.
De nævnte tilskud er skattefri.
2.1.16. Udetillæg, hjemflytningstillæg og bosættelsespenge, som oppebæres  

 af danske statsborgere, der af den danske stat er udsendt til tjeneste uden  

 for riget, skal efter ligningslovens § 7, litra r, ikke medregnes til  

 den skattepligtige indkomst.
Det samme gælder andre lignende ydelser, der  

 tjener til dækning af merudgifter som følge af tjenesten i udlandet.
 Udbetalingernes størrelse er fastsat under hensyn til skattefriheden.
2.1.17. Efter ligningslovens § 7, litra s, skal naturalydelser og  

 kostpenge, der ydes værnepligtige i forsvaret og civilforsvaret i den  

 periode, der er fastsat som den første samlede tjenestetid, ikke medregnes  

 til den skattepligtige indkomst.
Skattefriheden omfatter også naturalydelser  

 og kostpenge, der ydes frivilligt personel i den periode, der er fastsat som  

 uddannelsestid.
Det samme gælder naturalydelser og kostpenge, der ydes ved  

 aftjening af civil værnepligt.
 Udbetalingernes størrelse er fastsat under hensyn til skattefriheden.
 2.1.18. Bestemmelsen i ligningslovens § 7, litra t, hjemler  

 skattefrihed for erstatninger, der betales i henhold til forligsaftale af 5.  

 november 1969 mellem det svenske aktieselskab Astra og repræsentanter for  

 neurosedynskadede (thalidomidskadede) børn.
 2.1.19. Hæderspriser, der udbetales i henhold til Nobelstiftelsens  

 Grundstadgar, samt Nordisk Råds Litteratur- og Musikpris skal efter  

ligningslovens § 7, litra v, ikke medregnes til den skattepligtige  

 indkomst.
 2.1.20. I ligningslovens § 7, litra w, bestemmes med virkning fra  

 1. januar 1992, at gaver, gratialer og lign. på op til 6.000 kr. fra den  

 skattepligtiges arbejdsgiver er skattefri, når udbetalingen sker een gang for  

 alle, enten i anledning af, at den virksomhed, hvori den skattepligtige eller  

 den skattepligtiges ægtefælle er eller har været ansat, har bestået i 25 år  

 eller i et antal år, der er deleligt med 25, eller i en særlig anledning  

 begrundet i den skattepligtiges forhold, såsom jubilæum eller arbejdsophør på  

 grund af alder eller sygdom.
 Skattefriheden omfatter også godtgørelse på op til 6.000 kr. i anledning  

 af fratræden af stilling.
 Gaver, gratialer mv. og godtgørelse, der overstiger 6.000 kr. fra samme  

 arbejdsgiver inden for et indkomstår, medregnes til den skattepligtige  

 indkomst med 70 pct. af den del af værdien, der overstiger 6.000 kr.
 Godtgørelse i anledning af fratræden af stilling medregnes til den  

 skattepligtige indkomst i det omfang, beløbet træder i stedet for, hvad  

 modtageren ville have haft i indtægt af stillingen for tidsrummet efter  

 fratrædelsestidspunktet og indtil det tidspunkt, hvor modtageren kunne være  

 opsagt i henhold til sin kontrakt eller lovgivningens almindelige regler, dog  

 højst for en periode af eet år.
 Bestemmelsen indebærer, at arbejdsgiveren ved udbetaling af  

 fratrædelsesgodtgørelse og gratialer mv. skal indeholde A-skat af 70 pct. af  

 de samlede ydelser, der ligger ud over 6.000 kr. årligt.
 Reglerne om den skattemæssige behandling af fratrædelsesgodtgørelser og  

 jubilæumsgratialer fandtes tidligere i lov om særlig indkomst mv., § 2, nr. 9  

 og 10. Praksis og fortolkningsbidrag vedrørende disse bestemmelser har  

 bevaret deres betydning.
 2.1.21. Ligningslovens § 7, litra x, fastsætter skattefrihed for  

 eengangsbeløb, der udbetales ved udgangen af den måned, hvori den  

 erstatningsberettigede fylder 67 år, efter lov om arbejdsskadeforsikring, lov  

 om erstatning til tilskadekomne værnepligtige m.fl. og lov om erstatning for  

 vaccinationsskader.
 2.1.22. Beløb, der indbetales af plejeforældre på en uddannelseskonto  

 efter lov om uddannelsesopsparing eller opspares i henhold til en  

 boligsparekontrakt efter lov om boligsparekontrakter, skal efter  

ligningslovens § 7, litra y, ikke medregnes til den skattepligtige  

 indkomst.
2.1.23. Efter ligningslovens § 7, litra z, fritages ydelser fra  

 sociale og sygdomsbekæmpende fonde, foreninger mv. på op til 5.000 kr. årligt  

 for beskatning hos modtageren.
Samtidig er indberetningspligten for fonde og  

 foreninger efter skattekontrollovens § 7 B begrænset til skattepligtige  

 ydelser, jf. § 9 i Skatteministeriets bekendtgørelse nr. 842 af 9. oktober  

 1992 om indberetningspligter mv. efter skattekontrolloven.
Skattefritagelsen gælder for et beløb op til og med 5.000 kr. årligt.
Hvis  

 modtageren får mere end een ydelse fra organisationen, sammenlægges  

 indkomstårets ydelser.
Overstiger værdien af årets samlede ydelser fra den  

 pågældende organisation bundfradraget på 5.000 kr., beskattes det  

 overskydende beløb efter de almindelige regler.
 Årets ydelser fra forskellige organisationer sammenlægges derimod ikke.
Det er en betingelse for skattefritagelsen, at den sociale fond mv. er  

 godkendt af socialministeren.
I forbindelse med godkendelsen af de sociale  

 fonde mv. modtager Socialministeriet fondens vedtægter og regnskaber.  

 Socialministeriet påser, at udbetalingerne sker til formål i overensstemmelse  

 med fondens godkendte vedtægter.
Godkendelser i henhold til ligningslovens § 7, litra z, meddeles  

 »stående«.
Fonden skal således ikke hvert år søge om fornyet  

 godkendelse.
Den eneste betingelse for skattefritagelsen efter ligningslovens § 7,  

 litra z, er socialministerens godkendelse af den uddelende fond, forening mv.  

 Skattemyndighederne skal derfor ikke foretage nogen selvstændig prøvelse af  

 uddelingerne fra de sociale fonde mv.
Dette gælder både for så vidt angår de  

 udbetalende fondes og modtagerens forhold.
 2.1.24. Studiegæld, som er eftergivet efter lov nr. 371 af 10.juni 1987 om  

 tilskud til afvikling af studiegæld og om eftergivelse af studiegæld  

 (studiegældsloven), er fritaget for beskatning efter ligningslovens § 7,  

 litra æ .
Efter studiegældsloven kan Hypotekbanken efter ansøgning helt eller delvis  

 eftergive studiegæld, såfremt låntagerens erhvervs-, indtjenings- eller  

 tilbagebetalingsevne er væsentligt reduceret.
Herudover kan Hypotekbanken  

 eftergive den del af studiegælden, som låntager må antages ikke at kunne  

 afvikle i passende rater over 15 år.
Endvidere har Hypotekbanken mulighed for  

 at eftergive misligholdt studiegæld, såfremt gælden er særlig stor eller  

 byrdefuld.
Endelig kan Styrelsen for Statens Uddannelsesstøtte ifølge loven  

 eftergive for meget betalt uddannelsesstøtte i tilfælde, hvor låntager er  

 tilkendt førtidspension eller invaliditetsydelse.
I visse situationer er en eftergivelse af studiegæld efter  

 studiegældsloven allerede efter den øvrige skattelovgivning uden  

 skattemæssige virkninger.
Det kan således være tilfældet, hvis det godtgøres,  

 at fordringen på studiegælden på eftergivelsestidspunktet reelt ikke har  

 større værdi end det beløb, som gælden ved eftergivelsen er blevet nedsat  

 til.
Dette bevis vil i almindelighed kunne føres ved skyldnerens insolvens.
Imidlertid har Hypotekbanken og Styrelsen for Statens Uddannelsesstøtte  

 ifølge loven mulighed for at eftergive studiegæld, selv om skyldneren ikke er  

 insolvent.
Med skattefritagelsesordningen behandles alle  

 eftergivelsessituationer, som er omfattet af studiegældslovens kap. 3 og 4,  

 således skattemæssigt ens.
 Eftergivelse af studiegæld kan medføre, at der sker nedsættelse af  

 uudnyttede, fradragsberettigede underskud hos den skattepligtige efter  

 reglerne i personskattelovens § 13 a.
 Afgørende er, om der kan siges at foreligge en samlet ordning mellem  

 skyldner og dennes kreditorer om bortfald eller nedsættelse af skyldnerens  

 gæld (frivillig akkord).
 De nærmere regler om underskudsfremførsel fremgår af cirkulære nr. 68 af  

 20. maj 1992 om visse skattemæssige forhold ved konkurs og  

 underskudsbegrænsning ved akkord mv.
 Hvad angår fradragsretten for studiegældsrenter, der er blevet eftergivet,  

 gælder de almindelige regler i skattelovgivningen, jf. således ligningslovens  

 § 5, som omtalt under punkt 8.1.
2.1.25. Ligningslovens § 7, litra ø, fastsætter skattefrihed for  

 tilskud i henhold til kapitel 4 i lov om folkehøjskoler, landbrugsskoler,  

 husholdningsskoler og efterskoler.
Det er dog en betingelse for  

 skattefriheden, at tilskuddet gives - til personer, som opfylder aldersbetingelsen efter lov om social pension  

 for at modtage folkepension, - til personer, som modtager eller får forskud på førtidspension, eller - til personer, som modtager invaliditetsydelse med bistands- eller  

 plejetillæg.
 Bestemmelsen er indsat ved lov nr. 219 af 10. april 1991 og har virkning  

 fra og med indkomståret 1991.
2.2. Ligningslovens § 7 C Efter ligningslovens § 7 C skal statstilskud, der ydes efter lov om  

 statstilskud til produktudvikling, ikke medregnes til den skattepligtige  

 indkomst.
Tilsvarende er beløb, der efter lov om Fondet til fremme af teknisk  

 og industriel udvikling (Udviklingsfondet) ydes enten i form af tilskud eller  

 i form af nedskrivning af gæld, fritaget for beskatning.
De nævnte love er ophævet med virkning fra 1. januar 1991.  

 Skattefritagelsen omfatter imidlertid også tilskud eller nedskrivning af  

 gæld, der er givet tilsagn om i henhold til de nævnte love, selv om  

 tilskuddene udbetales eller gældsnedskrivningen besluttes, efter at lovene  

 rent faktisk er ophævet.
Endvidere omfatter skattefritagelsen tilskud mv.,  

 hvor ansøgning herom er indgivet inden udgangen af 1990 i henhold til de  

 dagældende love, men hvor ansøgningen først realitetsbehandles i 1991, og  

 tilsagn derfor først er givet i løbet af 1991.
Den omhandlede skattefrihed har ingen konsekvenser for den skattemæssige  

 behandling af de udgifter, der dækkes af de nævnte tilskud.
I det omfang,  

 udgifterne efter gældende regler kan fradrages ved indkomstopgørelsen eller  

 afskrives skattemæssigt, kan de således fradrages eller afskrives uanset de  

 nævnte tilskud.
2.3. Ligningslovens § 7 E Efter ligningslovens § 7 E medregnes tilskud til bygningsarbejder på  

 fredede bygninger ydet efter § 16, stk. 1, i lov om bygningsfredning ikke til  

 modtagerens skattepligtige indkomst.
 Skattefriheden omfatter tillige andre tilskud, som ydes af det offentlige  

 til samme formål.
Bestemmelsen indeholder endvidere en bemyndigelse til Ligningsrådet til at  

 indrømme skattefrihed for andre tilskud, såfremt det pågældende tilskud ydes  

 til et bygningsarbejde, hvortil der i forvejen er ydet tilskud fra det  

 offentlige.
Ligningsrådets tilladelse forudsætter, at tilskudsyderen er  

 uafhængig af modtageren.
Udgifter til bygningsarbejder, som afholdes af skattefrie tilskudsbeløb,  

 kan ikke fradrages ved indkomstopgørelsen eller medregnes ved opgørelsen af  

 grundlaget for skattemæssige afskrivninger.
Udgifter, der dækkes af det  

 skattefrie tilskud, kan endvidere ikke medregnes til anskaffelsessummen ved  

 opgørelsen af den skattepligtige fortjeneste ved afståelse af ejendommen.
2.4. Ligningslovens § 7 F 2.4.1. Efter bestemmelsen i ligningslovens § 7 F, stk. 1, nr. 1,  

 medregnes boligstøtte ydet efter lov om individuel boligstøtte og boligstøtte  

 ydet efter § 19 i lov om boliger for ældre og personer med handicap ikke til  

 den skattepligtige indkomst.
2.4.2. Efter ligningslovens § 7 F, stk. 1, nr. 2, skal en række  

 tilskud mv. efter lov om byfornyelse og boligforbedring (byfornyelsesloven)  

 endvidere ikke medregnes ved opgørelsen af den skattepligtige indkomst.
Det  

 drejer sig om følgende tilskud mv.:
2.4.3. Efter ligningslovens § 7 F, stk. 1, nr. 3, medregnes  

 tilskud, som er ydet efter lov nr. 379 af 6. juni 1991 om statstilskud til  

 forbedringsarbejder mv. i helårsboliger, ikke til den skattepligtige  

 indkomst.
Ved lov nr. 1045 af 23. december 1992 blev tilskudsordningen for  

 arbejder, der er påbegyndt efter den 31. december 1992, udvidet til også at  

 omfatte fritidsboliger.
2.4.4. Ved lov nr. 498 af 24. juni 1992 er der indsat et nyt nr. 4 i  

 ligningslovens § 7 F, stk. 1 (affattet på ny ved lov nr. 1050 af 23.  

 december 1992). Efter denne bestemmelse medregnes tilskud til etablering og  

 indretning mv. af nyt dagplejehjem, ydet efter § 64, stk. 3, i lov om social  

 bistand, ikke til den skattepligtige indkomst.
Loven trådte i kraft den 27.  

 juni 1992.
2.4.5. Efter ligningslovens § 7 F, stk. 1, nr. 5, medregnes tilskud  

 efter lov om statstilskud til omstilling af ældre boliger til kraftvarme ikke  

 til den skattepligtige indkomst.
Bestemmelsen er indsat ved lov nr. 5 af  

 3.januar 1992 som nr. 4 og ændret til nr. 5 ved lov nr. 1050 af 23. december  

 1992. Bestemmelsen trådte i kraft den 1. januar 1993.
2.4.6. Efter ligningslovens § 7 F, stk. 1, nr. 6, som blev indsat  

 ved lov nr. 1050 af 23. december 1992, medregnes tilskud efter lov om  

 statstilskud til energibesparende foranstaltninger i pensionisters boliger  

 ikke til den skattepligtige indkomst.
Loven trådte i kraft den 1. april 1993.
2.4.7. Efter ligningslovens § 7 F, stk. 2, kan udgifter i det  

 omfang, de er dækket ved tilskud mv., der er skattefri efter § 7 F, stk. 1,  

 ikke fradrages ved opgørelsen af den skattepligtige indkomst.
De kan heller  

 ikke medregnes i afskrivningsgrundlaget eller tillægges anskaffelsessummen  

 ved opgørelse af en skattepligtig fortjeneste ved afståelse af ejendommen.
 2.4.8. Efter ligningslovens § 7 F, stk. 3, skal tilskud, der er  

 ydet til nedsættelse af lejeforhøjelsen efter § 6 a i lov om privat  

 byfornyelse, ikke medregnes til lejerens skattepligtige indkomst.  

 Bestemmelsen blev indsat ved lov nr. 1048 af 23. december 1992, der trådte i  

 kraft den 1. januar 1993.
2.5. Ligningslovens § 7 G Efter ligningslovens § 7 G medregnes udlodning af beløb fra en  

 andelsboligforening til andelshaverne ikke til den skattepligtige indkomst, i  

 det omfang beløbet hidrører fra et tilskud i henhold til byfornyelses- og  

 boligforbedringslovens § 56, stk. 1, eller saneringslovens § 64 c.
 Efter byfornyelses- og boligforbedringslovens § 56, stk. 1, og den  

 tilsvarende bestemmelse i den nu ophævede lov om sanering, § 64 c, ydes der  

 tilskud til ejere af fast ejendom, såfremt ejendommen i forbindelse med  

 kondemnering afstås helt eller delvis.
 Lov om sanering er ophævet den 31. december 1984. Bl.a. § 64 c bevarer dog  

 sin gyldighed for så vidt angår saneringsplaner, der er vedtaget inden denne  

 dato, og senere ændringer i eller tillæg til disse planer.
Tilskud af den nævnte art anses for et tillæg til den  

 ekspropriationserstatning, der udredes i forbindelse med afståelsen af  

 ejendommen.
Når en andelsboligforening afstår foreningens ejendom i  

 forbindelse med kondemnering, er tilskuddet derfor efter de gældende regler  

 skattefrit for andelsboligforeningen, jf. § 11 i lov om beskatning af  

 fortjeneste ved afståelse af fast ejendom.
 Det er forudsat i de pågældende lovbestemmelser, at andelsboligforeningen  

 afregner med de enkelte andelshavere.
 Når erstatningssummen overdrages til andelshaverne, har der tidligere i  

 visse situationer været tale om beskatning efter reglerne om udlodning af  

 midler fra et selskab til indskydere i dette, jf. bl.a. reglerne i  

 ligningslovens §§ 16 A og 16 B.
 Efter bestemmelsen i ligningslovens § 7 G er denne udlodning af  

 erstatningssummen i alle tilfælde skattefri for andelshaveren.
2.6. Ligningslovens § 7 H Ved lov nr. 614 af 21.december 1983 blev der oprettet en  

 arbejdsmarkedsuddannelsesfond, hvis formål er gennem bidrag fra arbejdsgivere  

 og lønmodtagere at dække udgifterne ved arbejdsmarkedsuddannelserne.
 Arbejdsgivernes bidrag til arbejdsmarkedsuddannelserne er dog bortfaldet  

 med virkning fra og med den 1.januar 1988.
Arbejdstagernes fondsbidrag, som arbejdsgiverne har tilbageholdt i  

 arbejdstagernes løn, skal efter ligningslovens § 7 H ikke medregnes ved  

 opgørelsen af arbejdstagernes skattepligtige indkomst.
Dette betyder, at  

 bidraget i lighed med f.eks.
ATP-bidrag ikke indgår i trækgrundlaget for  

 kildeskatten.
 Omfattet af pligten til at betale bidrag til  

 arbejdsmarkedsuddannelsesfonden er arbejdstagere, som skal betale bidrag til  

 ATP.
2.7. Ligningslovens § 7 I Som led i skibsværftsaftalen kan Danmarks Skibskreditfond udstede  

 indeksobligationer til finansiering af nybygning eller ombygning af skibe  

 kontraheret inden udgangen af 1993 og leveret inden udgangen af 1996.
 Dele af skibsværftsaftalen er senest forlænget ved lov nr. 209 af 28.  

 april 1993.
Indeksobligationerne har en pålydende rente på enten 2,5 pct. p.a. eller 4  

 pct. p.a.
Låntager, dvs. reder eller eventuelt anpartshaver, forpligtes alene  

 til at betale renter og afdrag på basis af en indeksregulering, der svarer  

 til en årlig inflation på 3 pct. for 2,5 pct.s obligationer, idet  

 omkostningerne ved en eventuel indeksregulering herudover vil blive dækket af  

 staten.
For 4 pct.s obligationers vedkommende dækker staten på tilsvarende  

 vis omkostninger ved en eventuel indeksregulering ud over 1,5 pct.
 Efter ligningslovens § 7 I fritages det indekstillæg, som staten således  

 eventuelt skal betale, for beskatning hos låntager.
2.8. Ligningslovens § 7 J Til ejere af landbrugsejendomme kan der ydes statsligt afdragsbidrag, hvis  

 der i ejendommen indestår jordbrugslån med afdragsbidrag.
Jordbrugslån med afdragsbidrag er ydet efter lov nr. 372 af 6. juli 1988  

 om refinansiering af realkreditlån mv. i landbrugsejendomme.
Afdragsbidraget  

 ydes i 10 eller 15 år af lånets løbetid.
Ansøgningsfristen om refinansiering  

 udløb 15. december 1989.
Jordbrugslån med afdragsbidrag er endvidere ydet efter §§ 2 b - 2 d i  

 Boligministeriets bekendtgørelse nr. 572 af 15. august 1989 af lov om  

 indeksregulerede realkreditlån og efter § 6, stk. 1, jf. stk. 3, i lov nr.  

 850 af 20. december 1989 om Dansk Landbrugs Realkreditfond (DLR). Lån ydet af  

 DLR efter denne bestemmelse var tidligere omfattet af lov om indeksregulerede  

 realkreditlån.
Afdragsbidraget ydes i de første 15 år af lånets løbetid.
 Afdragsbidragsordningen er ophævet ved lov nr. 417 af 13. juni 1990 om  

 ændring af realkreditloven og om ændring af lov om Dansk Landbrugs  

 Realkreditfond.
 Der udbetales fortsat afdragsbidrag til jordbrugslån, der er ydet i  

 henhold til de nævnte love.
 Afdragsbidragene udbetales direkte af statskassen til det långivende  

 institut.
 Efter reglerne i ligningslovens § 7 J medregnes afdragsbidragene ikke i  

 den skattepligtige indkomst hos den enkelte låntager.
2.9. Ligningslovens § 7 K Ved lov nr. 236 af 8. april 1992 er der som § 7 K indsat en bestemmelse i  

 ligningsloven om skattefrihed for studierejselegater og legater til dækning  

 af omkostninger ved videnskabeligt arbejde.
 Efter ligningslovens § 7 K, stk. 1, er legater, der er betinget af, at de  

 anvendes til studierejser i udlandet, Færøerne og Grønland, indkomstskattefri  

 for modtageren, i det omfang de medgår til dækning af sædvanlige udgifter til  

 rejse mellem Danmark og studiestedet, sædvanlige meromkostninger ved opholdet  

 på studiestedet, samt dokumenterede udgifter til betaling af undervisning,  

 deltagerafgifter og lign., herunder betaling for kurser i studiestedets  

 sprog.
Ved legat forstås en gave.
Den må ikke være betinget af egentlige  

 modydelser, således at der er tale om en gensidigt bebyrdende kontrakt, som  

 f.eks. en ansættelseskontrakt eller et forfatterhonorar.
Legater omfatter  

 ydelser fra fonde, institutioner eller det offentlige.
Efter § 7 K, stk. 2, er udbetalinger efter lov om Statens  

 Uddannelsesstøtte ikke omfattet af stk. 1, bortset fra støtte til betaling af  

 studieafgifter efter § 5 i nævnte lov.
Der er herefter skattefrihed for  

 stipendier fra Statens Uddannelsesstøtte til dækning af studieafgifter i  

 udlandet.
Gaver fra forældre til børn er ikke omfattet af bestemmelsen i § 7 K, stk.  

 1. Sådanne gaver er omfattet af lov om afgift af arv og gave.
De er aldrig  

 indkomstskattepligtige.
 Beløb, som ydes af en arbejdsgiver som led i ansættelsesforholdet eller  

 beløb fra familiemedlemmer, anses ikke for legater.
Det er endvidere en betingelse for skattefrihed, at legatet er  

 klausuleret.
Dvs. at det er en betingelse for at modtage legatet, at det  

 anvendes til et bestemt formål.
Formålet skal være studierejser i udlandet.
Dette omfatter typisk ophold  

 ved udenlandske skoler og læreanstalter.
 Ligningslovens § 7 K går ud på at fritage legater til studierejser i  

 udlandet fra beskatning i det omfang, de svarer til sædvanlige  

 meromkostninger ved studier i udlandet.
Størrelsen af sædvanlige meromkostninger fastsættes af Ligningsrådet, jf.  

 ligningslovens § 7 K, stk. 3. Det er dog herved forudsat, at Ligningsrådet  

 tager udgangspunkt i statens takster for godtgørelsesbeløb til sine ansatte  

 for merudgifter til kost mv. med tillæg af en trediedel af  

 hoteldispositionsbeløbet.
Begge beløb reduceres til 3/4 regnet fra den første  

 dag.
Legatmodtageren skal ikke dokumentere udgifterne.
Statens takster er  

 fastlagt således, at de dækker meromkostningerne ved udlandsophold.
Der skal  

 derfor ikke ske yderligere reduktion af beløbene med sparet hjemmeforbrug.
 Ligningsrådet har i TS-cirkulære 1992-7 fastsat satserne for 1992.  

 Satserne for 1993 er fastsat i TS-cirkulære 1993-1.
 Hvis en studerende modtager flere legater fra forskellige fonde, er det  

 afgørende for skattefriheden, om legaterne sammenlagt overstiger  

 beløbsgrænsen.
 En legatnyder vil ikke kunne opnå yderligere skattefrihed ved at  

 dokumentere udgifter udover de fastsatte beløbsgrænser.
 Der er endvidere skattefrihed for den del af legatet, der dækker  

 dokumenterede udgifter til undervisning og anden betaling til studiestedet.  

 Under udgifter til undervisning falder også udgifter til kurser i landets  

 sprog, som ofte vil være en nødvendig forudsætning for at kunne følge  

 studierne med udbytte.
Endelig er der også skattefrihed for den del af legaterne, der svarer til  

 sædvanlige rejseomkostninger.
Størrelsen af sædvanlige rejseomkostninger  

 fastsættes af Ligningsrådet.
Også på dette område er der skattefrihed uden  

 dokumentation for udgifterne.
Skattefri legater er ikke omfattet af fondes indberetningspligt efter  

 skattekontrollovens § 7 B.
Det følger af bekendtgørelse nr. 842 af 9. oktober  

 1992 om indberetningspligter mv. efter skattekontrolloven.
Kun hvor fonden er  

 klar over, at skattepligt kan komme på tale, skal der foretages indberetning.  

 Det kan enten skyldes, at legatet i sig selv er meget stort, eller at  

 fondsbestyrelsen fra ansøgningen ved, at den pågældende modtager legater  

 andetsteds fra, således at der sammenlagt bliver udbetalt mere end de  

 skattefri beløb.
 Efter ligningslovens § 7 K, stk. 4, er legater, der er betinget af, at de  

 anvendes til dækning af omkostninger ved videnskabelige arbejder,  

 indkomstskattefri.
Efter § 7 K, stk. 5, kan udgifter, som dækkes af et indkomstskattefrit  

 legat, jf. stk. 1-4, ikke fradrages eller afskrives i den skattepligtige  

 indkomst.
Skattefriheden for ellers skattefri godtgørelser og lign.  

 bortfalder, i det omfang udgifterne dækkes af et indkomstskattefrit legat.
§ 7  K, stk. 5, fastslår således, at der ikke kan  

 gives fradrag flere gange for de samme udgifter.
Dette gælder bl.a. de  

 tilfælde, hvor en modtager af et studierejselegat samtidig modtager løn fra  

 sin arbejdsgiver under udlandsopholdet.
I sådanne tilfælde bliver en ellers  

 skattefri godtgørelse til kost og logi, jf. ligningslovens § 9,  

 skattepligtig, i det omfang legatet dækker de samme udgifter.
Tilsvarende  

 gælder, at legatmodtageren heller ikke kan fradrage udgifter til kost og logi  

 efter Ligningsrådets anvisning om skattepligtige, der udfører arbejde uden  

 for Danmark, i det omfang legatet dækker disse udgifter.
 § 7  K anvendes på studierejselegater, som efter den  

 1. januar 1992 tildeles til brug for studierejser, der påbegyndes efter denne  

 dato, og på legater til videnskabelige arbejder, der tildeles efter den 1.  

 januar 1992.
 Skattefrihed for udbetalinger af støtte til betaling af studieafgifter  

 efter § 5 i lov om Statens Uddannelsesstøtte gælder dog for udbetalinger  

 efter den 1. januar 1993.
 Skattefrihed for legater, der ydes før ikrafttrædelsen, må afgøres i  

 overensstemmelse med Ligningsrådets anvisninger for de pågældende år om  

 skattefrihed for studierejselegater.
2.10. Ligningslovens § 12 A Ved lov nr. 490 af 24. juni 1992 er indsat en ny § 12 A i ligningsloven,  

 hvorefter ejeren af en ejerbolig under visse betingelser beskattes efter  

 lejeværdireglernes procentregler, når boligen uden eller mod delvis betaling  

 stilles til rådighed for forældre m.fl.
Herved beskattes ejeren på samme  

 måde, som hvis ejeren selv havde beboet boligen.
Lejeværdien beskattes som  

 kapitalindkomst.
Såfremt der betales en leje, der overstiger lejeværdibeløbet  

 efter procentreglerne, medregnes det overskydende beløb i indkomsten ved  

 siden af beløbet beregnet efter procentreglerne.
Dette beløb beskattes som  

 personlig indkomst eller som kapitalindkomst afhængig af hvilken slags bolig,  

 der stilles til rådighed.
Normalt beskattes ejeren af den leje, som boligen  

 ville kunne indbringe ved udleje til en uafhængig person (markedslejen), når  

 boligen udlejes helt eller delvist vederlagsfrit.
Der er ikke herved sket nogen ændring af de hidtil gældende bestemmelser i  

 ligningslovens § 12, stk. 1 og stk. 5, hvorefter der er ubegrænset  

 fradragsret for udgifter til løbende ydelser i form af hel eller delvis  

 fribolig.
Denne fradragsret er efter praksis betinget af, at giveren har  

 afgivet en skriftlig erklæring om underholdsforpligtelsen, som modtageren  

 bevisligt er bekendt med.
Normalt skal forpligtelsen være påtaget for  

 ubestemt tid, men kan dog begrænses til en forudsat fastsat periode, der  

 sædvandligvis ikke må være kortere end 10 år.
Disse betingelser stilles ikke  

 efter § 12 A.
§ 12  A anvendes, når boligen ville være omfattet af  

 den procentvise lejeværdiberegning i ligningslovens §§ 15 B-I, såfremt ejeren  

 selv benyttede boligen.
Boligen skal således være af den art, som er nævnt i  

 § 15 B.
Det vil sige, at der skal være tale om et enfamilieshus, herunder en  

 ejerlejlighed.
Tofamilieshuse, stuehuse til landbrugsejendom eller  

 skovbrugsejendom, eller en ejendom med en eller to lejligheder, som i  

 væsentligt omfang benyttes erhvervsmæssigt, er omfattet af bestemmelsen, når  

 vurderingsmyndigheden har foretaget en fordeling af ejendomsværdien på  

 boligen og den øvrige ejendom.
Det er en betingelse, at boligen udlejes til ejerens eller dennes  

 ægtefælles forældre, stedforældre eller bedsteforældre.
Mindst en af  

 forældrene, stedforældrene eller bedsteforældrene skal være  

 førtidspensionist, efterlønsmodtager eller være fyldt 67 år inden udgangen af  

 indkomståret.
Den skattepligtiges samlever gennem de sidste to år, inden  

 friboligen stilles til rådighed, sidestilles med en ægtefælle.
 Endvidere er det en betingelse, at den fribolig, som stilles til rådighed,  

 findes i tilknytning til en bolig, som den skattepligtige eller dennes  

 ægtefælle bebor.
Ved bedømmelsen af, om giverens bolig og friboligen ligger i tilknytning  

 til hinanden, må der lægges vægt på den fysiske afstand.
Således er  

 lejligheder i samme opgang eller i naboopgange i en etageejendom i  

 tilknytning til hinanden.
Det samme vil være tilfældet med naborækkehuse  

 eller et tofamilieshus.
To naboparcelhuse må ligeledes siges at være i  

 tilknytning til hinanden, og det samme gælder også, hvis der på en  

 parcelhusgrund er opført to selvstændige boliger.
Uden for disse tilfælde må der foretages en konkret bedømmelse i hver  

 enkelt sag, hvorved der især lægges vægt på den ældres situation.
Det vil  

 f.eks. således kunne statueres, at boligerne har den fornødne tilknytning,  

 når de er således beliggende, at dette findes rimeligt af hensyn til  

 varetagelsen af det bag bestemmelsen liggende hensyn - opfyldelsen af et  

 plejebehov hos den ældre.
 Den nye § 12 A i ligningsloven har virkning fra og med den 1. januar 1993.
2.11. Ligningslovens § 17 B Efter § 45 i lov om planlægning (indtil udgangen af 1991 by- og  

 landzonelovens § 2 a) kan kommunalbestyrelsen i visse tilfælde tilbageføre  

 arealer fra byzone eller sommerhusområde til landzone.
 Når en afgiftspligtig ejendom tilbageføres til landzone i medfør af § 45 i  

 lov om planlægning, tilbagebetales betalt frigørelsesafgift til den  

 afgiftspligtige, hvis den pågældende er ejer af ejendommen på tidspunktet for  

 ejendommens tilbageførsel, jf. frigørelsesafgiftslovens § 8 A.
 Frigørelsesafgiften tilbagebetales med en rentegodtgørelse på 4 pct. p.a.  

 Den tilbagebetalte afgift med tillæg af rentegodtgørelse skal ikke medregnes  

 ved opgørelsen af modtagerens skattepligtige indkomst.
Er der bevilget henstand med betaling af frigørelsesafgiften, bortfalder  

 henstandsbeløbet.
I visse tilfælde tilbagebetales en del af betalte  

 henstandsrenter.
Det bortfaldne henstandsbeløb og de udbetalte renter skal  

 ikke medregnes ved modtagerens indkomstopgørelse og giver ikke anledning til  

 ændring af modtagerens indkomstansættelser for tidligere indkomstår.
Ved tilbageførsel til landzone af en ejendom ydes der en godtgørelse til  

 ejeren af den tilbageførte ejendom for en del af den grundskyld, der har  

 været betalt for arealet i den pågældendes ejertid, jf. § 29 A i lov om  

 beskatning til kommunerne af faste ejendomme og § 5 A i lov om grundskyld til  

 staten af landbrugsejendomme.
Godtgørelsesbeløbet forrentes med 4 pct. p.a.
 Disse beløb medregnes ikke ved opgørelsen af modtagerens skattepligtige  

 indkomst og giver ikke anledning til ændring af modtagerens  

 indkomstansættelser for tidligere indkomstår.
3. MEDARBEJDERAKTIER I det følgende redegøres for de skattebegunstigede  

 medarbejderaktieordninger efter ligningslovens § 7 A og for de  

 skattebegunstigede medarbejderobligationsordninger efter § 16 i lov om særlig  

 indkomstskat mv.
3.1. Reglerne for medarbejderaktieordninger mv. i hovedtræk Efter bestemmelsen i ligningslovens § 7 A, stk. 1, kan et selskab  

 på visse betingelser opnå godkendelse af en medarbejderaktieordning,  

 hvorefter de ansatte kan få ret til at tegne aktier til favørkurs, uden at de  

 ved erhvervelsen bliver beskattet af værdien af tegningsretten.
 Efter bestemmelsen i ligningslovens § 7 A, stk. 2, kan et selskab  

 opnå godkendelse af en medarbejderaktieordning, hvorefter selskabet kan  

 udlodde udbytteandele el.lign. skattefrit til de ansatte i form af aktier for  

 en kursværdi af indtil 6.000 kr. pr. år pr. medarbejder.
Efter bestemmelsen i lov om særlig indkomstskat mv., § 16, kan en  

 arbejdsgiver opnå godkendelse af en medarbejderobligationsordning, hvorefter  

 arbejdsgiveren kan udlodde udbytteandele el.lign. i form af obligationer, der  

 ikke er indkomstskattepligtige hos medarbejderen.
Arbejdsgiveren skal dog  

 betale en afgift på 50 pct. af den del af udlodningen, der overstiger 200 kr.  

 pr. år pr. medarbejder.
 Det er i alle tilfælde told- og skatteregionerne (for Københavns og  

 Frederiksberg kommuners vedkommende dog skattedirektoraterne), som godkender  

 ordningen, jf. punkt 3.7.
Efter reglerne i ligningslovens § 7 A, stk. 1 og stk. 2, kan aktier i et  

 selskab afhændes eller udloddes til selskabets medarbejdere, uden at dette  

 udløser beskatning hos medarbejderen.
Der er nedenfor i punkt 3.2. redegjort  

 for reglerne for udstedelse af medarbejderaktier til favørkurs efter § 7 A,  

 stk. 1. I punkt 3.3. er der redegjort for reglerne for udlodning af  

 vederlagsfri medarbejderaktier efter § 7 A, stk. 2. De fælles bestemmelser  

 for de to medarbejderaktieordninger er beskrevet i punkt 3.4.
 I det omfang, der for medarbejderobligationsordninger efter § 16 i lov om  

 særlig indkomstskat mv. gælder samme regler som for  

 medarbejderaktieordninger, er der i punkt 3.5. henvist til de relevante  

 punkter under medarbejderaktiereglerne.
 Om rådighedsindskrænkning for medarbejderaktier og medarbejderobligationer  

 henvises til punkt 3.6.
3.2. Medarbejderaktieordninger efter ligningslovens § 7 A, stk. 1 Efter reglerne i ligningslovens § 7 A, stk. 1, jf. stk. 5, kan  

 skatteministeren godkende en medarbejderaktieordning, hvorefter et selskab  

 giver de ansatte ret til at erhverve aktier, anparter eller andelsbeviser i  

 selskabet, uden at værdien af denne ret skal medregnes til de ansattes  

 skattepligtige indkomst.
Ordningen går ud på, at selskabet kan tilbyde aktier til medarbejderne til  

 favørkurs, uden at forskellen mellem denne favørkursværdi og aktiernes reelle  

 værdi bliver skattepligtig for medarbejderne.
Der kan både være tale om  

 nyudstedelse af aktier og salg af selskabets beholdning af egne aktier.  

 Forskellen mellem favørkursværdien og aktiernes reelle værdi bliver ikke  

 skattepligtig på tidspunktet for erhvervelsen, men først ved et senere salg  

 efter aktieavancebeskatningslovens regler.
 Reglen gælder for aktieselskaber, anpartsselskaber og andelsselskaber.
 Det er en forudsætning for godkendelse af en medarbejderaktieordning efter  

 ligningslovens § 7 A, stk. 1, at favørkursen ikke sættes lavere end til pari.
Efter ligningslovens § 7 A, stk. 6, er det en betingelse for godkendelse  

 af en medarbejderaktieordning efter § 7 A, stk. 1, at rådigheden over  

 aktierne indskrænkes i mindst 5 år.
Bestemmelserne herom er beskrevet i punkt  

 3.6.
Hvis et selskab giver sine medarbejdere tegningsret til nyudstedte aktier  

 efter ligningslovens § 7 A, stk. 1, har selskabet ingen fradragsret.
Hvis  

 selskabet derimod giver sine medarbejdere ret til at erhverve aktier af  

 selskabets beholdning af egne aktier, kan selskabet efter § 7 A, stk. 4, ved  

 opgørelsen af sin skattepligtige indkomst fratrække forskellen mellem  

 aktiernes handelsværdi på afhændelsestidspunktet og den kursværdi, som  

 medarbejderne erhverver aktierne til.
Det tab, som selskabet lider ved at  

 afhænde beholdningsaktier til medarbejderne under aktiernes handelsværdi,  

 behandles således som en fradragsberettiget driftsudgift.
Til gengæld finder  

 de almindelige aktieavancebeskatningsregler anvendelse for selskabet, hvis  

 det afhænder aktier af sin egen beholdning til de ansatte, jf. § 7 A, stk. 3.  

 Disse regler er nærmere beskrevet nedenfor i punkt 3.4.3. Hvis medarbejderen  

 efter båndlæggelsesperiodens udløb afhænder aktierne, skal denne ligeledes  

 anvende aktieavancebeskatningslovens regler.
Anskaffelsessummen for  

 medarbejderaktier omfattet af ligningslovens § 7 A, stk. 1, er det beløb, der  

 er betalt ved erhvervelsen af de båndlagte aktier (favørkursen).
3.3. Medarbejderaktieordninger efter ligningslovens § 7 A, stk. 2 Efter reglerne i ligningslovens § 7 A, stk. 2, jf. stk. 5, kan  

 skatteministeren godkende en medarbejderaktieordning, hvorefter et selskab  

 kan udlodde udbytteandele el. lign. skattefrit til de ansatte i form af  

 aktier.
Der kan både være tale om nyudstedelse af aktier og overdragelse af  

 selskabets beholdning af egne aktier.
 Ved »udbytteandele el. lign.« forstås, at medarbejderen på  

 lignende måde som aktionæren får del i virksomhedens afkast.
 Reglen gælder for aktieselskaber og anpartsselskaber, men ikke for  

 andelsselskaber.
 Selskabet kan højst skattefrit udlodde 6.000 kr. årligt til hver ansat.  

 Hvis aktiernes kursværdi overstiger denne beløbsgrænse, medregnes det  

 overskydende beløb ved opgørelsen af medarbejderens skattepligtige indkomst  

 (personlig indkomst). I modsætning til de tilfælde, der er nævnt i  

 ligningslovens § 7 A, stk. 1, omfatter skattefriheden efter stk. 2 aktiens  

 fulde værdi.
Selskabet kan fratrække de udloddede udbytteandele ved opgørelsen af sin  

 skattepligtige indkomst.
Det gælder både udbytteandele, der udloddes inden  

 for den skattefri beløbsgrænse på 6.000 kr., og beløb, der udloddes udover  

 denne beløbsgrænse.
Fradragsretten gælder både ved nyudstedelse af aktier og  

 ved overdragelse af selskabets beholdning af egne aktier.
De  

 fradragsberettigede udlodninger skal i øvrigt behandles som almindelige  

 driftsomkostninger.
Ved udlodning af selskabets beholdning af egne aktier gælder de  

 almindelige aktieavancebeskatningsregler for selskabet.
Disse regler er  

 nærmere beskrevet nedenfor i punkt 3.4.3. Hvis medarbejderen efter  

 båndlæggelsesperiodens udløb afhænder aktierne, skal denne også anvende  

 aktieavancebeskatningslovens almindelige regler.
For medarbejderaktier,  

 erhvervet vederlagsfrit efter ligningslovens § 7 A, stk. 2, er  

 anskaffelsessummen 0 kr.
 Børsnoterede aktier ansættes til en kursværdi, der svarer til den på  

 udlodningstidspunktet af Københavns Fondsbørs senest beregnede officielle  

 kurs, der er et omsætningsvejet gennemsnit af alle handler (»Alle  

 handler«). Kursen »Alle handler« fremgår af de kurslister, der  

 offentliggøres af Københavns Fondsbørs.
Unoterede aktier ansættes til aktiernes handelsværdi.
Kan der ikke  

 fremskaffes oplysning om handelsværdien ud fra de omsætninger, der har fundet  

 sted, kan man ved værdiansættelsen anvende en kurs, beregnet efter de  

 retningslinier for beregning af formueskattekurser, der fastsættes af  

 Ligningsrådet.
Det samme gælder, hvis omsætningerne har fundet sted under  

 forhold, som bevirker, at den anvendte overtagelseskurs er uegnet som udtryk  

 for handelsværdien.
Denne kursberegning foretages i almindelighed på grundlag  

 af selskabets regnskab for det regnskabsår, der er udløbet nærmest  

forud for tidspunktet for aktieerhvervelsen.
I særlige tilfælde må  

 beregningen dog foretages på grundlag af regnskabet for det regnskabsår, der  

 udløber efter dette tidspunkt, navnlig i tilfælde hvor udlodningen  

 sker ganske kort tid forud for regnskabsårets udløb.
Ved udlodning i  

 regnskabsårets sidste måned tages der således efter praksis udgangspunkt i  

 det regnskabsår, der udløber umiddelbart efter overdragelsen.
Beregningen af  

 kursen sker ved at anvende de beregningsregler, herunder  

 beregningsfaktorerne, som var kendt på dette tidspunkt.
Ved værdiansættelsen tages der ikke hensyn til, at aktiernes omsættelighed  

 er begrænset, således at aktierne ved afståelse eller aktionærens dødsfald  

 tilbagesælges til selskabet eller tilbydes medaktionærerne, eventuelt til en  

 bestemt kurs.
Dette gælder, uanset om begrænsningen af omsætteligheden er  

 sket med hjemmel i selskabsskattelovens § 31, stk. 2, vedrørende betingelsen  

 for at opretholde sambeskatningen mellem moder- og datterselskaber ved  

 datterselskabets udstedelse af medarbejderaktier, eller om begrænsningen har  

 hjemmel i selskabets vedtægter og gælder for alle selskabets øvrige aktier af  

 samme klasse.
Ved værdiansættelsen tages der normalt heller ikke hensyn til, om aktierne  

 er majoritets- eller minoritetsaktier.
Der kan kun undtagelsesvis tages  

 hensyn til en forringelse af selskabets økonomiske forhold i perioden fra  

 udløbet af det regnskabsår, der skal anvendes ved kursberegningen, til  

 tidspunktet for udlodningen.
I tvivlstilfælde anvendes reglerne om værdiansættelse i dødsboer i  

 kildeskattelovens § 16, stk. 3 og 4, analogt.
Indeholder ordningen ikke  

 bestemmelser om beregningsgrundlaget ved fastsættelsen af afregningskursen  

 ved tilbagesalg til selskabet, anvendes reglerne om udmeldelse af skønsmænd i  

 aktieselskabslovens § 19, stk. 2, og anpartsselskabslovens § 14 a, stk. 2.
 Det er efter ligningslovens § 7 A, stk 7, en forudsætning for godkendelse  

 af en medarbejderaktieordning efter ligningslovens § 7 A, stk. 2, at  

 rådigheden over aktierne indskrænkes i mindst 7 år.
 Bestemmelserne herom er beskrevet i punkt 3.6.1.
 Efter ligningslovens § 7 A, stk. 7, er det endvidere en betingelse, at  

 aktier, der udloddes efter § 7 A, stk. 2, har mindst samme stemmeværdi som de  

 aktier i selskabet, der har størst stemmeværdi.
 Betingelsen om maksimal stemmeret kan dog fraviges for selskaber, der står  

 i koncernforbindelse med en fond, jf. aktieselskabslovens § 2, stk. 1 og 2.  

 Det er en betingelse herfor, at den pågældende fond anvender hele sit  

 overskud til erhvervsaktive investeringer eller alment velgørende formål, og  

 at medarbejderaktiernes stemmeværdi i så fald svarer til højeste stemmeværdi  

 på de af selskabets aktier, der er i omsætning, jf. § 2 i bekendtgørelse nr.  

 769 af 19. november 1990 om ligningsloven.
3.4. Fællesbestemmelser (betingelser) for medarbejderaktieordninger 3.4.1. Betingelser for godkendelse For at et selskab kan opnå godkendelse af en medarbejderaktieordning, skal  

 adgangen til at erhverve aktier som udgangspunkt stå åben for alle ansatte i  

 virksomheden, således at ingen gruppe af ansatte bliver favoriseret.  

 Begrænsninger, der er fastsat efter almene kriterier, kan dog anerkendes.  

 Adgangen til at erhverve aktier kan således være betinget af, at  

 medarbejderen har været ansat i virksomheden eller til denne knyttede  

 virksomheder i en vis kortere tid - op til 3 år er godkendt - og  

 tegningsrettens omfang kan variere for forskellige grupper af ansatte.  

 Grupperne kan være opdelt efter tilknytningen til virksomheden  

 (moderselskab-datterselskab), efter arbejdets varighed (heltid-deltid), efter  

 anciennitet, efter aflønning eller efter en kombination af disse kriterier.  

 Selskabets bestyrelsesmedlemmer kan kun omfattes af en  

 medarbejderaktieordning, hvis de er medarbejdere i selskabet.
Som ansatte i et selskab medregnes også ansatte i dette selskabs datter-  

 og datterdatterselskaber, herunder disses udenlandske filialer.
En ordning  

 efter ligningslovens § 7 A, stk. 1 eller stk. 2, kan endvidere godkendes for  

 ansatte i danske datter- eller datterdatterselskaber og filialer af  

 udenlandske moderselskaber, således at disse kan tegne aktier eller modtage  

 udbytteandele i form af aktier i det udenlandske selskab på samme vilkår som  

 medarbejderne i det udenlandske selskab, såfremt ordningen i øvrigt opfylder  

 de almindelige regler herom.
Medarbejderen skal på erhvervelsestidspunktet være ansat i uopsagt  

 stilling i selskabet.
Undtagelse kan dog gøres for medarbejdere, der er ansat  

 på erhvervelsestidspunktet, men som på grund af alder er opsagt til  

 pensionering.
Endvidere kan ordningen omfatte medarbejdere, som er opsagt på  

 erhvervelsestidspunktet på grund af sæsonprægede ændringer i virksomhedens  

 aktivitet, men som forventes genansat, dvs. sæsonmedarbejdere.
Ved godkendelsen påses det, at retten til at tegne aktier mv. efter  

 ligningslovens § 7 A, stk. 1, eller til at få udloddet aktier efter lovens §  

 7 A, stk. 2, står i et rimeligt forhold til de enkelte medarbejderes  

 aflønning i selskabet.
Der må være fastsat et maksimumbeløb for den enkeltes  

 tegningsadgang.
I tilfælde af overtegning skal der ske reduktion efter  

 regler, der skal være fastsat på forhånd.
For det tilfælde, at medarbejderne ikke fuldt ud tegner den aktiepost, der  

 efter ligningslovens § 7 A, stk. 1, stilles til deres disposition, må der  

 være truffet bestemmelser om, hvorledes der skal forholdes med restbeløbet.  

 Det kan være bestemt, at aktiekapitalen alene skal udvides med de  

 beløb, medarbejderne har tegnet, at medarbejderne i en supplerende  

 tegningsrunde kan tegne yderligere aktiebeløb, at restbeløbet kan  

 tegnes af de hidtidige aktionærer, eller eventuelt at beløbet kan  

 tegnes af en fond.
En sådan fond skal opfylde følgende betingelser, der er  

 opstillet af Industriministeriet:
Det er en ufravigelig betingelse for godkendelse, at medarbejderaktierne  

 skal have samme rettigheder som selskabets øvrige aktier af samme klasse,  

 f.eks. med hensyn til udbytte og stemmeret.
Et vilkår om tilbagesalgspligt  

 til selskabet, der alene gælder for medarbejderne, kan ikke anerkendes, jf.  

 dog nedenfor om aktier i sambeskattede selskaber, punkt 3.4.4.
 For udloddede medarbejderaktier gælder særlige regler om stemmeværdi, jf.  

 ligningslovens § 7 A, stk. 7. Herom henvises til punkt 3.3.
For medarbejderaktieordninger omfattet af ligningslovens § 7 A, stk. 1,  

 stilles der ikke særlige krav om en mindste stemmeværdi af udstedte aktier.  

 Stemmeretten er således som udgangspunkt alene bundet af  

 selskabslovgivningens regler om graduering af stemmeretten.
Det godkendes dog  

 ikke, at medarbejderaktier udstedes med reduceret stemmeværdi, hvis  

 aktieklassen alene omfatter medarbejderaktier.
 En samlet ordning efter § 7 A, stk. 1, og § 7 A, stk. 2, kan godkendes.
 Tilladelse efter § 7 A, stk. 1 og stk. 2, gives normalt kun for et år ad  

 gangen, jf. bekendtgørelse nr. 769 af 19. november 1990 om ligningsloven,  

 kapitel 1, § 1. Undtagelsesvis kan tilladelse dog gives med virkning for  

 medarbejdernes aktieerhvervelse i det år, aktieemissionen eller udlodningen  

 er besluttet, eller tilbud om køb er fremsat, og det derpå følgende  

 regnskabsår.
 Konvertible obligationer kan ikke indgå i en skattebegunstiget  

 medarbejderaktieordning efter ligningslovens § 7 A.
3.4.2. Oplysningspligt Godkendelse af en medarbejderaktieordning er betinget af, at selskabet med  

 hensyn til hver af de medarbejdere, der har erhvervet medarbejderaktier,  

 samtidig med indgivelsen af oplysninger om udbetalt løn mv. meddeler nærmere  

 underretning herom, jf. bekendtgørelse nr. 769 af 19. november 1990 om  

 ligningsloven, kapitel 1, § 3. Underretningen skal omfatte:
3.4.3. Aktieavancebeskatningsregler, ligningslovens § 7 A, stk. 3 Hvis et selskab som led i en medarbejderaktieordning afhænder eller  

 udlodder aktier af selskabets beholdning af egne aktier til de ansatte, anses  

 aktierne i skattemæssig henseende for afstået til aktiernes handelsværdi på  

 afståelsestidspunktet, således at avance eller tab behandles efter reglerne i  

 aktieavancebeskatningsloven, jf. ligningslovens § 7 A, stk. 3. Avance eller  

 tab opgøres da som forskellen mellem aktiernes handelsværdi på  

 afhændelsestidspunktet og anskaffelsessummen.
Til gengæld kan selskabet, når  

 det afhænder aktier mv. af dets egen beholdning til de ansatte, som  

 driftsudgift fratrække forskellen mellem handelsværdien og den værdi, til  

 hvilken aktierne overdrages medarbejderen, jf. § 7 A, stk. 4.
3.4.4. Sambeskatnings- og koncernregler Ifølge bestemmelsen i selskabsskattelovens § 31, stk. 2, kan selskaber  

 opnå tilladelse til sambeskatning, selv om datterselskabet udsteder  

 medarbejderaktier, der er omfattet af ligningslovens § 7 A, til sine ansatte.
Sambeskatning kan dog kun opnås, hvis datterselskabet har betinget  

 udstedelsen af medarbejderaktier af, at aktierne ved afståelse eller ved  

 medarbejderens død skal tilbagesælges til selskabet.
Aktierne må således ikke  

 være frit omsættelige.
Selskabet har en modsvarende pligt til at tilbagekøbe  

 aktierne.
 Godkendelse af et vilkår om tilbagesalgspligt er betinget af, at  

 datterselskabet aktuelt indgår i en sambeskatning, eller at sambeskatning er  

 nært forestående, og betingelserne for sambeskatning opfyldt.
 Når betingelsen om, at aktierne kun må tilbagesælges til selskabet, er  

 opfyldt, kan sambeskatning opnås, uanset hvor stor en andel af  

 aktiekapitalen, medarbejderaktierne udgør.
Medarbejderaktier, der efter den pålagte tilbagesalgsforpligtelse sælges  

 til det udstedende selskab, er ikke omfattet af ligningslovens § 16 B, stk.  

 1, men af aktieavancebeskatningsloven.
Dette gælder dog ikke, hvis  

 medarbejderaktionæren tillige er hovedaktionær i selskabet efter § 4, stk. 2  

 og 3, i aktieavancebeskatningsloven.
For en hovedaktionær, der tilbagesælger  

 medarbejderaktier til det udstedende selskab, er afståelsessummen således  

 omfattet af ligningslovens § 16 B, stk. 1, med adgang til eventuel  

 dispensation efter samme bestemmelses stk. 6.
3.4.5. Revisorattestation Det er en betingelse for at meddele tilladelse til en  

 medarbejderaktieordning efter ligningslovens § 7 A, stk. 1 og 2, at  

 ansøgningen er forsynet med attestation fra selskabets revisor om rigtigheden  

 af de afgivne oplysninger, jf. ligningslovens § 7 A, stk. 8.
 3.5. Medarbejderobligationsordninger efter § 16 i lov om særlig  

 indkomstskat mv.
 Skatteministeren kan godkende en medarbejderobligationsordning efter  

 reglerne i § 16 i lov om særlig indkomstskat mv., hvorefter en arbejdsgiver  

 udlodder udbytteandele el. lign. i form af obligationer, der ikke er  

 indkomstskattepligtige hos medarbejderen.
 Reglerne kan anvendes både af arbejdsgivere, der driver virksomheden i  

 selskabsform, og af arbejdsgivere i personligt ejede virksomheder.
Hvis værdien af de udloddede obligationer overstiger et årligt beløb på  

 200 kr. til hver medarbejder, skal arbejdsgiveren betale en afgift på 50 pct.  

 af det beløb, hvormed obligationernes værdi overstiger 200 kr.
Også  

 afgiftsbeløbet er indkomstskattefrit for medarbejderen.
 Virksomheden kan både fratrække værdien af de udloddede obligationer og en  

 eventuel afgift som en driftsomkostning ved opgørelsen af sin skattepligtige  

 indkomst.
 Både ved beregningen af afgiften og ved afgørelsen af, hvilket beløb  

 arbejdsgiveren kan fradrage ved opgørelsen af sin skattepligtige indkomst, må  

 kursværdien af de udstedte obligationer lægges til grund.
 Den skattemæssige behandling af gevinst og tab, som arbejdsgiveren  

 realiserer ved senere indfrielse af medarbejderobligationerne, følger de  

 almindelige regler i kursgevinstloven.
 For at opnå godkendelse af en medarbejderobligationsordning skal adgangen  

 til at erhverve obligationer som udgangspunkt stå åben for alle ansatte i  

 virksomheden, således at ingen gruppe af ansatte bliver favoriseret.
 Begrænsninger fastsat efter almene kriterier kan dog anerkendes, jf.  

 ovenfor punkt 3.4.1, vedrørende medarbejderaktier.
 Til ansatte i selskaber kan også medregnes ansatte i datterselskaber og  

 datterdatterselskaber, jf. ovenfor punkt 3.4.1, vedrørende medarbejderaktier.
Med ansøgningen må følge udkast til de pågældende obligationer samt  

 oplysning om, til hvem obligationerne agtes udstedt, CPR-nr., adresse og  

 stilling i virksomheden samt størrelsen af det obligationsbeløb, som agtes  

 tillagt hver af de personer, der er anført på fortegnelsen.
Endvidere må der  

 indsendes oplysning om aflønningen i det sidst forløbne regnskabsår for de på  

 fortegnelsen opførte personer, og så vidt muligt om tidspunktet for de  

 pågældendes ansættelse i virksomheden.
Det er en forudsætning for godkendelse af en  

 medarbejderobligationsordning, at rådigheden over obligationerne indskrænkes  

 i mindst 5 år.
Bestemmelserne herom er beskrevet i punkt 3.6.1.
 Kursfastsættelsen af unoterede obligationer foretages på grundlag af en  

 teknisk beregning af nutidsværdien af alle forventede fremtidige afkast.
 Beregningen foretages med udgangspunkt i den gennemsnitlige, effektive  

 obligationsrente for enhedsprioritetsobligationer, som på tidspunktet for  

 obligationsudstedelsen opfylder kravet til mindsterenten i kursgevinstloven.
Kursen bestemmes som 100 gange forholdet mellem den beregnede nutidsværdi  

 og fordringens pålydende.
Kursen afrundes nedad til den nærmeste kurs, der er  

 delelig med 5.
 For obligationer, hvor forrentningsvilkårene ikke på forhånd er kendt,  

 f.eks. fordi renteafkastet fastsættes på grundlag af virksomhedens  

 udbytteprocent, foretages kursansættelsen på basis af de forventninger, der  

 kan udledes af foreliggende budgetter.
 Den skattemæssige behandling af gevinst og tab ved afståelse eller hel  

 eller delvis indfrielse af medarbejderobligationer følger de almindelige  

 regler i kursgevinstloven.
3.6. Fællesbestemmelser for medarbejderaktier og  

 medarbejderobligationer 3.6.1. Indskrænkning i rådighed over medarbejderaktier og  

 medarbejderobligationer Det er en betingelse for godkendelse af en medarbejderaktieordning eller  

 medarbejderobligationsordning, at aktierne eller obligationerne er båndlagt i  

 en årrække i et pengeinstitut eller et andet kontoførende institut efter  

 loven om Værdipapircentralen.
Ved båndlæggelse forstås i denne forbindelse, at medarbejderen ikke må  

 overdrage, pantsætte eller på anden måde - f.eks. ved optionsaftale - råde  

 over værdipapirerne.
Der kan ligeledes ikke foretages udlæg i værdipapirerne,  

 heller ikke med respekt af båndlæggelsen.
Medarbejderaktier efter ligningslovens § 7 A, stk. 1, og  

 medarbejderobligationer efter § 16 i lov om særlig indkomstskat mv. skal være  

 båndlagt i 5 år.
Medarbejderaktier efter ligningslovens § 7 A, stk. 2, skal  

 være båndlagt i 7 år.
Værdipapirerne skal være båndlagt i et pengeinstitut eller et andet  

 kontoførende institut efter loven om Værdipapircentralen i de nævnte  

 årrækker, som regnes fra og med udløbet af det kalenderår, hvori  

 værdipapirerne erhverves.
Værdipapirerne i den enkelte godkendte ordning skal  

 båndlægges samlet i et bestemt pengeinstitut mv.
Båndlæggelse kan  

 således ikke ske i de enkelte medarbejderes egne pengeinstitutter.
 Båndlæggelsen omfatter udover selve aktierne eller obligationerne også  

 fondsaktier, provenu ved salg af tegningsret og nytegnede aktier, når disse  

 erhvervelser vedrører de båndlagte aktier.
Båndlæggelsen omfatter ikke udbytte og renter, som skal udbetales til  

 medarbejderen i båndlæggelsesperioden.
Udbytte og renter er  

 indkomstskattepligtige hos medarbejderen efter de almindelige regler herom.
Ved udvidelse af et selskabs aktiekapital kan tegnings- og aktieretter  

 knyttet til båndlagte medarbejderaktier, som er erhvervet i forskellige år,  

 udnyttes ved sammenlægning af retterne, dog således at den 5-årige  

 båndlæggelse af de herved erhvervede aktier regnes fra den sidste  

 båndlæggelse.
Ligeledes kan tegningsretter knyttet til frie aktier benyttes  

 til supplering af tegningsretter fra den enkelte medarbejderaktieemission  

 under forudsætning af, at den herved erhvervede aktiepost båndlægges indtil  

 udløbet af den båndlæggelsesperiode, der gælder for selve medarbejderaktien.  

 Derimod kan et provenu, som en medarbejderaktionær har erhvervet ved salg af  

 de tegningsretter, der er knyttet til den pågældendes medarbejderaktier, ikke  

 anvendes inden for båndlæggelsesperioden til nytegning af aktier i  

 forbindelse med ny aktieudvidelse i selskabet.
Provenuet kan heller ikke  

 anvendes til nytegning af aktier i forbindelse med en aktieudvidelse, hvorfra  

 provenuet stammer, uanset om det er hensigten at lade båndlæggelsen omfatte  

 de således nytegnede aktier.
Provenuet er som foran anført båndlagt i  

 båndlæggelsesperioden.
Hvis medarbejderen dør eller efter reglerne i lov om social pension, jf.  

 lovbekendtgørelse nr. 411 af 26. maj 1992, bliver berettiget til at modtage  

 højeste eller mellemste førtidspension i båndlæggelsesperioden, skal  

 båndlæggelsen hæves.
Dette krav kan dog fraviges, hvis der i en  

 medarbejderaktieordning indgår en puljeordning, hvor medarbejderne ejer et  

 antal aktier i fællesskab, og hvor puljen i sin helhed er båndlagt i hele  

 bindingsperioden, uanset en eller flere medarbejderes død eller alvorlige  

 invalidering i dette tidsrum.
I så fald udbetales de båndlagte midler til  

 medarbejderen eller dennes bo efter båndlæggelsesperiodens udløb.
Der gælder ikke særlige regler ved afståelse af medarbejderaktier efter  

 båndlæggelsesperiodens udløb eller ved frigivelse forinden som følge af  

 medarbejderens død eller alvorlige invaliditet.
Aktieavancebeskatningslovens  

 almindelige regler finder således anvendelse ved afståelse af  

 medarbejderaktier.
Dette gælder også fortjeneste ved salg af tegningsret knyttet til en  

 båndlagt medarbejderaktie, idet fortjenesten som en del af provenuet dog  

 omfattes af båndlæggelsen.
Anskaffelsestidspunktet for den båndlagte  

 medarbejderaktie (moderaktie) er tegningsdagen for denne aktie.
For så  

 vidt angår ordninger efter ligningslovens § 7 A, stk. 2, anses  

udlodningsdagen som anskaffelsestidspunktet.
Medfører salget af  

 tegningsretten herefter, at avancen skal beskattes, kan den hertil svarende  

 skat betales af de kontante midler, der måtte være omfattet af båndlæggelsen.
En medarbejder kan afstå aktieretter, der knytter sig til båndlagte  

 medarbejderaktier.
En tilladelse hertil omfatter alene aktieretter, der ikke  

 kan udnyttes umiddelbart til at opnå en fondsaktie.
Båndlæggelsen omfatter  

 det provenu, der opnås ved salg af de pågældende aktieretter.
Hvis salget  

 medfører beskatning, kan skatten betales af de således båndlagte kontante  

 midler efter samme regler, som gælder ved salg af tegningsretter.
 Hvis en aktionær ejer aktier med samme rettigheder, men erhvervet på  

 forskellige tidspunkter, anses de først erhvervede aktier for de først  

 afståede efter aktieavancebeskatningslovens § 5, stk. 2. Selv om den ældste  

 aktie er båndlagt som led i en medarbejderaktieordning, således at den ikke  

 kan afstås, er det alligevel anskaffelsessummen og anskaffelsestidspunktet  

 for denne aktie, som lægges til grund ved afgørelsen af, om der skal ske  

 beskatning efter aktieavancebeskatningslovens § 2, stk. 1, (3-års reglen), og  

 i bekræftende fald også ved opgørelsen af fortjeneste eller tab.
3.6.2. Praktiske krav Bortset fra de særlige regler om medarbejderaktier og  

 medarbejderobligationer i ligningslovens § 7 A og § 16 B, lov om særlig  

 indkomstskat mv., § 16, og selskabsskattelovens § 31 er medarbejderaktier og  

 -obligationer omfattet af skattelovgivningens almindelige regler.
Det betyder  

 bl.a., at medarbejderne er indkomstskattepligtige af enhver form for afkast  

 og forrentning af obligationerne og aktierne mv.
Det betyder også, at  

 medarbejderne er formueskattepligtige af de nævnte værdipapirer.
For personer  

 medregnes udbytte af aktier mv. fra og med indkomståret 1991 til  

 udbytteindkomsten, når selskabet er omfattet af selskabsskattelovens § 1,  

 stk. 1, nr. 1-2.
 Hvis en medarbejderaktieordning eller medarbejderobligationsordning ikke  

 opfylder betingelserne, bortfalder de særlige skattebegunstigelser.
 Indbetaling af afgiften vedrørende en medarbejderobligationsordning sker  

 til Told- og Skattestyrelsen.
3.7. Klageadgang Told- og skatteregionerne er bemyndiget til som 1. instans at godkende  

 medarbejderaktieordninger efter ligningslovens § 7 A, stk. 1 og 2, og til at  

 godkende medarbejderobligationsordninger efter lov om særlig indkomstskat  

 mv., § 16, jf. bekendtgørelse nr. 417 af 6.juni 1991 om henlæggelse af visse  

 beføjelser til de kommunale skattemyndigheder, told- og skatteregionerne,  

 Told- og Skattestyrelsen m.fl., § 2, stk. 1. For Københavns og Frederiksberg  

 kommuners vedkommende er skattedirektoraterne bemyndiget til at træffe  

 afgørelse som 1.instans, jf. bekendtgørelsens § 2, stk. 2.
 Told- og skatteregionernes (skattedirektoratets) afgørelse kan indbringes  

 for Told- og Skattestyrelsen, jf. bekendtgørelsens § 13, stk. 1. Told- og  

 Skattestyrelsens afgørelser kan ikke indbringes for anden administrativ  

 myndighed, jf. bekendtgørelsens § 13, stk. 3.
4. ETABLERINGSLEMPELSE Ligningslovens § 27 Efter ligningslovens § 27 kan skatteydere, der første gang har etableret  

 eller overtaget en selvstændig erhvervsvirksomhed, hvoraf de stadig er  

 indehavere, få bevilget nedsættelse i den skattepligtige indkomst.  

 Nedsættelsen kan højst udgøre 5.000 kr.
Sager herom behandles af den  

 kommunale skattemyndighed.
Nedsættelsen kan indrømmes, hvor etableringen eller overtagelsen har  

 fundet sted inden for de 6 år, der ligger nærmest forud for indkomståret.  

 Etablering anses også at foreligge i tilfælde, hvor en skatteyder overtager  

 forpagtning af en landejendom eller anden erhvervsvirksomhed.
Den forpagter,  

 der senere køber den pågældende virksomhed, kan derfor ikke få nedsættelse,  

 da dette ikke kan betragtes som en etablering.
Efter bestemmelsen skal skatteyderens økonomiske forhold tale for en  

 nedsættelse.
Det er af særlig betydning, om den pågældende ved etableringen  

 eller overtagelsen har måttet påtage sig en gæld, der både i henseende til  

 størrelsen og afdragsvilkårene må anses for at være meget tyngende.
Der må kræves dokumentation for gælden og afdragsvilkårene.
Det må i den  

 forbindelse påses, at gælden alene hidrører fra etableringen eller  

 overtagelsen af virksomheden.
Lempelsen bør herefter indrømmes de skatteydere, der i den periode, hvori  

 skatterne skal betales, skal klare så tyngende afdragsforpligtelser fra  

 etableringen mv., at de pågældende selv med et beskedent privatforbrug ikke  

 vil have tilstrækkelige midler til en normal drift af virksomheden, hvis de  

 skal betale skat af hele deres skattepligtige indkomst.
Ved skønnet herover  

 er det i almindelighed ikke afgørende, i hvilket omfang skatteyderen har  

 udnyttet mulighederne for skattemæssige afskrivninger.
For skatteydere, hvis virksomhed består i land-, skov- eller havebrug,  

 gælder efter ligningslovens § 27, stk. 2, herudover særlige betingelser og  

 begrænsninger for en nedsættelse.
Det er herefter en betingelse, at den gæld,  

 vedkommende har måttet påtage sig, overstiger 70 pct. af den skattemæssige  

 værdi af fast ejendom, besætning og inventar.
Fast ejendom, der er erhvervet  

 før 1. november 1965, skal højst medregnes i den skattemæssige værdi med  

 ejendomsværdien ved den seneste vurdering før 13. almindelige vurdering pr.  

 1. august 1965.
Er gælden ved udløbet af indkomståret nedbragt under det nævnte  

 grænsebeløb, er lempelse udelukket.
Overstiger gælden det nævnte beløb, er  

 der mulighed for nedsættelse, men nedsættelsen kan ikke overstige et beløb,  

 der svarer til 20 pct. af den »overskydende« gæld, dog højst 5.000  

 kr.
Nedsættelsen kan ikke overstige det beløb, som skatteyderen har afdraget  

 på gælden i det pågældende indkomstår.
Den kommunale skattemyndigheds afgørelser kan påklages til  

 skatteankenævnet.
Klagen skal indgives til den kommunale skattemyndighed, der  

 videresender den til skatteankenævnet med en udtalelse om sagen.
Klagen, der  

 skal være modtaget senest 1 måned efter modtagelsen af afgørelsen, skal være  

 skriftlig og være ledsaget af en begrundelse.
Skatteankenævnets afgørelse kan  

 ikke indbringes for anden administrativ myndighed.
5. SÆRLIGE DANSKE LEMPELSESREGLER 5.1. Ligningslovens § 33 5.1.1. Creditlempelsen (ligningslovens § 33, stk. 1 og 2) Ligningslovens § 33, stk. 1, går ud på, at den danske skat af indkomst fra  

 kilder i udlandet skal nedsættes, når indkomsten allerede er beskattet i en  

 fremmed stat, Grønland eller Færøerne.
Det er en betingelse, at størrelsen af  

 den i udlandet betalte skat dokumenteres (credit princippet).
Det er ikke en betingelse, at den udenlandske skat er betalt i det  

 indkomstår, den vedrører.
En senere påligning af skat til udlandet med deraf  

 følgende indbetaling berettiger den skattepligtige til nedslaget i det  

 indkomstår, hvor den udenlandske indkomst er erhvervet.
Efter ordlyden af § 33, stk. 1, skal den udenlandske skat være  

 »opkrævet af indkomst fra kilder der«.
I relation til vederlag for  

 personligt arbejde anses det for at være det sted, hvor arbejdet udføres.
En  

 skattepligtig, der udfører arbejde her i landet for et udenlandsk firma, kan  

 derfor ikke få nedslag efter ligningslovens § 33.
Nedsættelsen gives for skat af indkomst fra kilder i udlandet.
Reglen  

 omfatter derfor både udenlandske indkomstskatter og særlige indkomstskatter,  

 men ikke formueskatter.
 Bestemmelsen kan anvendes af såvel fuldt som begrænset skattepligtige.
Ved anvendelsen af bestemmelsen skal både den samlede skattepligtige  

 indkomst og den del heraf, som stammer fra kilder i udlandet, opgøres efter  

 danske skatteregler.
Der gives f.eks. ikke fradrag for de udenlandske skatter  

 i indkomsten.
På grundlag af den således opgjorte skattepligtige indkomst beregnes de  

 danske indkomstskatter på sædvanlig vis.
I de beregnede skatter fradrages  

 herefter den skat, som er betalt i udlandet af indkomsten fra kilder der.
 Fradragsbeløbet er dog maksimeret til den del af de danske skatter, som  

 forholdsmæssigt falder på den i den fremmede stat beskattede indkomst  

 (almindelig credit).
 Lempelsen beregnes således:
 Der henvises til cirkulære nr. 22 af 9. december 1986 om  

 personskatteloven, punkt 91-101, og til cirkulære nr. 21 af 9. december 1986  

 om virksomhedsskatteloven, punkt 150-155.
Ved beregningen af lempelse efter ligningslovens § 33, stk. 1, for  

 kildeskat af renteindkomst fra tredjelande, hvis indkomstmodtageren er en  

 filial af et i Danmark hjemmehørende foretagende, kan creditlempelsen ikke  

 overstige den i filiallandet betalte skat og den kildeskat, som tredjelandet  

 har indeholdt i forbindelse med betalingen til filiallandet.
Den kan  

 endvidere ikke overstige den del af de danske skatter, der forholdsmæssigt  

 falder på tredjelandsindkomsten.
 Reglerne anvendes også, hvis der i stedet for en filial er tale om et  

 datterselskab, der er sambeskattet med et i Danmark hjemmehørende  

 foretagende.
 Har skatteyderen lempelsesberettigede indkomster fra flere fremmede  

 stater, beregnes maksimumlempelsen for hver stat for sig.
 Hvis Danmark og den fremmede stat, som indkomsten stammer fra, har indgået  

 en dobbeltbeskatningsoverenskomst, skal der dog ikke gives fradrag med et  

 større beløb end det, som den pågældende stat har et ubetinget krav på efter  

 overenskomsten, jf. § 33, stk. 2. Der kan således ikke gives fradrag for en  

 skat, som den fremmede stat i strid med den gældende overenskomst med Danmark  

 har opkrævet.
Det tilkommer de danske skattemyndigheder i overensstemmelse med dansk  

 skatteretspraksis at afgøre, om den fremmede stat har et ubetinget krav på  

 skattebeløbet.
Afgør de danske skattemyndigheder, at den fremmede stat ikke  

 har ubetinget krav på skattebeløbet, gives derfor ikke fradrag for det i den  

 fremmede stat betalte skattebeløb.
 Bestemmelsen i ligningslovens § 33, stk. 1, kan ikke anvendes på  

 lønindkomst, der er omfattet af de særlige regler i § 33 A (om skattefrihed  

 for lønindkomst, erhvervet i udlandet) eller § 33 C (om skattefrihed for  

 lønindkomst erhvervet ved tjeneste om bord på et dansk skib, der er  

 registreret i Dansk Internationalt Skibsregister), jf. § 33, stk. 5.
5.1.2. Begrænsning af dobbeltbeskatningslempelsen (ligningslovens §  

 33, stk. 3) Fusionsdirektivet (434/90/EØF) er gennemført i dansk skattelovgivning ved  

 lov nr. 219 af 3. april 1992. Ved loven er der med virkning fra og med 1.  

 januar 1992 indsat et nyt stk. 3 i ligningslovens § 33. Den nye bestemmelse  

 skal ses i sammenhæng med fusionsskattelovens § 15, stk. 2, § 15 b, stk. 1,  

 og § 15 d, stk. 3, der ligeledes er indsat ved lov nr. 219 af 3. april 1992.
Fusionsskattelovens § 15, stk. 2, omfatter det tilfælde, hvor et  

 udenlandsk selskab ophører ved fusion med et dansk selskab.
Der er bl.a.  

 fastsat regler om det tilfælde, hvor det indskydende (ophørende) udenlandske  

 selskab har aktiver og passiver i udlandet, der ved fusionen bliver knyttet  

 til det modtagende (fortsættende) danske selskabs udenlandske faste  

 driftssted.
Det bestemmes, at medmindre det indskydende udenlandske selskab  

 ved sidste ordinære skatteansættelse forud for fusionen var sambeskattet med  

 det modtagende danske selskab, skal det indskydende udenlandske selskabs  

 aktiver og passiver, der ved fusionen bliver knyttet til det modtagende  

 danske selskabs faste driftssted i udlandet, ved opgørelsen af det danske  

 selskabs skattepligtige indkomst her i landet anses for anskaffet til  

 handelsværdien på fusionsdatoen.
 Fusionsskattelovens § 15 b, stk. 1, og § 15 d, stk. 3, fastsætter  

 tilsvarende bestemmelser for henholdsvis spaltning af et udenlandsk selskab  

 og tilførsel af aktiver fra et udenlandsk selskab.
Danmark beskatter ved afståelsen af det udenlandske faste driftssteds  

 aktiver og passiver en fortjeneste, der er opgjort som forskellen mellem  

 afståelsessummen og handelsværdien på datoen for fusionen, spaltningen eller  

 tilførslen.
Det vil sige, at Danmark alene beskatter fortjeneste, der er  

 opstået efter fusionen, spaltningen eller tilførslen.
 Den stat, hvor det faste driftssted er beliggende, kan ved afståelsen af  

 det faste driftssteds aktiver og passiver beskatte en fortjeneste, der er  

 opgjort som forskellen mellem afståelsessummen og anskaffelsessummen ved det  

 indskydende (ophørende) udenlandske selskabs anskaffelse af disse.
Bestemmelsen i ligningslovens § 33, stk. 3, går ud på at begrænse  

 dobbeltbeskatningslempelsen ved afståelsen af aktiverne i et udenlandsk fast  

 driftssted, der ved opgørelsen af det danske selskabs indkomst her i landet  

 er anset for anskaffet til handelsværdien på datoen for fusionen, spaltningen  

 eller tilførslen.
Efter bestemmelsen gives der alene lempelse for den del af  

 den udenlandske skat, der vedrører fortjenesten efter fusionen, spaltningen  

 eller tilførslen af aktiver.
Dette gælder, uanset om  

 dobbeltbeskatningslempelsen sker efter § 33 eller efter en  

 dobbeltbeskatningsoverenskomst.
 Ligningslovens § 33, stk. 3, finder også anvendelse på skat til Færøerne  

 og Grønland.
5.1.3. Fradrag for beregnet skat ved tilførsel af et fast driftssted  

 (ligningslovens § 33, stk. 4) Ved lov nr. 219 af 3. april 1992 er der endvidere, ligeledes med virkning  

 fra 1. januar 1992, indsat et nyt stk. 4 i ligningslovens § 33.
 Fusionsdirektivets artikel 10, stk. 1, bestemmer, at når der i forbindelse  

 med fusion, spaltning eller tilførsel af aktiver blandt de tilførte aktiver  

 er et fast driftssted, der tilhører det indskydende selskab, og som er  

 beliggende i en anden medlemsstat end dette, skal denne medlemsstat fraskrive  

 sig enhver ret til at beskatte dette faste driftssted.
 Den stat, hvori det faste driftssted er beliggende, og den stat, hvori det  

 modtagende selskab er hjemmehørende, skal anvende direktivets bestemmelser på  

 denne tilførsel af aktiver, som om det indskydende selskab var hjemmehørende  

 i førstnævnte stat.
Artikel 10, stk. 2, bestemmer, at uanset bestemmelsen i stk. 1 har den  

 medlemsstat, hvor det indskydende selskab er hjemmehørende, når den anvender  

 globalindkomstprincippet, ret til at beskatte overskud eller kapitalvinding,  

 der opstår i det faste driftssted ved fusionen, spaltningen eller tilførslen  

 af aktiver.
Det er en forudsætning, at den tillader fradrag af den skat, som  

 i mangel af direktivets bestemmelser ville være pålagt dette overskud eller  

 denne kapitalvinding i den medlemsstat, hvor det faste driftssted er  

 beliggende, og at den tillader dette fradrag på samme måde og for samme  

 beløb, som den ville have gjort, hvis denne skat faktisk var opgjort og  

 indbetalt.
Hvis et udenlandsk fast driftssted af et dansk indskydende selskab i  

 forbindelse med fusion, spaltning eller tilførsel af aktiver overdrages til  

 et udenlandsk modtagende selskab, skal det danske selskab beskattes, som om  

 det havde afstået det faste driftssted til det udenlandske selskab.
Denne  

 overdragelse er ikke omfattet af fusionsskattelovens regler om skattemæssig  

 succession.
 I sådanne tilfælde nedsættes den danske beskatning efter ligningslovens §  

 33, stk. 4, der er i overensstemmelse med fusionsdirektivets artikel 10.
 Den danske beskatning nedsættes efter reglerne i ligningslovens § 33, stk.  

 1 og 2, eller efter reglerne i dobbeltbeskatningsoverenskomsten med den  

 medlemsstat, hvor det faste driftssted er beliggende, med den skat, som denne  

 medlemsstat kunne have pålignet overskud eller kapitalvinding i det faste  

 driftssted ved overdragelsen, såfremt fusionen, spaltningen eller tilførslen  

 ikke var omfattet af fusionsdirektivet.
 Det indskydende danske selskab må derfor i forbindelse med fusionen,  

 spaltningen eller tilførslen indhente oplysninger fra den medlemsstat, hvor  

 det faste driftssted er beliggende, om størrelsen af den skat, som denne stat  

 ville have opkrævet ved overdragelsen, jf. fusionsdirektivets artikel 10,  

 stk. 2.
5.2. Ligningslovens § 33 A Efter ligningslovens § 33 A er lønindkomst, erhvervet i udlandet, under  

 visse betingelser fritaget for beskatning i Danmark.
5.2.1. Krav om skattepligt efter kildeskattelovens § 1 Bestemmelsen i ligningslovens § 33 A kan kun anvendes af personer, som er  

 fuldt skattepligtige efter kildeskattelovens § 1. Bestemmelsen omfatter dog  

 ikke personer, som udfører tjeneste om bord på skibe, luftfartøjer,  

 kulbrintefartøjer eller -installationer, jf. punkt 5.2.8 og 5.2.9.  

 Bestemmelsen omfatter heller ikke personer, som udfører tjeneste for den  

 danske stat eller anden dansk offentlig myndighed, medmindre tjenesten er et  

 led i den danske stats eller anden dansk offentlig myndigheds deltagelse i  

 systemeksport, jf. punkt 5.2.10.
5.2.2. Ophold uden for riget Ligningslovens § 33 A gælder for lønindkomst ved personligt arbejde i  

 tjenesteforhold uden for riget, dvs. uden for Danmark, Færøerne og Grønland.
 Det er uden betydning, om arbejdsgiveren er hjemmehørende her i landet  

 eller i udlandet.
Fritagelse tilkommer lønmodtagere, der er antaget til eller udstationeret  

 til beskæftigelse i udlandet.
Lønmodtagere, der er beskæftiget ved et  

 arbejdssted inden for riget og i medfør af denne ansættelse foretager rejser  

 i udlandet, er ikke omfattet af § 33 A.
Dette gælder f.eks. handels- og  

 forretningsrejsende, tilsynsførende, eksportchauffører og lign.
Hvis der i forbindelse med udlandsopholdet erhverves lønindtægt for  

 arbejde udført i Danmark, anses udlandsopholdet for afbrudt, og reglen i § 33  

 A kan ikke påberåbes, selv om arbejdet i Danmark har været af kortvarig  

 karakter.
Tilsvarende gælder, såfremt der under ophold i Danmark oppebæres  

 arbejdsløshedsunderstøttelse.
 Arbejdsophold her i landet, der har været nødvendigt for arbejdet i  

 udlandet og har haft et rimeligt omfang, anses dog ikke for at afbryde  

 udlandsopholdet.
 Såfremt der under ophold i Danmark modtages løn under sygdom (herunder  

 sygedagpenge) eller løn i forbindelse med deltagelse i et kursus, der har  

 direkte forbindelse med det arbejde, der udføres i udlandet, kan  

 udlandsopholdet heller ikke anses for afbrudt.
Den godtgørelse, der erhverves i forbindelse med nødvendigt arbejde i  

 Danmark, med sygdom eller kursusdeltagelse, kan dog ikke anses som  

 lønindkomst erhvervet ved ophold uden for riget.
Godtgørelsen berettiger  

 derfor ikke til nedslag efter § 33 A.
5.2.3. 6 måneders-perioden Lønindkomsten skal være erhvervet i forbindelse med ophold uden for  

 Danmark, Færøerne og Grønland i mindst 6 måneder. 6 måneders-perioden kan  

 påbegyndes på et hvilket som helst tidspunkt inden for et indkomstår.  

 Opholdets varighed skal kunne dokumenteres ved f.eks. arbejdskontrakt,  

 folkeregisteroplysninger eller på anden efter skattemyndighedernes skøn  

 betryggende måde.
Ophold i flere lande, der kun afbrydes af ferie eller lign.  

 af en sammenlagt varighed på højst 42 dage i Danmark, gælder som en samlet  

 opholdsperiode.
 Ophold om bord på danske skibe, der er registreret i Dansk Internationalt  

 Skibsregister (DIS), eller om bord på udenlandske skibe medregnes ved  

 opgørelsen af 6 måneders-perioden, selv om ligningslovens § 33 A ikke gælder  

 for lønindkomst for tjeneste om bord på et skib, jf. punkt 5.2.8.
 5.2.4. Afbrydelse af opholdet på grund af ferie el. lign.
 Opholdsperioden uden for riget kan afbrydes af ferie eller lign. af en  

 sammenlagt varighed på højst 42 dage, uden at retten til nedslag fortabes.
Ordene »ferie eller lign.« omfatter ethvert ophold inden for  

 riget, uanset årsagen til dette, dog bortset fra de erhvervsmæssigt betingede  

 ophold, der som nævnt i punkt 5.2.2. ikke afbryder udlandsopholdet.
Et  

 ufrivilligt ophold inden for riget ud over 42 dage inden for et halvt år,  

 f.eks. nødvendiggjort af sygdom, bevirker således, at retten til at påberåbe  

 sig nedslag fortabes.
Det tidsrum på 42 dage inden for 6 måneder, hvori ophold inden for riget  

 kan ske uden fortabelse af retten til skattefritagelse, svarer til 7 dage om  

 måneden.
Et udlandsophold, der strækker sig ud over 6 måneder, medfører, at  

 den tilladte opholdsperiode i Danmark forlænges med 7 dages ferie eller lign.  

 i Danmark for hver fulde måneds ekstra opholdsperiode i udlandet.
 Eksempel:
A påbegynder et udlandsophold den 15. januar og rejser tilbage til Danmark  

 den 25. september samme år.
Den pågældende kan opholde sig i Danmark på ferie  

 eller lign. i 56 dage uden at fortabe retten til skattefritagelse.
Ret til  

 yderligere 7 dages ferie mv. ud over disse 56 dage forudsætter, at A's  

 udlandsophold varer til og med den 14. oktober.
 Ferie el.lign. afholdt i Danmark som afslutning på et udlandsophold vil  

 ikke kunne medregnes til 6 måneders-perioden.
 Ferie el.lign. afholdt i udlandet som afslutning på et udlandsophold kan  

 derimod medregnes til 6 måneders-perioden.
 Det samme gælder, hvor et udlandsophold efterfølges af ferie i Danmark  

 (under 42 dage) og derefter ferie i udlandet, således at vedkommende er  

 udenlands på 6 måneders-dagen for udstationeringens start.
5.2.5. Lønindkomst Efter ligningslovens § 33 A, stk. 1 eller stk. 4, nedsættes den danske  

 beskatning af lønindkomst, erhvervet ved personligt arbejde i tjenesteforhold  

 uden for riget.
 Det er som nævnt uden betydning, om lønnen udbetales af en dansk eller  

 udenlandsk arbejdsgiver.
Ved lønindkomst forstås den kontante løn incl. tantieme, gratiale og  

 godskrivning på konto mv. med tillæg af eventuelle løntillæg, modtaget i  

 anledning af udlandsarbejdet.
Endvidere er feriegodtgørelse optjent i  

 forbindelse med udlandsarbejdet omfattet i det omfang, feriegodtgørelsen  

 efter almindelige regler skal medregnes i den skattepligtige indkomst i  

 indkomståret.
Lønindkomsten omfatter herudover værdien af skattepligtige  

 naturalydelser i forbindelse med udførelsen af det pågældende arbejde i  

 udlandet, som f.eks. fri kørsel, bolig, telefon, beklædning mv.
Derimod er lønaccessorier, der har karakter af engangsydelser, f.eks.  

 gaver og særlige belønninger ikke omfattet af ligningslovens § 33 A.  

 Fratrædelsesgodtgørelser ved stillingsophør og jubilæumsgratialer, der kan  

 henføres til ligningslovens § 7, litra w, er heller ikke omfattet af § 33 A,  

 selv om der er tale om A-indkomst.
Dog vil den eventuelle del af en  

 fratrædelsesgodtgørelse, der udgør løn i opsigelsesperioden, og som dermed  

 ikke beskattes efter den særlige opgørelsesmetode i ligningsloven § 7, litra  

 w, være omfattet af § 33 A, forudsat at den skattepligtige opholder sig i  

 udlandet i opsigelsesperioden.
5.2.6. Nedslag efter ligningslovens § 33 A Den udenlandske lønindtægt indgår i den samlede indkomst på normal vis, og  

 den skattepligtige indkomst opgøres efter de i øvrigt gældende regler.
Efter  

 hovedreglen i ligningslovens § 33 A, stk. 1, gives der fuldt nedslag.  

 Nedslaget udgør den del af den samlede skat, der falder på den udenlandske  

 indkomst.
Beregningsmetoden er den samme som ved den såkaldte »ny  

 exemption-metode« i dobbeltbeskatningsoverenskomsterne.
Nedslaget efter § 33 A, stk. 4, udgør halvdelen af den del af den samlede  

 skat, der forholdsmæssigt falder på den udenlandske indkomst.
Dette nedslag  

 gives, hvis opholdet i udlandet har varet 6 måneder eller mere, men en  

 dobbeltbeskatningsoverenskomst tillægger Danmark retten til at beskatte  

 lønindkomsten, jf. punkt 5.2.11.
 Ved nedslagsberegningen henføres de ligningsmæssige fradrag, der har  

 direkte tilknytning til erhvervelsen af den udenlandske indkomst, til denne.
 For lønindkomst, der er omfattet af § 33 A, kan der ikke gives  

 credit-nedslag efter § 33.
 Hvis der skal gives nedslag for andre indkomstarter samtidig med nedslag  

 efter § 33 A, foretages beregningerne med udgangspunkt i den skattepligtige  

 indkomst, den personlige indkomst og kapitalindkomsten og de dertil svarende  

 skatter.
 Såfremt lønindkomsten er omfattet af en dobbeltbeskatningsoverenskomst,  

 vil bestemmelsen i § 33 A ikke kunne anvendes samtidig med overenskomstens  

 regler (herunder lempelsesreglerne) på denne lønindkomst.
Den skattepligtige må i den situation vælge mellem at benytte bestemmelsen  

 i ligningslovens § 33 A og dobbeltbeskatningsoverenskomstens regler.
Dette  

 valg kan have betydning for overførsel af eventuelt underskud, herunder  

 overførsel til eventuel ægtefælle, jf. punkt 5.2.7.
5.2.7. Valget mellem ligningslovens § 33 A og lempelsesreglerne i en  

 dobbeltbeskatningsoverenskomst Som nævnt ovenfor skal lønindkomst, der er omfattet af ligningslovens § 33  

 A's regler om skattefrihed, medregnes ved opgørelsen af lønmodtagerens  

 skattepligtige indkomst.
Hvis lønmodtageren har underskud ved anden  

 skattepligtig virksomhed, vil den udenlandske lønindtægt blive fradraget i  

 dette underskud.
Såfremt der efter fradrag af lønindtægten stadig er  

 underskud, kan dette underskud overføres til fradrag i den pågældendes  

 skattepligtige indkomst for de nærmest efterfølgende 5 indkomstår, jf.  

 personskattelovens § 13.
Hvis Danmark og en fremmed stat har indgået en  

 dobbeltbeskatningsoverenskomst, der bygger på den såkaldte  

 »gammel-exemption-metode«, skal dobbeltbeskatningen af indkomst fra  

 den ene stat (kildestaten), som modtages af en skattepligtig i Danmark  

 (bopælsstat), ophæves efter følgende metode: Den udenlandske indtægt  

 medregnes ikke til den danske skattepligtige indkomst.
Den medregnes derimod  

 ved skatteberegningen, som om den var skattepligtig indtægt.
I de herefter  

 beregnede skatter gives der et nedslag med den del af skatterne, der  

 forholdsmæssigt falder på den udenlandske indtægt.
Såfremt en dansk lønmodtager med lønindtægt fra en  

 »gammel-exemption-stat« vælger at benytte  

 dobbeltbeskatningsoverenskomsten i stedet for at benytte ligningslovens § 33  

 A, skal lønindtægten altså slet ikke medregnes ved opgørelsen af  

 lønmodtagerens danske skattepligtige indkomst.
Den udenlandske lønindtægt vil  

 således ikke formindske et eventuelt underskud ved anden skattepligtig  

 virksomhed, som kan overføres til fradrag i senere indkomstår efter reglen i  

 personskattelovens § 13.
 »Gammel-exemption-metoden« anvendes ved ophævelse af  

 dobbeltbeskatning af privat lønindkomst i Danmarks overenskomster med  

 Frankrig, Østrig og Thailand.
Hvis lønindtægten derimod stammer fra en stat, hvormed Danmark har indgået  

 en dobbeltbeskatningsoverenskomst efter den såkaldte  

 »credit-metode« eller den såkaldte »ny-exemption-metode«,  

 skal lønindtægten medregnes ved opgørelsen af den danske skattepligtige  

 indkomst.
Lønindtægten vil derfor formindske et eventuelt underskud, som kan  

 fremføres efter personskattelovens § 13.
 Hvis en gift persons skattepligtige indkomst udviser underskud, skal dette  

 underskud overføres til fradrag hos ægtefællen efter reglerne i  

 personskattelovens § 13, inden det kan overføres til fradrag i senere  

 indkomstår.
Personskattelovens § 13, stk. 5, 1.pkt., bestemmer, at ved overførsel af  

 underskud mellem ægtefæller skal der ved opgørelsen af ægtefællernes  

 skattepligtige indkomst og personlige indkomst i denne forbindelse ses bort  

 fra indtægter, der beskattes i udlandet og ikke her i landet.
Efter § 13,  

 stk. 5, 2.pkt., anvendes denne bestemmelse dog ikke, når skatten af den  

 udenlandske indkomst er nedsat i henhold til ligningslovens § 33 A eller § 33  

 C.
 Hvis en lønmodtager vælger at anmode om skattefrihed efter ligningslovens  

 § 33 A for udenlandsk lønindtægt, vil et eventuelt underskud ved anden  

 skattepligtig virksomhed derfor blive nedsat med den udenlandske lønindtægt,  

 inden underskuddet kan overføres til fradrag hos ægtefællen efter reglerne i  

 personskattelovens § 13.
Dette gælder som ovenfor nævnt ikke, hvis lønmodtageren vælger at anmode  

 om, at den danske beskatning af udenlandsk lønindtægt nedsættes efter  

 reglerne i en dobbeltbeskatningsoverenskomst med den stat, som lønindtægten  

 stammer fra.
I så fald vil den udenlandske lønindtægt ikke nedsætte et  

 eventuelt underskud ved anden skattepligtig virksomhed, inden dette underskud  

 overføres til ægtefællen.
 En lønmodtager kan dog ikke samtidig påberåbe sig en  

 dobbeltbeskatningsoverenskomsts regler for at opnå overførsel af fuldt  

 underskud til ægtefællen og skattefritagelsesreglen i ligningslovens § 33 A,  

 hvis denne regel giver et bedre resultat end overenskomstens regler om  

 ophævelse af dobbeltbeskatning.
5.2.8. Ansatte på skibe og luftfartøjer Nedslagsreglen gælder ikke for lønindkomst ved tjeneste om bord på skibe -  

 herunder skibe, der ligger ved land under bygning, reparation eller  

 midlertidig oplægning - eller luftfartøjer.
Dette gælder, hvad enten skibene  

 eller luftfartøjerne er indregistreret i Danmark eller i udlandet.
5.2.9. Ansatte på kulbrintefartøjer eller -installationer Endvidere gælder nedslagsreglen ikke for lønindkomst ved tjeneste om bord  

 på fartøjer og installationer, der anvendes i tilknytning til efterforskning  

 og udnyttelse af kulbrinteforekomster, dvs. forekomster af olie, gas eller  

 kondensat.
 Undtagelsesreglen gælder skibe og luftfartøjer, der anvendes ved  

 supply-virksomhed, bugserbåde, hotelfartøjer og andre fartøjer og  

 installationer, herunder borerigge, som anvendes i lignende øjemed i  

 forbindelse med sådan virksomhed.
 Undtagelsesbestemmelsen omfatter ikke installationer på land.
5.2.10. Offentligt ansatte Skattefritagelsesreglen i ligningslovens § 33 A, stk. 1, gælder som  

 hovedregel ikke for lønindkomst ved tjeneste for den danske stat eller anden  

 dansk offentlig myndighed, jf. § 33 A, stk. 2. Denne undtagelsesregel  

 omfatter således en videre kreds end den kreds af udsendte personer, der er  

 omfattet af kildeskattelovens § 1, stk. 1, nr. 5.
 Skattefritagelsesreglen i ligningslovens § 33 A, stk. 1, gælder dog for  

 offentligt ansatte, der er udsendt som led i den danske stats eller anden  

 dansk, offentlig myndigheds deltagelse i systemeksport, medmindre den  

 offentligt ansatte modtager udetillæg eller andre lignende ydelser som  

 nærmere omtalt nedenfor.
For offentligt ansatte er skattenedsættelse efter § 33 A for det  

første betinget af, at der er tale om lønindkomst erhvervet som led i  

 den danske stats eller den offentlige myndigheds deltagelse i systemeksport.  

 Herved forstås enhver form for eksport af viden, »systemer« eller  

 tjenester, der udføres af den offentlige myndighed i henhold til de gældende  

 bevillingsregler.
Offentlige styrelsers deltagelse i  

 systemeksportforretninger kan finde sted i henhold til Industriministeriets  

 cirkulære af 22. september 1988 (»systemeksportcirkulæret«) eller i  

 henhold til Budgetvejledningens regler om indtægtsdækket virksomhed  

 (»indtægtsdækket virksomhed«).
Den i systemeksportcirkulæret fastlagte ordning administreres af Industri-  

 og Handelsstyrelsen, der skal godkende kontrakten og modtage betalingen fra  

 ordregiveren.
Industri- og Handelsstyrelsen videreafregner over for den  

 enkelte styrelse.
En offentlig styrelse kan på finansloven opnå hjemmel til at udføre  

 indtægtsdækket virksomhed.
Reglerne om indtægtsdækket virksomhed og  

 prisfastsættelsen for den offentlige ydelse er nærmere beskrevet i  

 Budgetvejledningen for 1992.
 Det er for det andet en betingelse for skattenedsættelse, at  

 lønmodtageren ikke får udetillæg eller andre lignende ydelser, der tjener til  

 dækning af merudgifter som følge af tjenesten i udlandet, og som ikke skal  

 medregnes til den skattepligtige indkomst, jf. ligningslovens § 7, litra r.
Personale i udenrigstjenesten, der er tjenestegørende i udlandet, modtager  

 et udetillæg, hvis størrelse fastsættes på de årlige finanslove efter  

 indstilling af Udetillægsnævnet.
Udetillægget tjener til dækning af en række  

 merudgifter ved tjenesten i udlandet og til dækning af en beregnet  

 standardskat.
Herudover er der i tekstanmærkninger til de årlige finanslove hjemmel til  

 at tildele visse tjenestemænd et passende tillæg.
Tjenestemænd udsendt af  

 Forsvarsministeriet behandles på samme måde som tjenestemænd i  

 Udenrigsministeriet.
Der kan endvidere ydes et passende tillæg til  

 tjenestemænd m.fl., som DSB udsender til tjeneste ved udenlandske  

 rejsebureauer.
Det samme gælder for tjenestemænd, der udsendes af  

 Rigspolitichefen til tjeneste i udlandet, og for tjenestemænd, der udsendes  

 af Energistyrelsen.
Personer, der modtager udetillæg, herunder et beløb til dækning af en  

 beregnet standardskat, stilles altså, som om lønindkomsten under tjenesten i  

 udlandet er fritaget for beskatning.
Dette er baggrunden for, at personer,  

 der modtager udetillæg, ikke indrømmes skattenedsættelse i medfør af  

 ligningslovens § 33 A.
Hvis Danmark ikke har indgået en dobbeltbeskatningsoverenskomst med den  

 stat, hvortil den offentligt ansatte udsendes, gives fuldt nedslag.
Den  

 samlede indkomstskat nedsættes med hele det beløb, der forholdsmæssigt falder  

 på den udenlandske lønindkomst.
Hvis Danmark har indgået dobbeltbeskatningsoverenskomst med den stat,  

 hvortil den offentligt ansatte udsendes, og hvis overenskomsten tillægger  

 Danmark retten til at beskatte den pågældendes lønindkomst, gives halvt  

 nedslag.
Den offentligt ansatte vil få den samlede indkomstskat nedsat med  

 halvdelen af det beløb, der forholdsmæssigt falder på den udenlandske  

 lønindkomst, jf. ligningslovens § 33 A, stk. 4. For den offentligt ansatte  

 vil reglen om halv nedsættelse normalt komme til at gælde, uanset hvor længe  

 opholdet i arbejdsstaten kommer til at vare.
Danmark vil nemlig i henhold til  

 dobbeltbeskatningsoverenskomster, som Danmark har indgået med fremmede  

 stater, normalt have retten til at beskatte den offentligt ansatte  

 arbejdstagers udenlandske lønindkomst.
Offentligt ansatte, der udsendes som led i den danske stats eller anden  

 dansk offentlig myndigheds deltagelse i systemeksport, må kunne dokumentere  

 dette ved erklæring fra vedkommende styrelse.
Det skal endvidere fremgå af  

 erklæringen, at der ikke samtidig er modtaget udetillæg eller tilsvarende  

 tillæg.
5.2.11. Halv skattenedsættelse i tilfælde, hvor Danmark har  

 beskatningsretten efter en dobbeltbeskatningsoverenskomst De dobbeltbeskatningsoverenskomster, som Danmark har indgået med fremmede  

 stater, tillægger som hovedregel den stat, hvori arbejdet er udført  

 (arbejdsstaten), retten til at beskatte privat ansatte arbejdstageres  

 lønindkomst.
Den stat, hvori arbejdstageren har sin bopæl (bopælsstaten), kan  

 efter overenskomsten have beskatningsretten.
Det kan være tilfældet, hvis  

 opholdet i arbejdsstaten ikke har oversteget et vist antal dage, typisk 183  

 dage inden for et skatteår eller et kalenderår.
Det er endvidere en  

 betingelse for bopælsstatens beskatningsret, at vederlaget betales af eller  

 for en arbejdsgiver, der ikke er hjemmehørende i arbejdsstaten, og ikke  

 udredes af et fast driftssted el. lign., som arbejdsgiveren har i  

 arbejdsstaten.
I disse tilfælde, hvor arbejdsstaten ikke kan beskatte lønindkomsten,  

 nedsættes den samlede danske indkomstskat med halvdelen af det beløb, der  

 forholdsmæssigt falder på den udenlandske lønindkomst.
Nedsættelsen er  

 betinget af, at de andre krav i ligningslovens § 33 A for fuld  

 skattefritagelse er opfyldt.
For den privat ansatte vil reglen om, at der gives halv nedsættelse, kun  

 få betydning, hvis opholdet i arbejdsstaten ikke bliver af så lang varighed,  

 at retten til at beskatte lønindtægten i arbejdsstaten overgår til denne  

 stat.
Hvis beskatningsretten overgår til arbejdsstaten, gives der fuld  

 nedsættelse fra første dag af den periode, for hvilken beskatningsretten  

 overgår.
 Eksempel :
 En privat ansat arbejdstager arbejder for en dansk arbejdsgiver i følgende  

 lande og perioder:
Land A fra 1. august til 30. november år 1 Land B fra 1. december år 1 til 30. april år 2 Land C fra 1. maj år 2 til 30. juni år 2 Danmark fra 1. juli år 2 til 14. oktober år 2 Land B fra 15. oktober år 2 til 31. december år 2.
 Derefter arbejder arbejdstageren i en længere periode i Danmark.
Land A og Danmark har ikke dobbeltbeskatningsoverenskomst.
Da det  

 samlede ophold uden for riget varer fra 1. august år 1 til 30. juni år 2  

 eller mere end 6 måneder, gives der skattenedsættelse efter ligningslovens §  

 33 A, stk. 1, med hele den del af den samlede indkomstskat, der  

 forholdsmæssigt falder på lønindkomsten i land A.
Land B og Danmark har dobbeltbeskatningsoverenskomst.
Da  

 arbejdstageren i år 1 ikke har opholdt sig i land B i mere end 183 dage inden  

 for et skatteår/kalenderår, har Danmark retten til at beskatte år  

 1-indkomsten i land B.
Der gives derfor kun skattenedsættelse efter  

 ligningslovens § 33 A, stk. 4, med halvdelen af den del af den samlede  

 indkomstskat, der forholdsmæssigt falder på år 1-lønindkomsten i land B.
I år 2 opholder arbejdstageren sig i land B fra 1.januar til 30. april og  

 fra 15. oktober til 31. december eller mere end 183 dage inden for et  

 skatteår/kalenderår.
Da land B derfor har retten til at beskatte år  

 2-indkomsten i dette land, gives der nedsættelse i medfør af ligningslovens §  

 33 A, stk. 1, med hele den del af den samlede indkomstskat, der  

 forholdsmæssigt falder på lønindkomsten i land B i perioden fra 1. januar til  

 30. april år 2.
Der gives ikke nedsættelse efter ligningslovens § 33 A for perioden fra  

 15. oktober til 31. december år 2, idet betingelsen om ophold uden for riget  

 i mindst 6 måneder, alene afbrudt af ferie eller lign. af en samlet varighed  

 på højst 42 dage, ikke er opfyldt for denne periodes vedkommende, da arbejdet  

 i Danmark i perioden 1. juli år 2 til 14. oktober år 2 har afbrudt det  

 tidligere udlandsophold.
Der kan derimod gives nedsættelse af den danske skat  

 efter reglerne i dobbeltbeskatningsoverenskomsten eller reglerne i  

 ligningslovens § 33.
Land C og Danmark har dobbeltbeskatningsoverenskomst.
Da  

 arbejdstageren ikke har opholdt sig i land C i mere end 183 dage inden for et  

 skatteår/kalenderår, har Danmark retten til at beskatte indkomsten i land C.  

 Der gives derfor alene skattenedsættelse efter ligningslovens § 33 A, stk. 4,  

 med halvdelen af den del af den samlede indkomstskat, der forholdsmæssigt  

 falder på lønindkomsten i land C.
I enkelte af Danmarks dobbeltbeskatningsoverenskomster med fremmede stater  

 findes regler, hvorefter den ene stats afkald på eller begrænsning af retten  

 til at beskatte indkomster kun gælder, hvis den anden stat efter dens interne  

 lovgivning kan beskatte indkomsten.
I modsat fald har den første stat en  

 subsidiær beskatningsret.
 Hvis Danmark som bopælsstat kan udnytte en sådan subsidiær beskatningsret,  

 fordi lønindtægten efter sin art ikke kan beskattes i arbejdsstaten, kan der  

 ikke gives fuld skattefritagelse efter ligningslovens § 33 A, stk. 1. Derimod  

 kan der gives halv skattefritagelse efter § 33 A, stk. 4.
I de tilfælde, hvor arbejdsstaten kunne beskatte lønindtægten, men rent  

 faktisk undlader beskatning (f.eks. på grund af en fejl eller fordi indtægten  

 ikke overstiger den pågældende stats skattefri bundgrænse), kan den  

 subsidiære beskatningsret ikke anvendes.
I så fald gives der fuldt nedslag  

 efter § 33 A, stk. 1.
5.2.12. Løn under ferie mellem ophold i fremmede stater Den lønindkomst, der berettiger til skattenedsættelse i medfør af  

 ligningslovens § 33 A, stk. 1 eller stk. 4, skal være indtjent under ophold  

 uden for riget i mindst 6 måneder uden andre afbrydelser af opholdet end  

 ferie eller lign. af en samlet varighed på højst 42 dage.
I tilfælde, hvor en arbejdstager får løn under ferie, medregnes den under  

 ferien udbetalte løn til den skattepligtige indtægt for det år, hvor ferien  

 afholdes.
Efterfølgende ferieløn er derimod ikke omfattet af § 33 A.
I nogle tilfælde arbejder en arbejdstager først en periode i et land og  

 derefter en periode i et andet land, men således at arbejdstageren mellem de  

 2 arbejdsophold afholder ferie i et tredje land, f.eks.
Danmark.
I disse  

 tilfælde behandles ferielønnen i relation til § 33 A på samme måde som den  

 løn, arbejdstageren erhvervede under det netop forudgående ophold.
 Eksempel :
En privat ansat arbejdstager, som er ansat hos en dansk arbejdsgiver, - arbejder i land A fra 1. august år 1 til 30. oktober år 1, - holder ferie med løn i Danmark eller et tredje land fra 1. til 30.  

 november år 1, - arbejder i land B fra 1. december år 1 til 30. april år 2, - holder ferie med løn i Danmark eller et tredje land fra 1. til 31. maj  

 år 2, og - arbejder i land A fra 1. juni år 2 til 31. juli år 2.
Land A og Danmark har ingen dobbeltbeskatningsoverenskomst.
Det  

 samlede ophold uden for riget er på 1 år, alene afbrudt af ferien på 61 dage.  

 Der gives derfor skattenedsættelse efter ligningslovens § 33 A, stk. 1, med  

 hele den del af den samlede indkomstskat, der forholdsmæssigt falder på  

 lønindkomsten i land A.
Den løn, der udbetales under ferieopholdet i Danmark (eller tredje  

 land) i år 1, behandles på samme måde som den løn, der er erhvervet under det  

 netop forudgående udlandsophold i land A.
Arbejdstageren opnår derfor  

 skattenedsættelse efter § 33 A, stk. 1, med hele den del af den samlede  

 indkomstskat, der forholdsmæssigt falder på ferielønnen.
Land B og Danmark har en dobbeltbeskatningsoverenskomst.  

 Arbejdstageren har hverken i år 1 eller i år 2 opholdt sig i land B i mere  

 end 183 dage inden for et skatteår/kalenderår, og Danmark har derfor retten  

 til at beskatte lønindkomsten.
Der gives derfor skattenedsættelse efter  

 ligningslovens § 33 A, stk. 4, med halvdelen af den del af den samlede  

 indkomstskat, der forholdsmæssigt falder på lønindkomsten i land B.
Den løn, der udbetales under ferieopholdet i Danmark (eller i  

 tredje land) i år 2, behandles på samme måde som den løn, der er erhvervet  

 under det netop forudgående udlandsophold i land B.
Arbejdstageren opnår  

 derfor skattenedsættelse efter § 33 A, stk. 4, med halvdelen af den del af  

 den samlede indkomstskat, der forholdsmæssigt falder på ferielønnen.
 Dette gælder, selv om der for det efterfølgende ophold i land A  

 gives skattenedsættelse efter § 33 A, stk. 1, med hele den del af den samlede  

 indkomstskat, der forholdsmæssigt falder på lønnen.
5.2.13. Forskudsregistrering for personer, som må forventes at blive  

 omfattet af ligningslovens § 33 A De tidligere regler i bekendtgørelse nr. 533 af 2. september 1982 om  

 beskatning af lønindkomst erhvervet i udlandet, hvor der var hjemmel til at  

 indrømme henstand med skattebetalingen i de tilfælde, hvor nedslagsreglen i  

 ligningslovens § 33 A, stk. 1 eller 4, finder anvendelse, er ophævet som  

 overflødige.
Forholdet ordnes i stedet ved en ændret forskudsregistrering.
I praksis sker der i vidt omfang det - i stedet for en egentlig maskinel  

 ændring af forskudsregistreringen - at skattemyndighederne mod behørig  

 dokumentation i form af en kontrakt eller lignende udsteder en erklæring  

 (F 52 A) , hvorefter arbejdsgiveren kan undlade at indeholde A-skat i  

 løn, der er omfattet af fritagelsesreglen i ligningslovens § 33 A.
For de  

 følgende år tages forholdet normalt i betragtning ved forskudsregistreringen.
5.3. Ligningslovens § 33 C Fuldt skattepligtige sømænd skal ved opgørelsen af den skattepligtige  

 indkomst medregne den lønindkomst, som erhverves ved tjeneste på et dansk  

 skib registreret i Dansk Internationalt Skibsregister.
Ved skatteberegningen  

 nedsættes den samlede indkomstskat med det beløb, som forholdsmæssigt falder  

 på lønindkomsten om bord.
 Om et skib er et dansk skib afgøres efter reglerne i lov om særlige  

 fradrag for sømænd mv.
 Beskatning af sømænd på DIS-skibe mv. er beskrevet i Skattedepartementets  

 cirkulære nr. 144 af 30. november 1988, hvortil henvises.
6. PERIODISERING AF INDKOMST 6.1. Ligningslovens § 27 A Ligningslovens § 27 A, stk. 1, omhandler beskatningstidspunktet for  

 vederlag for afhændelse af patentret, ophavsret til litterære og kunstneriske  

 værker, ret til mønster eller varemærke eller lign. tidsbegrænsede  

 rettigheder samt vederlag for afhændelse af en særlig fremstillingsmetode  

 eller lign. (know-how).
Hvis det er aftalt, at hele vederlaget ikke skal betales på en gang i  

 afhændelsesåret, kan den skattepligtige vælge i dette og senere indkomstår at  

 indtægtsføre de vederlag, som efter de oprindeligt aftalte vilkår kunne  

 kræves betalt i det pågældende år.
Beløbene skal dog senest tages til indtægt  

 i det år, hvori de faktisk betales, jf. § 27 A, stk. 1, sidste pkt.
 Hvis parterne ændrer den oprindelige aftale, således at afdragsperioden  

 bliver længere, skal vederlagene alligevel tages til indtægt i de indkomstår,  

 hvori de kunne kræves betalt efter den oprindelige aftale. Ændres aftalen,  

 således at afdragene faktisk betales hurtigere end oprindeligt aftalt, skal  

 de derimod tages til indtægt i betalingsårene, jf. § 27 A, stk. 1, sidste  

 pkt.
For skattepligtige personer gælder § 27 A kun, når der skal betales  

 almindelig indkomstskat af ydelserne.
Det gælder, når den skattepligtige selv  

 er ophavsmand til de forfatterrettigheder mv., som er afhændet, og når  

 rettighederne er erhvervet som led i den skattepligtiges næringsvej eller i  

 spekulationsøjemed.
Efter § 27 A, stk. 2, finder de samme regler anvendelse for selskabers  

 og foreningers afhændelse af tidsbegrænsede rettigheder mv.
Bestemmelsen  

 gælder, hvad enten ydelsen er almindelig eller særlig indkomst for selskabet.
6.2. Ligningslovens § 27 E Efter bestemmelsen i ligningslovens § 27 E kan beskatningen af vederlag,  

 som en person modtager ved afhændelse af et forsknings- eller  

 udviklingsarbejde, fordeles over 10 år.
Det er en betingelse, at afhændelsen sker til et aktie- eller  

 anpartsselskab, og at hele vederlaget ydes i form af aktier eller  

 anparter i dette selskab.
Også afhændelse af en opfindelse til et selskab,  

 der ejes af den pågældende selv, er omfattet af bestemmelsen i § 27 E.
 Såfremt vederlaget erlægges kontant, men i form af en afdragsordning, vil  

 der være mulighed for at anvende reglen i ligningslovens § 27 A, der giver  

 mulighed for at udskyde indtægtsførelsen til tidspunktet for betalingen af de  

 enkelte afdrag forudsat, at ydelsen er almindelig indkomstskattepligtig.
 Udskydelsen af beskatningen efter § 27 E, stk. 1, kan kun finde  

 anvendelse, hvor der er tale om afhændelse af et forsknings- eller  

 udviklingsarbejde.
Endvidere skal afhændelsen ske med henblik på en videreudvikling af  

 arbejdet.
Ordet »videreudvikling« skal fortolkes bredt.
Der kan  

 f.eks. være tale om konstruktions- eller modningsarbejder, fremstilling eller  

 afprøvning af prototyper, formgivning, udvikling og konstruktion af eventuelt  

 særligt produktionsudstyr, markedsundersøgelser, tekniske undersøgelser samt  

 andre aktiviteter, som er nødvendige forudsætninger for en erhvervsmæssig  

 udnyttelse af resultaterne af et forsknings- eller udviklingsarbejde.
Der kan  

 endvidere være tale om, at selskabet skal forestå den egentlige kommercielle  

 udnyttelse af arbejdet herunder anlægs- og driftsfinansiering.
 Det er en betingelse, at den skattepligtige er en fysisk person.  

 Bestemmelsen kan således ikke anvendes af selskaber eller lignende.
 Ligningslovens § 27 E kan anvendes, uanset om en del af vederlaget  

 beskattes som særlig indkomst med hjemmel i lov om særlig indkomstskat mv., §  

 17, stk. 1.
Vederlaget kan ifølge ligningslovens § 27 E, stk. 1, fordeles over 10  

 indkomstår begyndende med afhændelsesåret.
Efter § 27 E, stk. 2, bestemmer  

 den skattepligtige selv, hvor stor en del af vederlaget, der skal medregnes i  

 indkomsten for det enkelte år inden for 10 års perioden.
 Beløb, der er medregnet i eet indkomstår, kan dog ikke overføres til et  

 andet år.
Ved selvangivelsen skal der gives oplysning om den del af vederlaget, der  

 endnu ikke er medregnet i indkomsten.
Dette indebærer tillige, at vederlaget  

 skal værdiansættes i afhændelsesåret.
Denne del af vederlaget kan ikke  

 fradrages ved opgørelsen af den skattepligtige formue.
 Ved værdiansættelsen er det de almindelige skattemæssige principper, der  

 finder anvendelse, dvs. at det afgørende er værdien af de modtagne aktier.
 Ved opgørelsen af vederlaget vil den skattepligtige endvidere kunne  

 foretage fradrag for de omkostninger, der er afholdt i tilknytning til  

 forsknings- eller udviklingsarbejdet, herunder de udgifter, der er afholdt i  

 tidligere indkomstår.
 Bestemmelserne i § 27 E, stk. 3-5, indeholder undtagelser til princippet i  

 stk. 2, hvorefter den skattepligtige selv kan vælge tidspunktet for  

 indtægtsførelsen af vederlaget inden for 10 års perioden.
§ 27  E, stk. 3, vedrører den situation, at aktierne  

 eller en del af disse afstås inden for 10 års perioden.
Bestemmelsen  

 fastslår, at såfremt vederlaget ikke fuldt ud er blevet indtægtsført, skal  

 indtægtsførelsen ske i det år, hvori aktierne afstås.
Herved undgås, at  

 aktierne kan afstås inden indtægtsførelse af vederlaget.
Såfremt det kun er  

 en del af aktierne, der afstås, skal der senest i afståelsesåret være  

 indtægtsført en forholdsmæssig del af det samlede vederlag svarende til de  

 afståede aktier.
Bestemmelsen vedrører kun beskatningen af vederlaget.
Beskatningen ved  

 afståelse af aktierne sker uafhængigt heraf.
Ved afståelse af de modtagne  

 aktier eller anparter vil eventuel fortjeneste eller tab således skulle  

 beskattes efter reglerne i aktieavancebeskatningsloven.
Aktierne anses i  

 denne forbindelse for anskaffet til værdien på erhvervelsestidspunktet.  

 Såfremt afståelsen sker med tab, vil dette ikke berøre beskatningen af  

 vederlaget.
Tabet vil dog kunne udnyttes, hvis den skattepligtige er  

 undergivet beskatning som hovedaktionær.
I § 27 E, stk. 4, er der fastsat bestemmelser for de tilfælde, hvor den  

 skattepligtige opfinder dør, før hele vederlaget er indtægtsført.
Såfremt der  

 opstår et skattemæssigt dødsbo, skal det resterende vederlag medregnes hos  

 boet senest i dødsboets sidste indkomstår.
Såfremt en efterlevende ægtefælle  

 f.eks. overtager fællesboet til hensidden i uskiftet bo, vil den efterlevende  

 ægtefælle indtræde i afdødes sted og derfor skulle indtægtsføre det  

 resterende vederlag inden for 10 års perioden.
 I § 27 E, stk. 5, er det bestemt, at såfremt den skattepligtige ophører  

 med at være skattepligtig i henhold til kildeskattelovens § 1, eller såfremt  

 den pågældende efter bestemmelserne i en dobbeltbeskatningsoverenskomst  

 bliver hjemmehørende i en fremmed stat, Færøerne eller Grønland, vil det  

 resterende vederlag skulle medregnes til indkomsten i det indkomstår, hvori  

 skattepligten ophører, eller hvor der sker flytning af det skattemæssige  

 hjemsted.
 Bestemmelsen i ligningslovens § 27 E er indsat ved lov nr. 887 af 21.  

 december 1991 og har virkning fra og med indkomståret 1992.
7. GRUNDEJERNES INVESTERINGSFOND Ligningslovens §§ 14 B - 14 E regulerer ind- og udbetaling af bundne  

 lejebeløb - de såkaldte normaliseringsforhøjelser - efter  

 boligreguleringslovens § 55, § 55 a, stk. 3, og § 55 b.
7.1. Bundne beløb i Grundejernes Investeringsfond - ligningslovens §  

 14 B Boligreguleringslovens § 55 vedrører de lejeforhøjelser, som den  

 skattepligtige har indsat på en bunden konto i Grundejernes Investeringsfond  

 efter kapitel V i boligreguleringsloven fra 1967 - de såkaldte  

 normaliseringsforhøjelser.
Bindingerne fandt sted i perioden fra 1. april  

 l967 til 31. marts l975, og beløbene skulle være bundet i 15 år.
Ved udløbet  

 af den 15-årige bindingsperiode skal de for et regnskabsår indbetalte beløb  

 udbetales over en periode af 10 år med lige store dele pr. år.
Sidste  

 udbetaling vil således ske i 1999.
 De indbetalte bindingsbeløb er efter ligningslovens § 14 B, stk. 1, blevet  

 fradraget i den skattepligtige indkomst for indbetalingsåret.
 Renterne af de bundne beløb medregnes efter ligningslovens § 14 B, stk. 2,  

 ved opgørelsen af den skattepligtige indkomst for det indkomstår, hvori  

 renterne kan kræves udbetalt.
 Efter ligningslovens § 14 B, stk. 3, skal de beløb, der er indbetalt til  

 binding efter boligreguleringslovens § 55, stk. 1, frigives ved udløbet af  

 den 15-årige bindingsperiode, jf. boligreguleringslovens § 55 a, stk. 3,  

 (resterende bindingsbeløb efter stedfunden frigivelse til  

 vedligeholdelsesudgifter efter § 55 a, stk. 1 og 2) og § 55 b, stk. 2,  

 medregnes ved opgørelsen af indskyderens skatpligtige indkomst for det  

 indkomstår, hvori beløbet kan kræves udbetalt.
 Beløb, der frigives efter samme lovs § 55 b, stk. 1 (indskyderens død,  

 konkurs, tvangsakkord eller et boligselskabs opløsning), medregnes dog  

ikke til den skattepligtige indkomst, jf. ligningslovens § 14 C, som  

 omtalt under punkt 7.2.
7.2. Afgift af frigivne beløb - ligningslovens § 14 C I tilfælde af indskyderens død, konkurs eller tvangsakkord eller i  

 tilfælde af et boligselskabs afvikling kan boet ifølge  

 boligreguleringslovens § 55 b, stk. 1, kræve de bundne beløb frigivet.
I  

 disse tilfælde betaler boet en afgift til statskassen på 40 pct., jf.  

 ligningslovens § 14 C, stk. 1 og stk. 3, 1. pkt.
 Efter ligningslovens § 14 C, stk. 2, kan afgiften ikke fradrages ved  

 opgørelsen af den skattepligtige indkomst.
 Afgiften beregnes og indeholdes af Grundejernes Investeringsfond, som  

 inden 4 uger efter indeholdelsen indbetaler denne til Told- og  

 Skattestyrelsen, jf. ligningslovens § 14 C, stk. 3, 2. pkt.
 Hvis afgiftens indbetaling først finder sted efter udløbet af den  

 fastsatte frist på 4 uger, skal Grundejernes Investeringsfond efter § 14 C,  

 stk. 3, 3. pkt., betale renter af afgiftsbeløbet fra fristens udløb med den  

 rentesats, der gælder ved for sen indbetaling af beløb, som de  

 indeholdelsespligtige skal indbetale efter kildeskatteloven, jf. denne lovs §  

 63, stk. 2.
7.3. Klageadgang - ligningslovens § 14 D Efter ligningslovens § 14 D kan den afgiftspligtige senest 1 måned efter,  

 at vedkommende har fået underretning om afgiftens indeholdelse, forlange  

 afgiftsberegningen efterprøvet af skatteankenævnet.
Endvidere indeholder  

 bestemmelsen regler om, hvilket skatteankenævn klagen skal rettes til, og om  

 frister for klage til Landsskatteretten.
7.4. Kommunernes andel i afgiften - ligningslovens § 14 E Af den i § 14 C, stk. 1, nævnte afgift tilfalder en tredjedel den  

 kommune, der efter lov om kommunal indkomstskat er skattekommune for afdøde,  

 fallenten eller den akkordsøgende på det tidspunkt, hvor dødsfaldet,  

 konkursen eller tvangsakkorden er indtruffet, jf. § 14 E, stk. 1.
Såfremt fallenten eller den akkordsøgende for det pågældende skatteår er  

 skattepligtig i henhold til selskabsskatteloven, tilfalder tredjedelen den  

 eller de kommuner, der for det nævnte skatteår er berettiget til at oppebære  

 andel af selskabets skat i henhold til bestemmelserne i afsnit III i lov om  

 kommunal indkomstskat.
Eventuel fordeling af tredjedelen mellem flere  

 kommuner foretages efter samme forhold som fordelingen af andelen af  

 selskabsskatten.
Samme regler gælder i tilfælde af et boligselskabs  

 likvidation, jf. § 14 E, stk. 2.
 Hvis ingen kommuner herefter har krav på andel i afgiften, tilfalder denne  

 fuldt ud statskassen, jf. § 14 E, stk. 3.
7.5. Ligningslovens § 14 G's anvendelsesområde Indledende bemærkninger Ligningslovens § 14 G regulerer den skattemæssige behandling af:
- bindingspligtige afsætningsbeløb efter boligreguleringslovens §§ 18 a og  

 18 b og lejelovens § 63 a, herunder udbetaling ifølge boligreguleringslovens  

 § 22 e og lejelovens § 63 f, - udbetaling af bundne midler efter boligreguleringslovens § 55 a, stk. 1  

 og 2, og - udgifter, der afholdes af ovennævnte beløb.
Ifølge boligreguleringslovens §§ 18 a og 18 b skal husejere af  

 visse udlejningsejendomme årligt binde et vist lejebeløb i Grundejernes  

 Investeringsfond (bindingspligtige hensættelser). Boligreguleringslovens §§  

 18 a og 18 b gælder i de huslejeregulerede områder, dvs. kommuner med  

 omkostningsbestemt leje.
I de ikke-huslejeregulerede områder findes der en  

 næsten tilsvarende ordning, hvorefter en del af huslejen skal bindes på en  

 konto i Grundejernes Investeringsfond efter lejelovens § 63 a.
 I de huslejeregulerede områder har visse husejere efter  

 boligreguleringslovens § 55 også tidligere skullet binde en del af de  

 såkaldte normaliseringsforhøjelser i Grundejernes Investeringsfond.
Beløb bundet i henhold til boligreguleringslovens §§ 18 a, 18 b eller  

 55, jf. § 55 a, stk. 1 og 2, frigives, når et beløb, der mindst svarer  

 til det, der ønskes frigivet, er anvendt til vedligeholdelse på  

 ejendommen, dvs. vedligeholdelse i lejeretlig forstand, jf. nedenfor.
Beløb  

 bundet efter lejelovens § 63 a frigives på tilsvarende måde, når der er  

 afholdt forbedringsudgifter på ejendommen, dvs. forbedringsudgifter i  

 lejeretlig forstand, jf. nedenfor.
 Det lejeretlige og skatteretlige vedligeholdelsesbegreb er imidlertid ikke  

 sammenfaldende.
Vedligeholdelse i lejeretlig forstand omfatter udgifter, der anvendes til  

 at holde ejendommen i almindelig god stand.
Vedligeholdelse i skattemæssig  

 forstand omfatter derimod kun udgifter, der anvendes til at holde ejendommen  

 i samme stand som på erhvervelsestidspunktet, dvs. udgifter, der er en følge  

 af almindelig slid og ælde i ejertiden.
 De udgifter, der i det lejeretlige system betragtes som vedligeholdelse,  

 vil i det skatteretlige system ofte blive opdelt i en vedligeholdelses- og en  

 forbedringsdel.
 De fradragsberettigede vedligeholdelsesudgifter, jf. statsskattelovens §  

 6, stk. 1, litra e, vil derfor typisk være snævrere end  

 vedligeholdelsesudgifter i lejeretlig forstand.
7.5.1. Ejendomskonti for de huslejeregulerede områder 7.5.1.1. For de regulerede områder indeholder boligreguleringslovens §§  

 18, 18 a og 18 b regler om 3 forskellige kontotyper for udvendig  

 vedligeholdelse, nemlig § 18-kontoen, § 18 a-kontoen og § 18 b-kontoen.
§ 18-kontoen er en ubunden ejendomskonto, dvs. en ren  

 bogholderikonto, for udvendig vedligeholdelse, som gælder for alle  

 beboelsesejendomme omfattet af boligreguleringslovens kap.
II-V, for så vidt  

 der ikke sker bunden afsætning efter samme lovs § 18 a, jf. herom nedenfor.
 For beboelsesejendomme omfattet af boligreguleringslovens § 18 er der  

 således en almindelig pligt for udlejer til årligt at afsætte et vist beløb  

 på ejendommens ubundne vedligeholdelseskonto.
Det årlige afsætningsbeløb efter boligreguleringslovens § 18 beregnes på  

 grundlag af hele ejendomsarealet.
Dette gælder også, selv om  

 beboelsesejendommen tillige indeholder erhvervslokaler, jf. § 18, stk. 2.
 Størrelsen af det årlige afsætningsbeløb efter boligreguleringslovens §  

 18, stk. 1, fremgår af bilag 1 i punkt 7.7. nedenfor.
§ 18  a-kontoen er en bunden ejendomskonto for  

 udvendig vedligeholdelse.
Kontoen gælder for ejendomme omfattet af  

 boligreguleringslovens § 18 med mere end to beboelseslejligheder, som er  

 taget i brug før 1964, dog kun såfremt udlejeren har besluttet at foretage  

 afsætning efter denne bestemmelse.
Den dengang valgfri ordning efter § 18 a  

 har eksisteret siden 1. januar 1981, men siden 1. januar 1983 har det ikke  

 været muligt at tilslutte sig denne.
Ordningen er dog stadig gældende for de  

 ejendomme, der allerede er tilmeldt.
 For ejendomme, der allerede er tilsluttet bindingsordningen efter  

 boligreguleringslovens § 18 a, skal afsætningsbeløb både efter § 18 og efter  

 § 18 a, stk. 4, bindes på een konto i Grundejernes  

 Investeringsfond (§ 18 a-kontoen). Størrelsen af det årlige afsætningsbeløb  

 efter §§ 18 og 18 a fremgår af bilag 1.
Det bemærkes, at det årlige afsætningsbeløb til § 18 a-kontoen beregnes på  

 grundlag af hele ejendomsarealet.
Dette gælder også, selv om der er  

 tale om en beboelsesejendom, hvori der tillige indgår erhvervslokaler.
§ 18  b-kontoen er en bunden ejendomskonto for  

 udvendig vedligeholdelse.
Kontoen gælder for ejendomme omfattet af  

 boligreguleringslovens § 18 med mere end to beboelseslejligheder, som er  

 taget i brug før 1970. Dette gælder dog ikke ejendomme, der allerede er  

 omfattet af § 18 a-kontoen.
 Ordningen efter boligreguleringslovens § 18 b er obligatorisk, og har  

 været gældende siden 1. januar 1983.
 For ejendomme omfattet af denne bindingsordning er det kun afsætning efter  

 § 18 b, der er undergivet bindingspligt i Grundejernes Investeringsfond (§ 18  

 b-kontoen).
 For ejendomme omfattet af § 18 b er der således etableret to konti  

 for udvendig vedligeholdelse, nemlig den ubundne § 18-konto og den bundne §  

 18 b-konto.
 For så vidt angår størrelsen af det årlige afsætningsbeløb efter § 18 b  

 henvises til bilag 1.
 Det årlige afsætningsbeløb efter § 18 b beregnes ligesom efter § 18 og §  

 18 a af hele ejendomsarealet.
 Ifølge boligreguleringslovens § 18 c kan Grundejernes Investeringsfond dog  

 fritage udlejeren for afsætning efter § 18 b for den del af ejendommen, der  

 udelukkende anvendes til andet end beboelse.
 7.5.1.2. Samtlige afsætningsbeløb efter boligreguleringslovens §§ 18,  

 18 a og 18 b finansieres gennem lejeforhøjelser.
Afsætningsbeløbet efter § 18 a og § 18 b bindes i Grundejernes  

 Investeringsfond.
Bindingspligten er dog uafhængig af, om opkrævning af lejen  

 faktisk har fundet sted.
 En § 18 a- eller § 18 b-konto følger ejendommen ved ejerskifte, og de  

 indbetalte beløb kan ikke gøres til genstand for kreditorforfølgning.
7.5.1.3. Beløb afsat efter boligreguleringslovens §§ 18 a eller 18 b  

 anvendes i overensstemmelse med reglerne i lovens § 19, nemlig til opfyldelse  

 af udlejers pligt til anden vedligeholdelse end omhandlet i § 21 i lov om  

 leje (indvendig vedligeholdelse), eller til brandsikring eller opretning.
Med  

 tilslutning fra et lejerflertal kan beløbet endvidere anvendes til  

 forbedring, isolering eller lignende, jf. boligreguleringslovens § 19, stk.  

 1.
 Indestående beløb på de nævnte bindingskonti kan således frigives til  

 vedligeholdelsesudgifter som nævnt i samme lovs § 19, stk. 1, herunder  

 udgifter til forbedring, isolering eller lignende, men kun hvis lejerne  

 samtykker i, at forbedringsudgifterne mv. afholdes over  

 vedligeholdelseskontoen, jf. boligreguleringslovens § 22 b.
 Dækkes de pågældende udgifter ved optagelse af lån, er udlejer berettiget  

 til i stedet for udgiften at debitere vedligeholdelseskontoen de årlige  

 prioritetsydelser, efterhånden som disse betales, jf. boligreguleringslovens  

 § 22 b og § 19, stk. 2.
 Er der inden den årlige indbetaling til § 18 a- eller § 18 b-kontoen  

 afholdt udgifter til vedligeholdelse, brandsikring eller forbedring mv. efter  

 boligreguleringslovens § 19, som ikke kan dækkes af beløbet efter § 18, kan  

 beløbet fragå i den årlige indbetaling, jf. boligreguleringslovens § 22 a,  

 stk. 2.
Udgifter, som efter boligreguleringslovens § 19 kan debiteres § 18 a-  

 eller § 18 b-kontoen, kan ikke give anledning til lejeforhøjelse.
Til gengæld  

 kan udgifter, der har medført lejeforhøjelse, ikke debiteres § 18 a- eller §  

 18 b-kontoen, jf. boligreguleringslovens § 19, stk. 1, 2. pkt.,  

 forudsætningsvis.
 7.5.1.4. Efter boligreguleringslovens § 22 e, stk. 1 og 2, har  

 ejeren ret til frigivelse af hele sit indestående på ejendomskontoen efter  

 samme lovs § 18 a eller § 18 b, såfremt ejendommen nedrives, eller hvis den  

 overgår til sådan anden benyttelse, at den ikke længere er omfattet af  

 boligreguleringslovens kapitel II-V.
 Frigivelse af bundne beløb efter lejelovens § 63 a, jf. punkt 7.5.3.,  

 finder ligeledes sted, når ejendommen nedrives eller overgår til sådan anden  

 anvendelse, at den ikke længere omfattes af afsætningspligten efter  

 lejelovens § 63 a, jf. lejelovens § 63 f, stk. 1-4.
 7.5.1.5. Boligreguleringslovens § 55 a indeholder regler om  

 frigivelse af de beløb, som efter samme lovs § 55, stk. 1, 1.pkt., er blevet  

 indbetalt til binding (15 år) i Grundejernes Investeringsfond i perioden fra  

 1. april 1967 til 31. marts 1975.
 Ifølge boligreguleringslovens § 55 a, stk. 1 og 2, kan udbetaling finde  

 sted til afholdte vedligeholdelsesudgifter mv. som nævnt i samme lovs § 19,  

 når midler på den berørte ejendoms vedligeholdelseskonto efter samme lovs §§  

 18, 18 a eller 18 b er brugt op.
 Frigivelse er ikke betinget af, at vedligeholdelsesudgifterne vedrører den  

 ejendom, for hvilken der oprindelig er sket indbetaling til Grundejernes  

 Investeringsfond.
 Såfremt indestående midler på § 55-kontoen ikke anvendes fuldt ud til  

 vedligeholdelsesarbejder mv. på ejendommen, udbetales de resterende beløb  

 efter boligreguleringslovens § 55, stk. 1, 2. pkt., dvs. i den hidtil  

 forudsatte takt, hvilket betyder, at de for et regnskabsår indbetalte beløb  

 tilbagebetales over 10 år med lige store andele pr. år, jf. § 55 a, stk. 3,  

 som omtalt under punkt 7.1.
 Efter ligningslovens § 14 G sidestilles beløb, der frigives efter  

 boligreguleringslovens § 55 a, dvs. de i § 55 a, stk. 1 og 2, nævnte  

 udgiftsbeløb, med frigivne midler fra ejendommens bindingskonto efter  

 boligreguleringslovens §§ 18 a eller 18 b.
 Frigivelse efter boligreguleringslovens § 55, stk. 1, 2. pkt., hvortil §  

 55 a, stk. 3, henviser, jf. ovenfor, er derimod omfattet af ligningslovens §  

 14 B, stk. 3, 1. pkt., som er omtalt under punkt 7.1., og ikke af  

 ligningslovens § 14 G.
7.5.2. Relationerne til Grundejernes Investeringsfond -  

 kontoføringsreglerne for § 18 a- og § 18 b-kontoen Ifølge Boligministeriets bekendtgørelse nr. 629 af 14. december l984 om  

 bindingspligt for afsætningsbeløb i Grundejernes Investeringsfond skal ejere  

 af ejendomme omfattet af boligreguleringslovens § 18 a eller § 18 b eller af  

 lejelovens § 63 a for hvert regnskabsår indgive visse oplysninger til  

 investeringsfonden.
Indberetningspligten for ejendomme omfattet af lejelovens  

 § 63 a er omtalt under punkt 7.5.4.
 Ejere af ejendomme omfattet af boligreguleringslovens § 18 a eller § 18  

 b skal i medfør af bekendtgørelsens §§ 2 og 11 afgive følgende  

 oplysninger:
 1. Indberetning af årets lovpligtige afsætningsbeløb.
 2. En opgørelse over årets afholdte udgifter, der kan debiteres  

 ejendomskontoen, opdelt således:
 - Vedligeholdelsesudgifter, jf. boligreguleringslovens § 19, stk. 1, 1.  

 pkt., og § 19, stk. 2, herunder udgifter afholdt af beløb, afsat efter lovens  

 § 18, stk. 4.
 - Forbedringsarbejder, hvor beboerrepræsentanter eller et flertal af  

 lejere har accepteret, at beløbet afholdes over vedligeholdelseskontoen, jf.  

 lovens § 19, stk. 1, 2. pkt., og § 19, stk. 2.
 Opgørelsen skal være underskrevet af ejendommens ejer og skal være  

 ledsaget af:
- En erklæring fra ejendommens ejer om, at beboerrepræsentanterne eller  

 samtlige lejere af beboelseslejligheder har modtaget underretning om de  

 afholdte udgifter, eller - oplysning om de afholdte udgifter, attesteret af en registreret eller  

 statsautoriseret revisor eller af en advokat.
 Viser den årlige opgørelse, at der skal ske indbetaling til Grundejernes  

 Investeringsfond, skal indbetalingen foretages samtidig med indberetningen af  

 ovennævnte oplysninger, jf. bekendtgørelsens § 3, stk. 1, og § 12, stk. 1. De  

 bindingspligtige afsætningsbeløb indbetales årligt bagud, jf.  

 boligreguleringslovens § 22 a, stk. 1. Indbetalingerne fremsendes inden 5  

 måneder efter udgangen af den regnskabsperiode, indberetningen vedrører, jf.  

 bekendtgørelsens § 2, stk. 5, og § 11, stk. 4.
 Er der inden den årlige indbetaling af det lovpligtige årlige  

 afsætningsbeløb efter boligreguleringslovens § 18 a eller § 18 b afholdt  

 udgifter til vedligeholdelse mv. efter boligreguleringslovens § 19, kan  

 udgifterne modregnes i den årlige indbetaling til § 18 a- eller § 18  

 b-kontoen, jf. boligreguleringslovens § 22 a, stk. 2. For § 18 b-kontoens  

 vedkommende er modregningen dog betinget af, at de ubundne midler på  

 ejendommens § 18-konto er opbrugt, jf. boligreguleringslovens § 22 a, stk. 2.  

 Når en tilsvarende betingelse ikke gælder for § 18 a-kontoen, skyldes det, at  

 § 18-afsætningen indgår som et bindingspligtigt beløb på § 18 a-kontoen, jf.  

 herom punkt 7.5.1.1. ovenfor.
Har ejeren af en ejendom omfattet af boligreguleringslovens § 18 a eller §  

 18 b i et år afholdt større udgifter til vedligeholdelse mv., jf.  

 boligreguleringslovens § 19 og punkt 7.5.1.3. ovenfor, end det lovpligtige  

 årlige afsætningsbeløb til § 18 a- eller § 18 b-kontoen, jf. § 22 b i  

 boligreguleringsloven og § 4, stk. 1, og § 13, stk. 1, i Boligministeriets  

 ovennævnte bekendtgørelse, kan der ske frigivelse af midler fra  

 bindingskontoen.
For § 18 b-kontoens vedkommende er frigivelse dog betinget  

 af, at de ubundne midler på ejendommens § 18-konto er opbrugt, jf.  

 bekendtgørelsens § 13, stk. 1.
 Ifølge boligreguleringslovens § 55 a, stk. 1 og 2, kan indestående beløb  

 på § 55-kontoen tillige kræves frigivet til dækning af afholdte  

 vedligeholdelsesudgifter mv., jf. punkt 7.5.1.5 ovenfor, når midlerne på den  

 berørte ejendomskonto efter samme lovs § 18 a eller § 18 b er brugt op.
 Er der i et år afholdt større udgifter til ejendommens vedligeholdelse mv.  

 end det lovpligtige årlige afsætningsbeløb til § 18 a- eller § 18 b-kontoen  

 og indeståendet på kontoen - hvorved saldoen bliver negativ - kan det  

 overskydende beløb modregnes i fremtidige års indbetalinger, jf.  

 bekendtgørelsens § 4, stk. 4, og § 13, stk. 3.
 For § 18 b-kontoens vedkommende er modregning i fremtidige indbetalinger  

 dog betinget af, at de ubundne midler på § 18-kontoen er opbrugt i det  

 pågældende år, jf. bekendtgørelsens § 13, stk. 3, 2.pkt.
 Rækkefølgen for modregning vedrørende et års lejeretlige  

 vedligeholdelsesudgifter kan herefter opstilles således:
For § 18 b-kontoen - Årets endnu ikke indbetalte § 18-afsætning.
 - Indeståendet (positiv saldo) på § 18-kontoen.
 - Årets endnu ikke indbetalte § 18 b-afsætning.
 - Indeståendet (positiv saldo) på § 18 b-kontoen, dvs. udbetaling.
 - Evt. saldo på § 55 a-kontoen, dvs. udbetaling.
 - Fremtidige års afsætningsbeløb, først § 18-afsætningen, dernæst § 18  

 b-afsætningen.
For § 18 a-kontoen - Årets endnu ikke indbetalte § 18 a-afsætning.
 - Indeståendet (positiv saldo) på § 18 a-kontoen, dvs. udbetaling.
 - Evt. saldo på § 55 a-kontoen, dvs. udbetaling.
 - Fremtidige års afsætningsbeløb, først § 18-afsætningen, dernæst § 18  

 b-afsætningen.
7.5.3. Ejendomskontoen for de ikke huslejeregulerede områder For de uregulerede lejemål er der kun etableret een ordning med  

 bunden afsætning, den såkaldte § 63 a-konto, jf. lejelovens § 63 a.
 For de uregulerede lejemål er der således ikke etableret en til  

 boligreguleringsloven svarende § 18-konto for udvendig vedligeholdelse.
 § 63  a-kontoen, som er til brug for forbedringer,  

 gælder for ejendomme, der er taget i brug før 1970, og som indeholder mere  

 end to beboelseslejligheder, når ejendommen ikke er omfattet af  

 boligreguleringslovens §§ 18, 18 a og 18 b.
 Afsætning efter lejelovens § 63 a, jf. stk. 1,foretages med samme beløb  

 som den bindingspligtige afsætning efter boligreguleringslovens § 18 b.  

 Størrelsen af det årlige afsætningsbeløb fremgår af bilag 1, jf. punkt 7.7.  

 Dog afsættes der kun for beboelsesarealet, mens der på § 18 a- og § 18  

 b-kontoen afsættes for hele ejendomsarealet.
 Afsætning efter lejelovens § 63 a finansieres ligeledes gennem  

 lejeforhøjelser og bindes også i Grundejernes Investeringsfond.
 Indskud efter lejelovens § 63 a frigives til forbedringsudgifter, jf.  

 lejelovens § 63 e.
7.5.4. Relationerne til Grundejernes Investeringsfond -  

 kontoføringsreglerne for § 63 a-kontoen Ejere af ejendomme omfattet af lejelovens § 63 a skal for hvert  

 regnskabsår indgive en opgørelse over det lovpligtige afsætningsbeløb, jf. §  

 20 i Boligministeriets bekendtgørelse nr. 629 af 14. december l984 om  

 bindingspligt for afsætningsbeløb i Grundejernes Investeringsfond.
 En opgørelse over afholdte forbedringsudgifter fremsendes kun, i det  

 omfang udgifterne ønskes debiteret kontoen.
 Opgørelsen skal være underskrevet af ejendommens ejer og være ledsaget af:
- En erklæring fra ejendommens ejer om, at beboerrepræsentanterne eller  

 samtlige lejere af beboelseslejligheder har modtaget underretning om de  

 afholdte udgifter, eller - oplysning om de afholdte udgifter, attesteret af en registreret eller  

 statsautoriseret revisor eller af en advokat.
 Det årlige bindingspligtige afsætningsbeløb indbetales årligt bagud.  

 Indbetalingen foretages samtidig med ovennævnte indberetning og fremsendes  

 inden 5 måneder efter udgangen af den regnskabsperiode, indberetningen  

 vedrører, jf. bekendtgørelsens § 20, stk. 3.
For ejendomme omfattet af lejelovens § 63 a er det imidlertid ikke, som  

 for ejendomme omfattet af boligreguleringslovens §§ 18 a eller 18 b, direkte  

 bestemt, at der er adgang til at modregne allerede afholdte udgifter i den  

 årlige indbetaling.
Efter gældende praksis i Grundejernes Investeringsfond  

 gives der dog adgang til at modregne allerede afholdte udgifter i årets endnu  

 ikke indbetalte afsætning til § 63 a-kontoen.
 Viser den årlige opgørelse, at der er afholdt større udgifter til  

 forbedringer, jf. lejelovens § 63 a, stk. 3, end det lovpligtige årlige  

 afsætningsbeløb efter lovens § 63 a, stk. 1, kan der ske frigivelse af midler  

 fra bindingskontoen, jf. bekendtgørelsens § 22, stk. 1.
 Er der i et år afholdt større udgifter, end der indestår på kontoen  

 (negativ saldo), kan det overskydende beløb kræves udbetalt af senere års  

 indbetalte beløb, jf. bekendtgørelsens § 22, stk. 3.
Udgifter, som efter lejelovens § 63 a, jf. stk. 3, kan debiteres § 63  

 a-kontoen, kan ikke give anledning til lejeforhøjelse.
Til gengæld kan  

 udgifter, der har medført lejeforhøjelse, ikke debiteres § 63 a-kontoen.
7.5.5. Forrentning af bundne lejebeløb i Grundejernes Investeringsfond De beløb, der indestår på en § 18 a-, § 18 b- eller § 63 a-konto i  

 Grundejernes Investeringsfond, forrentes med en rente, hvis størrelse  

 fastsættes af investeringsfonden under hensyn til det almindelige  

 driftsresultat.
Renten kan dog ikke overstige 9 pct. p.a.
Renter tilskrives  

 kontoen en gang årligt og følger ellers i det hele de regler, der gælder for  

 de bundne beløb, jf. boligreguleringslovens § 56.
7.5.6. Den skattemæssige behandling af midler afsat på ejendommens  

 ubundne § 18-konto Den del af midlerne, der er afsat efter boligreguleringslovens § 18,  

 medregnes ved opgørelsen af den skattepligtige indkomst.
Udgifter på  

 ejendommen, der dækkes af beløb fra den ubundne § 18-konto, kan trækkes fra  

 ved opgørelsen af den skattepligtige indkomst i det omfang, de udgør  

 fradragsberettigede vedligeholdelsesudgifter efter statsskattelovens § 6,  

 stk. 1, litra e.
7.5.7. Ligningslovens § 14 G - den skattemæssige behandling af  

 bindingspligtige afsætninger 7.5.7.1. Efter ligningslovens § 14 G, stk. 1, 1. og 2. pkt., skal  

 den del af lejeindtægten, der svarer til beløb, der afsættes til binding i  

 Grundejernes Investeringsfond efter boligreguleringslovens § 18 a eller § 18  

 b eller lejelovens § 63 a (de lejeretlige afsætningsbeløb), ikke medregnes  

 ved opgørelsen af den skattepligtige indkomst.
 Reglen i ligningslovens § 14 G, stk. 1, 2. pkt., medfører for afsætning  

 efter boligreguleringslovens § 18 a, at der er skattefrihed for hele  

 afsætningsbeløbet, altså også for den del, der svarer til den almindelige  

 afsætning på ejendommens § 18-konto.
Ifølge ligningslovens § 14 G, stk. 1, 3. pkt., skal beløb, der  

 frigives efter boligreguleringslovens § 55 a heller ikke medregnes ved  

 opgørelsen af den skattepligtige indkomst.
Dette gælder dog kun beløb, der  

 frigives til vedligeholdelsesudgifter mv. i henhold til  

 boligreguleringslovens § 55 a, stk. 1 og 2, jf. punkt 7.5.1.5. ovenfor.
 7.5.7.2. Ifølge ligningslovens § 14 G, stk. 2, skal de renter, der  

 årligt tilskrives de bundne beløb efter boligreguleringslovens §§ 18 a eller  

 18 b eller lejelovens § 63 a, heller ikke medregnes ved opgørelsen af den  

 skattepligtige indkomst.
 Indeståendet på en sådan ejendomskonto, herunder de tilskrevne renter,  

 skal dog medregnes ved opgørelsen af den skattepligtige formue, jf.  

 ligningslovens § 14 I.
7.5.7.3. Som et modstykke til skattefriheden for de bindingspligtige  

 lejebeløb fastslår ligningslovens § 14 G, stk. 3, 1. og 2. pkt., at et  

 års skatteretlige vedligeholdelses- og forbedringsudgifter, - som dækkes af samme års (skattefri) indbetaling til § 18 a- eller  

 § 18 b-kontoen, jf. boligreguleringslovens § 22 a, stk. 2, - som dækkes af samme års frigivne (skattefri) beløb fra § 18 a-, §  

 18 b- eller § 63 a-kontoen, jf. boligreguleringslovens § 22 b og lejelovens §  

 63 e, eller - som dækkes af samme års (skattefri) midler fra § 55 a-kontoen,  

 jf. boligreguleringslovens § 55 a, stk. 1 og 2, ikke kan fradrages ved indkomstopgørelsen.
Sådanne udgifter medregnes  

 heller ikke ved opgørelsen af grundlaget for skattemæssige afskrivninger  

 eller tillægges anskaffelsessummen ved opgørelsen af skattepligtig  

 fortjeneste ved afståelse af ejendommen.
Ifølge ligningslovens § 14 G, stk. 3, 3. pkt., skal årets  

skattemæssige vedligeholdelses- og forbedringsudgifter  

fortrinsvis anses for afholdt af samme års skattefri  

 afsætningsbeløb som nævnt i stk. 3, 1. og 2. pkt., jf. ovenfor.
Det er dog en  

 forudsætning, at udgifterne efter stk. 3, jf. stk. 4, alene omfatter beløb,  

 der kan debiteres bindingskontoen efter boligreguleringslovens § 19 eller  

 lejelovens § 63 a, stk. 3, jf. punkt 7.5.1.3. og 7.5.4. ovenfor.
 Dette indebærer, at der efter ligningslovens § 14 G, stk. 3, sidste pkt.,  

 jf. stk. 4, eksempelvis ikke er adgang til skattefri dækning af udgifter, der  

 i det lejeretlige system har givet anledning til lejeforhøjelse.
 Det lejeretlige og skatteretlige vedligeholdelsesbegreb er  

 imidlertid ikke sammenfaldende, jf. ovenfor punkt 7.5., indledende  

 bemærkninger.
 De udgifter, der i det lejeretlige system betragtes som vedligeholdelse,  

 dvs. udgifter, der i relation til § 18 a- og § 18 b-kontoen kan kontoføres i  

 henhold til Boligministeriets bekendtgørelse nr. 629 af 14. december l984,  

 jf. punkt 7.5.2. ovenfor, vil derfor i det skatteretlige system ofte blive  

 opdelt i en vedligeholdelses- og en forbedringsdel.
 De fradragsberettigede vedligeholdelsesudgifter, jf. statsskattelovens §  

 6, stk. 1, litra e, vil derfor typisk være snævrere end  

 vedligeholdelsesudgifter i lejeretlig forstand.
 7.5.7.4. I ligningslovens § 14 G, stk. 4, der alene er en  

 prioriteringsregel, fastslås det, at hvis årets samlede udgifter til  

 vedligeholdelse og forbedring i skatteretlig forstand overstiger  

 summen af samme års modregnede/udbetalte lejeretlige afsætningsbeløb efter  

 stk. 3, jf. punkt 7.5.7.3. ovenfor, skal de lejeretlige - og skattefri -  

 afsætningsbeløb fortrinsvis anses for anvendt til forbedring,  

 dvs. til afholdte forbedringsudgifter i skatteretlig forstand.
Ifølge stk. 4 vil den skattepligtige således indirekte kunne fratrække  

 sine skatteretlige forbedringsudgifter helt eller delvist.
Er der eksempelvis  

 i et år afholdt udgifter på 50.000 kr., hvoraf de 20.000 kr. anses for  

 skatteretlige forbedringsudgifter, dækkes forbedringsudgifterne eksempelvis  

 forlods i samme års skattefri § 18 b-afsætning samt i eventuelt frigivne  

 midler fra § 18 b-kontoen og eventuelt fra § 55 a-kontoen, mens de  

 »overskydende« skatteretlige vedligeholdelsesudgifter fratrækkes  

 ved indkomstopgørelsen i henhold til statsskattelovens § 6, stk. 1, litra e.
Hvis et års skatteretlige forbedringsudgifter ikke kan dækkes af samme års  

 modregnede og udbetalte afsætningsbeløb efter ligningslovens § 14 G, stk. 3,  

 jf. stk. 4, kommer årets udækkede forbedringsudgifter først til modregning i  

 forbindelse med en efterbeskatningssituation som anført i stk. 5, 1. og 2.  

 pkt., jf. 3. pkt.
Se herom punkt 7.5.7.5.1. og 7.5.7.5.2.
Hvis et års skatteretlige forbedringsudgifter ikke kan dækkes af samme års  

 modregnede eller frigivne afsætningsbeløb efter ligningslovens § 14 G, stk.  

 3, jf. stk. 4, vil den udækkede forbedringsudgift i stedet kunne afskrives,  

 hvis der er tale om en afskrivningsberettiget ejendom.
Hvis udlejeren senere,  

 dvs. i forbindelse med en efterbeskatningssituation efter stk. 5, 1. og 2.  

 pkt., jf. 3. pkt., opnår dækning for udgiften, skal der foretages en  

 regulering af afskrivningsgrundlaget med en deraf følgende regulering af de  

 foretagne afskrivninger.
 Principperne i ovennævnte regelsæt er illustreret i eksempel 1-3 nedenfor,  

 der er baseret på en ejendom på 1.000 m2.
 Eksempel 1-3 vedrørende en § 18 b-ejendom.
 Fælles for de viste eksempler er:
 § 18-konto:
 Eksempel 1:
Udlejer afholder det pågældende år vedligeholdelsesudgifter med i alt  

 50.000 kr.
Der er tale om såvel skatteretlige som lejeretlige  

 vedligeholdelsesudgifter.
Ifølge de lejeretlige modregningsregler modregnes de 50.000 kr.  

 først i de beskattede beløb på § 18-kontoen, hvis saldo herefter udgør 39.500  

 kr.
Da § 18-kontoen ikke er opbrugt, skal husejeren indbetale årets afsætning  

 til § 18 b-kontoen på 15.000 kr.
Saldoen på § 18 b-kontoen udgør herefter  

 35.000 kr.
 Ved indkomstopgørelsen er § 18 b-afsætningen skattefri, jf.  

 ligningslovens § 14 G, stk. 1, og husejeren kan fratrække  

 vedligeholdelsesudgifter med 50.000 kr., jf. statsskattelovens § 6, stk. 1,  

 litra e.
 Eksempel 2:
Udlejer afholder det pågældende år vedligeholdelsesudgifter med i alt  

 120.000 kr.
Der er tale om vedligeholdelsesudgifter i såvel lejeretlig som  

 skatteretlig forstand.
Ifølge de lejeretlige modregningsregler modregnes udgifterne på de  

 120.000 kr. først i de beskattede beløb på ejendommens § 18-konto.
Da §  

 18-kontoen er opbrugt, modregnes de herefter resterende udgifter på 30.500  

 kr. i den årlige skattefri afsætning til § 18 b-kontoen på 15.000 kr.
Dette  

 betyder, at udlejer ikke skal indbetale årets afsætning.
Herudover kan  

 husejeren få frigivet 15.500 kr. fra § 18 b-kontoen til dækning af de  

 resterende udgifter.
 Ved indkomstopgørelsen kan udlejer fratrække  

 vedligeholdelsesudgifter med 89.500 kr., der fremkommer således:
 Ved årets udgang er saldoen på § 18-kontoen 0, og der indestår 4.500 kr.  

 på ejendommens § 18 b-konto.
 Eksempel 3:
Husejeren afholder det pågældende år vedligeholdelsesudgifter med i alt  

 120.000 kr.
Skatteretligt fordeler udgifterne sig med 80.000 kr. i  

 vedligeholdelsesudgifter og 40.000 kr. i forbedringsudgifter.
Ifølge de lejeretlige modregningsregler modregnes som i eksempel 2  

 de samlede udgifter først i de beskattede beløb på § 18-kontoen.
De herefter  

 reducerede udgifter, 30.500 kr., modregnes dernæst i den årlige afsætning til  

 § 18 b-kontoen, og resten af udgifterne dækkes af en udbetaling på 15.500 kr.  

 fra § 18 b-kontoen.
Ved årets udgang er saldoen på § 18-kontoen 0 kr., og der  

 indestår 4.500 kr. på ejendommens § 18 b-konto.
 Ved indkomstopgørelsen skal de skatteretlige forbedringsudgifter på  

 40.000 kr. forlods modregnes i årets endnu ikke indbetalte afsætning på  

 15.000 kr. til § 18 b-kontoen og i udbetalingen på 15.500 kr. fra samme  

 konto, jf. ligningslovens § 14 G, stk. 4. (Herved opnås der indirekte fradrag  

 for den del af forbedringsudgifterne, der dækkes af afsætningsbeløbet til §  

 18 b-kontoen og af udbetalingen fra kontoens indestående). Herefter  

 fratrækker udlejer samtlige skatteretlige vedligeholdelsesudgifter med 80.000  

 kr.
 7.5.7.5. I ligningslovens § 14 G, stk. 5, 1. og 2. pkt., tages der  

 højde for, at husejeren ikke får indkomstfradrag for det samme udgiftsbeløb 2  

 gange (efterbeskatning).
 Betingelserne for efterbeskatning i henhold til stk. 5, 1. og 2. pkt., er  

 imidlertid forskellige.
 Efterbeskatning ifølge 1. pkt. forudsætter bl.a., at bindingskontoen er  

negativ , jf. punkt 7.5.7.5.1., hvorimod efterbeskatning ifølge 2.  

 pkt. forudsætter en positiv bindingskonto.
 Af samme grund vil en efterbeskatningssituation som anført i 1. og 2. pkt.  

 ikke kunne forekomme i samme indkomstår.
 Den såkaldte nedslagsregel i 3. pkt. finder dog anvendelse ved  

 efterbeskatning i henhold til både 1. og 2. pkt.
 Stk. 5,  1. og 3. pkt., er behandlet nedenfor under pkt.  

 7.5.7.5.1. og 2, mens stk. 5, 2. og 3. pkt., er omtalt under punkt 7.5.7.5.2.
 7.5.7.5.1. Som anført i ligningslovens § 14 G, stk. 5, 1. pkt., kan det  

 forekomme, at de i stk. 3 modregnede og udbetalte beløb, dvs. beløb, som  

 modregnes i den årlige indbetaling (afsætning) til Grundejernes  

 Investeringsfond efter boligreguleringslovens § 22 a, stk. 2, eller som  

 frigives fra Grundejernes Investeringsfond efter boligreguleringslovens § 22  

 b, i et år overstiger samme års udgifter til skatteretlig vedligeholdelse og  

 forbedring.
For en § 18 b-ejendom vil en sådan situation kunne opstå, hvis ejeren i et  

 år (udgiftsåret) har afholdt udgifter, der er større end det årlige  

 afsætningsbeløb efter boligreguleringslovens § 18 b og indeståendet på § 18  

 b-kontoen.
I så fald bliver § 18 b-kontoen negativ.
De således overskydende  

 udgifter svarende til den negative saldo kan herefter modregnes i fremtidige  

 års indbetalinger (afsætningsbeløb) til § 18 b-kontoen.
Det er dog en  

 betingelse, at midlerne på § 18-kontoen er opbrugt i det pågældende år, jf. §  

 13, stk. 3, i Boligministeriets bekendtgørelse nr. 629 af 14. december 1984,  

 og punkt 7.5.2 ovenfor.
Hvis ejeren i disse efterfølgende år ikke afholder  

 udgifter, vil det beløb, som i det enkelte år kommer til modregning i  

 afsætningsbeløbet til § 18 b-kontoen, derfor være større end årets udgifter.
 Når ejeren således i et tidligere år (udgiftsåret) har afholdt udgifter,  

 der overstiger summen af det beløb, som kan modregnes efter  

 boligreguleringslovens § 22 a, stk. 2, og af det beløb, der udbetales fra  

 kontoen efter boligreguleringslovens § 22 b, kan det overskydende  

 udgiftsbeløb trækkes fra ved indkomstopgørelsen i det indkomstår, hvori  

 udgiften er afholdt, i det omfang der er tale om fradragsberettigede  

 vedligeholdelsesudgifter, jf. statsskattelovens § 6, stk. 1, litra e.
Dette gælder, selv om fremtidige års indbetalinger (afsætning) til  

 Grundejernes Investeringsfond, jf. ligningslovens § 14 G, stk. 3, sidste  

 pkt., anvendes til skattefri dækning af beløb, der svarer til udgifter, der  

 allerede er fradraget ved indkomstopgørelsen i udgiftsåret.
Herved opnår  

 husejeren indkomstfradrag for det samme beløb to gange.
Det er derfor i § 14,  

 stk. 5, 1. pkt., bestemt, at i det indkomstår, hvor summen af de i § 14 G,  

 stk. 3, modregnede og udbetalte beløb overstiger udgifterne til ejendommens  

 vedligeholdelse og forbedring i skatteretlig forstand, skal det overskydende  

 beløb beskattes.
Beskatning finder dog kun sted, i det omfang der i tidligere indkomstår er  

 givet indkomstfradrag for udgifter, der er afholdt af lejeindtægter, der er  

 skattefri efter § 14 G, stk. 1. Det fremgår derfor yderligere af § 14 G, stk.  

 5, 3. pkt., at det overskydende beløb skal formindskes med skatteretlige  

 forbedringsudgifter, som ikke kan fradrages ved indkomstopgørelsen, og som i  

 tidligere indkomstår endnu ikke er dækket af en skattefri afsætning til -  

 eller af en skattefri udbetaling fra - bindingskontoen.
Dette gælder dog kun  

 for skatteretlige forbedringsudgifter, der er afholdt efter den 1. januar  

 1983.
Efterbeskatning kan forekomme både for en § 18 a-ejendom, eller en § 18  

 b-ejendom og for en § 63 a-ejendom.
Det er derfor ikke korrekt, når det  

 fremgår af Skattedepartementets cirkulære nr. 167 af 21. oktober 1983, punkt  

 32, at efterbeskatning efter stk. 5, 1. pkt., kun kan forekomme for en § 18  

 a-ejendom.
Som det fremgår ovenfor, er en efterbeskatningssituation ifølge  

 ligningslovens § 14 G, stk. 5, 1. pkt., således betinget af, - at bindingskontoen er negativ, - at det årlige afsætningsbeløb til bindingskontoen derfor ikke indbetales  

 eller ikke indbetales fuldt ud, og - at årets udgifter er mindre end samme års afsætningsbeløb til  

 bindingskontoen.
 I det følgende er der givet et eksempel på en efterbeskatningssituation  

 for en § 18 b-ejendom på 1.000 m2.
 Eksemplet bygger på følgende forudsætninger:
År 1 Ejeren afholder i årets løb udgifter på ejendommen for i alt 120.000 kr.,  

 der fordeler sig med 100.000 kr. som skatteretlige vedligeholdelsesudgifter  

 og 20.000 kr. som skatteretlige forbedringsudgifter.
Efter de lejeretlige modregningsregler sker der først modregning af  

 udgifterne i årets afsætning til § 18-kontoen, hvis saldo herefter bliver 0  

 kr.
Derefter modregnes de resterende udgifter på 80.500 kr. (120.000 kr. -  

 39.500 kr.) i den skattefri afsætning efter § 18 b.
Da udgiften overstiger §  

 18 b-afsætningen på 15.000 kr., fritages ejeren for at indbetale beløbet på  

 bindingskontoen.
De ikke dækkede udgifter på 65.500 kr. medfører, at § 18  

 b-kontoen bliver negativ med det tilsvarende beløb.
 Ved indkomstopgørelsen kan ejeren fradrage hele vedligeholdelsesudgiften  

 på 100.000 kr., idet den skattefri afsætning på 15.000 kr. forlods modregnes  

 i forbedringsudgiften på 20.000 kr., jf. stk. 4. Den del af  

 forbedringsudgiften, 5.000 kr., der ikke er dækket af en skattefri afsætning,  

 kan modregnes ved en senere efterbeskatningssituation, jf. nedenfor.
 År 2:
Dette år afholder ejeren udgifter på ejendommen på 100.000 kr.
Der er tale  

 om både skatte- og lejeretlige vedligeholdelsesudgifter.
Efter de lejeretlige modregningsregler modregnes udgifterne først i  

 årets afsætning til § 18-kontoen, hvis saldo herefter bliver 0 kr.
Derefter  

 modregnes de resterende udgifter på 59.000 kr. (100.000 kr. - 41.000 kr.) i §  

 18 b-afsætningen på 15.000 kr.
De ikke dækkede udgifter på 44.000 kr. samt  

 den negative saldo på 65.500 kr. fra året før medfører, at § 18 b-kontoen  

 bliver negativ med 109.500 kr.
Den negative konto indebærer, at ejeren ikke  

 skal indbetale den skattefri afsætning på bindingskontoen.
 Ved indkomstopgørelsen kan ejeren fradrage vedligeholdelsesudgifter  

 på 85.000 kr., svarende til vedligeholdelsesudgiften på 100.000 kr. nedsat  

 med den skattefri afsætning på 15.000 kr.
 År 3:
 Ejeren afholder ingen udgifter på ejendommen i dette år.
Efter de lejeretlige modregningsregler modregnes den negative § 18  

 b-saldo først i årets afsætning efter § 18 og dernæst i afsætningen efter §  

 18 b. § 18 b-kontoen bliver herefter negativ med 52.000 kr.
Den negative § 18  

 b-konto indebærer, at ejeren ikke skal indbetale på bindingskontoen.
 Da ejeren ikke i dette år har afholdt udgifter på ejendommen, overstiger  

 det modregnede beløb i § 18 b-afsætningen årets udgifter, hvilket medfører en  

 efterbeskatningssituation, jf. ligningslovens § 14 G, stk. 5, 1. pkt.
Ejerens skattefri afsætning på 15.000 kr. i år 3 er således anvendt til  

 dækning af en udgift, som ejeren har opnået fradrag for året før.
For at  

 ejeren ikke skal opnå fradrag to gange, skal ejeren ved  

indkomstopgørelsen beskattes af den skattefri afsætning efter  

 boligreguleringslovens § 18 b.
Efterbeskatningsbeløbet skal dog nedsættes med forbedringsudgifter, der  

 ikke tidligere er dækket af en skattefri afsætning, jf. ligningslovens § 14  

 G, stk. 5, 3. pkt.
Ejeren har fra år 1 en udækket forbedringsudgift på 5.000  

 kr., der modregnes i den skattefri afsætning på 15.000 kr.
Beløbet til  

 efterbeskatning i år 3 bliver således 10.000 kr.
 7.5.7.5.2. Ifølge ligningslovens § 14 G, stk. 5, 2. pkt., sker der  

 efterbeskatning i den situation, hvor ejeren efter boligreguleringslovens §  

 22 e, stk. 1 og 2, og lejelovens § 63 f har ret til frigivelse af hele sit  

 indestående på bindingskontoen ved ejendommens nedrivning eller overgang til  

 anden benyttelse, jf. i øvrigt punkt 7.5.1.4.
I ligningslovens § 14 G, stk. 5, 2. pkt., er det således bestemt, at  

 frigivelse af hele ejendomskontoens (skattefri) indestående medregnes i  

 ejerens skattepligtige indkomst i det indkomstår, hvori beløbet kan kræves  

 udbetalt.
Det forudsættes herved, at samme års eventuelle udgifter til  

 skatteretlig vedligeholdelse og forbedring allerede er reguleret i henhold  

 til ligningslovens § 14 G, stk. 3, jf. stk. 4.
 Det beløb, som herefter kommer til beskatning, nedsættes imidlertid i de  

 tilfælde, hvor der i de enkelte indkomstår forud herfor er afholdt  

forbedringsudgifter, der endnu ikke er dækket af en skattefri  

 afsætning efter ligningslovens § 14 G, stk. 3, jf. stk. 4, - enten i form af  

 modregning i den skattefri afsætning eller i form af en skattefri udbetaling  

 fra bindingskontoen - eller som ikke i tidligere indkomstår er anvendt til  

 nedsættelse af efterbeskatningsbeløb efter stk. 5, 3. pkt., jf. 1. og 2. pkt.  

 Det er dog en forudsætning, at forbedringsudgifterne er afholdt efter den 1.  

 januar 1983, hvor regelsættet blev indført, jf. stk. 5, 3. pkt.
7.5.7.6. Der henvises i øvrigt til bilag 2-4 i punkt 7.7. nedenfor, der i  

 skematisk form illustrerer ligningslovens § 14 G's virkning for en § 18  

 b-ejendom.
Alle beløb er i kr.
 7.5.8. Med hjemmel i ligningslovens § 14 G, stk. 6 og 7, er der fastsat  

 nærmere regler om kontoføring og om Grundejernes Investeringsfonds  

 oplysningspligt, jf. kapitel 3 i bekendtgørelse nr. 769 af 19. november l990  

 om ligningsloven.
7.6. Ligningslovens § 14 I Efter ligningslovens § 14 I skal beløb, som indestår på en konto som  

 nævnt i boligreguleringslovens §§ 18 a og 18 b og i lejelovens § 63 a,  

 medregnes ved opgørelsen af den skattepligtige formue.
7.7. Bilag 1-4 Bilag 1 Afsætningsbeløb i kr. pr. (m2) bruttoetageareal for de forskellige  

 kontotyper efter boligreguleringsloven og lejeloven.
 (* 1) Hvortil kommer beløbet efter boligreguleringslovens § 18.
 (* 2) Hvis beløbet ikke kan sikre ejendommen en tilfredsstillende tilstand  

 i løbet af 5 år, kan udlejer med lejernes samtykke afsætte et hertil  

 nødvendigt større beløb, jf. boligreguleringslovens § 18, stk. 4.
 (* 3) Beløbet gælder til og med den 30. april 1993.
 (* 4) Det forhøjede beløb har virkning fra den 1. maj 1993.
 ad (* 3) og (* 4) Med virkning fra den 1. januar 1993 kan beløbet  

 endvidere forhøjes til realisering af en mellem lejerne og udlejer vedtaget  

 5-årig vedligeholdelsesplan, jf. boligreguleringslovens § 18 d.
Bilag 2 EKSEMPEL 1 Det lejeretlige regelsæt (kontoføringssystemet) for en § 18 b  

 ejendom. (Eksemplet er baseret på en ejendom på 1.000 (m2)) (* 5) Da udgiften ikke har kunnet dækkes via § 18-kontoen, modregnes først  

 i årets § 18 b-afsætning, der derfor ikke skal indbetales, og derefter i § 18  

 b-saldoen, der bliver negativ.
 (* 6) § 18-saldoen skulle egentlig være på 27.500 kr. (42.500 kr. - udgift  

 på 15.000 kr.), men da der er en negativ § 18 b-saldo fra 1992, skal denne  

 dækkes (27.500 kr. - 26.500 kr. = 1.000 kr.).
Den skattemæssige behandling efter LL § 14 G af afholdt udgift og  

 afsætningsbeløb efter § 18 b-kontoen.
Der er tale om vedligeholdelsesudgifter  

 i såvel lejeretlig som skattemæssig forstand.
 (* 7) Det er kun den del af skattefri § 18 b-afsætning, som modregnes i  

 den afholdte udgift, og som derfor rent faktisk ikke indbetales, der indgår i  

 modregningen efter LL § 14 G, stk. 3.
Bilag 3 EKSEMPEL 2 I modsætning til EKSEMPEL 1 belyser EKSEMPEL 2 den skattemæssige  

 behandling, når udgiften i skatteretlig forstand består af dels en  

 forbedringsdel, dels en vedligeholdelsesdel.
Det bemærkes, at det lejeretlige  

 kontoføringssystem er konstant - og derfor ikke påvirkes af den skattemæssige  

 opsplitning i en forbedrings- og vedligeholdelsesdel. Året 1992 fra EKSEMPEL  

 1 er valgt til at illustrere følgende 4 situationer, hvor den samlede udgift  

 er 130.000 kr.:
 (* 8) Ved indkomstopgørelsen reduceres den fradragsberettigede  

 vedligeholdelsesudgift med det overskydende modregningsbeløb efter LL § 14 G,  

 stk. 3, jf. stk. 4.
Bilag 4 Eksempel 3 Eksemplet viser en efterbeskatningssituation som omhandlet i LL § 14 G,  

 stk. 5, 1. pkt.
Der er tale om vedligeholdelsesudgifter i både lejeretlig og  

 skatteretlig forstand.
 Der er i eksemplet taget udgangspunkt i år 1992 fra Eksempel 1.
 (* 9) § 18-saldoen skulle egentlig være på 44.000 kr. (44.000 kr. - udgift  

 på 0 kr.), men da der er en negativ § 18 b-saldo fra 1993, skal denne dækkes  

 i § 18-saldoen fra 1994.
Skattemæssige behandling (* 10) Der er ikke afholdt udgift i året, men da der er en negativ § 18  

 b-saldo, skal beløbet ikke indbetales.
 (* 11) Da ejeren via sit skattemæssige fradrag på 127.500 kr. i  

 udgiftsåret 1993 allerede har opnået skattefri dækning for en udgift, som han  

 via modregning efter LL § 14 G, stk. 3, også opnår skattefri dækning for i  

 1994, med afsætningsbeløbet på 15.000 kr., skal dette beløb medregnes ved  

 indkomstopgørelsen for 1994.
8. RENTER OG ANDET LIGNENDE FORMUEAFKAST Indledende bemærkninger til ligningslovens §§ 5, 5 A og 5 B.
Ligningslovens § 5 indeholder regler om den tidsmæssige placering  

 af fradragsretten, dels for renteudgifter, dels for visse andre løbende  

 ydelser og engangsydelser, som har tilknytning til låntagning.
Bestemmelsen  

 tager ikke stilling til, om en renteudgift mv. er fradragsberettiget eller  

 ej.
Fradragsspørgsmålet beror fortsat på de lovbestemmelser, der nærmere  

 regulerer dette, navnlig statsskattelovens § 6, stk. 1, litra e.  

 Ligningslovens § 5, stk. 8, indeholder dog en regel, der direkte regulerer  

 fradragsspørgsmålet. § 5 omtales nedenfor i punkt 8.1.
 Ligningslovens § 5 A giver regler om nedskrivning af  

 renteindtægter, der ikke er betalt til tiden, selv om de ikke er  

 uerholdelige, jf. punkt 8.2.
Ligningslovens § 5, stk. 6, og § 5 B indeholder bestemmelser om  

 den tidsmæssige placering af renter ved indtræden eller ophør af fuld  

 skattepligt.
Der henvises herom til punkt 8.3.
8.1. Ligningslovens § 5 8.1.1. Ligningslovens § 5, stk. 1 - fradragstidspunktet for renteudgifter  

 og visse andre løbende ydelser Ligningslovens § 5, stk. 1 , fastslår indledningsvis, at  

 rentefradragstidspunktet som hovedregel er knyttet til  

forfaldstidspunktet . Ifølge bestemmelsen gælder det samme for visse  

 andre fradragsberettigede løbende ydelser, som afholdes ifølge aftale om lån  

 og kaution, jf. ligningslovens § 8, stk. 3, litra a og b.
 Den særlige praksis, der har udviklet sig vedrørende fradrag for  

 renteudgifter på studielån, er ikke ændret.
8.1.2. Ligningslovens § 5, stk. 2, fradragstidspunktet for  

 forudforfaldne renteudgifter Er således een af de nævnte betingelser opfyldt, fradrages renten på  

 forfaldstidspunktet.
Er ingen af de nævnte betingelser opfyldt, skal renten  

 fordeles over den periode, renten vedrører (periodisering).
Bestemmelsen medfører, at den enkelte skatteyder foruden lån, hvor  

 renterne fradrages efter forfaldsprincippet, også kan have lån, hvis renter  

 ved indkomstopgørelsen fordeles til fradrag over den periode, renten  

 vedrører.
Det er således vilkårene i den enkelte låneaftale, der er afgørende  

 for, om renteudgifterne vedrørende et bestemt lån skal fradrages efter  

 forfaldsprincippet i stk. 1 eller efter princippet i stk. 2 om periodisering.
 8.1.3. Fradrag for stiftelsesprovisioner mv.
Efter ligningslovens § 5, stk. 3, kan stiftelsesprovisioner mv., der er  

 fradragsberettigede efter ligningslovens § 8, stk. 3, litra c, fradrages på  

 forfaldstidspunktet med højst 2,5 pct. af lånets hovedstol.
Eventuel  

 yderligere provision mv. fordeles over resten af låneperioden.
Det er herved forudsat, at provisionsbeløbet er fradragsberettiget efter  

 de almindelige regler herom.
Er der således tale om stiftelsesprovision på  

 mere end 2,5 pct., kan der i stiftelsesåret fradrages et beløb svarende til  

 2,5 pct. uanset længden af den eksisterende periode af indkomståret.
Den del  

 af provisionen, der ikke kan fradrages i stiftelsesåret, fordeles over den  

 resterende periode, lånet løber.
 Eksempel :
Et lån på 100.000 kr. stiftes den 1. december år 1 med en løbetid på 16  

 måneder.
Stiftelsesprovisionen udgør 4 pct. af hovedstolen, eller 4.000 kr.  

 Den skattepligtige har kalenderårsregnskab.
 I år 1 fradrages 2,5 pct. af hovedstolen på 100.000 kr. ... 2.500 kr.
Det resterende beløb, der kan fradrages, udgør 1.500 kr., som fordeles over restløbetiden på 15 måneder således:
 Hvis stiftelsesprovisionen udgør mere end 2,5 pct. af lånets hovedstol, og  

 lånet indfries i samme år, som det optages, vil hele provisionsbeløbet kunne  

 fradrages i stiftelsesåret.
8.1.4. Fuldstændig renteperiodisering Ligningsrådet har med hjemmel i ligningslovens § 5, stk. 5, 3. pkt.  

 , vedtaget, at bogførings- og regnskabspligtige kan vælge at periodisere  

 renter således, at de beregnede renter fra sidste forfaldsdag til  

 statustidspunktet medregnes ved indkomst- og formueopgørelsen.
 Periodisering af renter er obligatorisk for skatteydere, der benytter  

 virksomhedsordningen, jf. virksomhedsskattelovens § 6, stk. 2. Kravet om  

 periodisering omfatter alene renter af fordringer og gæld, der indgår i  

 virksomheden.
Efter ligningslovens § 5, stk. 5 , er der mulighed for, at også  

 skattepligtige, der ikke er bogførings- eller regnskabspligtige, kan opnå  

 Ligningsrådets tilladelse til at fordele renteindtægter og renteudgifter over  

 den periode, renten vedrører.
Med hjemmel i bestemmelsen kan Ligningsrådet  

 tillade periodisering både for visse nærmere angivne grupper af  

 skattepligtige og for enkelte skattepligtige. § 5, stk. 5, har kun betydning  

 for de skattepligtige, der ikke er omfattet af § 5, stk. 4.
Efter bestemmelsen skal både renteindtægter og renteudgifter fordeles  

 efter dette periodiseringsprincip.
Er periodiseringsprincippet anvendt i eet  

 indkomstår, kræves Ligningsrådets tilladelse til, at den skattepligtige i  

 senere år kan gå over til at anvende forfaldsprincippet.
Ud over disse  

 almindelige betingelser kan Ligningsrådet fastsætte nærmere vilkår for  

 tilladelsen.
 I ligningslovens § 5, stk. 4 , er periodisering af renteindtægter  

 og -udgifter gjort obligatorisk for:
- selskaber omfattet af lov om visse selskabers aflæggelse af årsregnskab  

 mv., - banker, - sparekasser, - selskaber omfattet af lov om visse kreditinstitutter, - forsikringsselskaber omfattet af lov om forsikringsvirksomhed (fra og  

 med skatteåret 1991-92), - investeringsforeninger, der er skattepligtige efter reglerne i  

 selskabsskattelovens § 1, stk. 1, nr. 5 a (akkumulerende  

 investeringsforeninger), - fonde omfattet af lov om erhvervsdrivende fonde, og - institutter, der er skattepligtige efter selskabsskattelovens § 1, stk.  

 1, nr. 5 b.
 Bestemmelsen gælder generelt for aktie- og anpartsselskaber og med  

 virkning fra og med skatteåret 1991-92 også for forsikringsselskaber omfattet  

 af lov om forsikringsvirksomhed.
Periodisering er ligeledes obligatorisk for hovedaktionærer og  

 hovedanpartshavere i de nævnte selskaber, hvis de har mellemregning med  

 selskabet.
Dette giver skattemyndighederne mulighed for at sammenholde  

 selskabets og hovedaktionærens eller hovedanpartshaverens indkomstopgørelser.  

 Den obligatoriske periodisering omfatter kun renter vedrørende  

 mellemregningskontoen, ikke hovedaktionærens eller hovedanpartshaverens  

 private lån i f.eks. et pengeinstitut.
8.1.5. Omlægning af fradragsretten Ifølge ligningslovens § 5, stk. 7 , omlægges rentefradragsretten  

 til betalingstidspunktet , når debitor som følge af insolvens mv. ikke  

 kan betale den pågældende rente.
Denne omlægning er betinget af, at  

 renteudgifter mv. for tidligere indkomstår i samme gældsforhold ikke er  

 betalt inden udgangen af det indkomstår, indkomstopgørelsen vedrører, jf.  

 bestemmelsens 1.pkt.
Det afgørende for, om renten kan fradrages i  

 forfaldsåret - eller i det år, renten vedrører, jf. ligningslovens § 5, stk.  

 5, - er således, om der ved udgangen af det år, indkomstopgørelsen vedrører,  

 er skyldige renteudgifter for et tidligere indkomstår.
Er den skattepligtige  

 kun i restance med renteudgifter for selve det år, indkomstopgørelsen  

 vedrører, kan renterne fradrages, selv om de ikke er betalt.
Omlægningen af fradragsretten er således i første række knyttet til et  

 objektivt betalingskriterium.
Om renterne er betalt og betalt rettidigt i  

 denne henseende, dvs. inden udgangen af det indkomstår, indkomstopgørelsen  

 vedrører, må afgøres på grundlag af almindelige obligationsretlige regler.  

 Alle de pågældende renter skal være betalt.
Er der kun sket delvis betaling  

 af renterne for tidligere indkomstår vedrørende samme gældsforhold, er  

 betingelsen for omlægning til betalingstidspunktet derfor opfyldt.
Forfaldstiden må bestemmes på grundlag af parternes aftale og  

 lovgivningens almindelige regler.
Er der eksempelvis ydet henstand før  

 forfaldstidspunktet, beror det i første række på parternes aftale, om der kun  

 er ydet henstand med selve betalingen, eller om forfaldstidspunktet tillige  

 må anses for udskudt.
8.1.6. Særlige betingelser for omlægning til betalingstidspunktet Er indkomståret sammenfaldende med kalenderåret, skal alle renter mv. i  

 samme gældsforhold, der f.eks. forfalder den 1. april år 1, være betalt inden  

 udgangen af år 2. Er renterne derimod ikke betalt inden udgangen af år 2,  

 indrømmes der ikke fradrag for nogen del af renteudgifterne mv., der  

 forfalder i eller - når den skattepligtige anvender periodiseringsprincippet  

 - vedrører år 2. En omlægning af fradragsretten til betalingstidspunktet  

 medfører således, at renteudgifter først kan fradrages i det indkomstår,  

 hvori betaling sker.
I overensstemmelse med de almindeligt gældende regler om  

 fradragsret for renteudgifter er det dog en forudsætning, at der på  

 betalingstidspunktet fortsat består en retlig forpligtelse til at betale  

 renten.
 Eksempel:
Opgørelse af fradragsbeløb for renteudgifter Det fremgår af eksemplet, at den skattepligtige i år 1 (= stiftelsesåret)  

 opnår fradrag, selv om der ikke er betalt noget beløb.
 I år 2 betales 6.000 kr., som afskrives på restancen for år 1. Da der er  

 en yderligere restance vedrørende år 1, omlægges fradragsretten i år 2, og  

 den skattepligtige kan derfor ikke fradrage noget beløb i år 2.
 I år 3 betales 18.000 kr., der dækker både restancen fra år 1 og år 2.  

 Rentebeløbet, der forfaldt i år 2, kan derfor nu fradrages med 12.000 kr. i  

 år 3. Selv om ingen del af den rente, der forfaldt i år 3, er betalt, kan  

 renten fuldt ud fradrages i dette år, idet der ikke er restancer for  

 tidligere år.
 Det er forudsat, at den skattepligtige anvender forfaldsprincippet.
Kan den skattepligtige godtgøre at have evne til at betale, omlægges  

 fradragsretten som nævnt ikke til betalingstidspunktet.
Den skattepligtige  

 skal normalt ikke ud over oplysningerne i selvangivelsen dokumentere at være  

 solvent.
Fradragsret bør derfor i almindelighed kun nægtes, når oplysningerne  

 i den skattepligtiges selvangivelse klart giver udtryk for, at den  

 skattepligtige er insolvent.
 Debitering af morarenter på en løbende kredit hos andre kreditorer, f.eks.  

 hos en vareleverandør, kan derimod ikke sidestilles med betaling.
En kassekredits maksimum må bero på den indbyrdes aftale mellem den  

 skattepligtige og pengeinstituttet.
De renteudgifter, der debiteres en  

 kassekredit ud over det aftalte maksimum, kan som udgangspunkt ikke anses for  

 betalt.
Hvis kassekredittens maksimum efterfølgende forhøjes, kan  

 renteudgifterne anses for betalt, hvis de ligger inden for det nye maksimum.  

 Der må som udgangspunkt lægges vægt på, hvad pengeinstituttets kontoudtog  

 viser.
Såfremt en efterfølgende udvidelse af kreditten alene tilsigter at  

 skabe dækning for pengeinstituttets rentedebitering, kan egentlig betaling  

 dog ikke antages at foreligge.
Ligningslovens § 5 som sådan tilsigter i almindelighed ingen ændring af  

 praksis om periodisering af renter ved dødsfald, i dødsboer, ved udlæg fra  

 dødsboer og ved skifte af uskiftet bo.
Stk. 8 indeholder dog en regel om, at  

 fradragsretten for ubetalte renteudgifter, der er omfattet af stk. 7, 1.  

 pkt., og derfor først kan fratrækkes på betalingstidspunktet, overgår til  

 boet eller den efterlevende ægtefælle i det indkomstår, renterne betales.  

 Fradragsretten kan ikke overgå til andre skattepligtige f.eks. til børn eller  

 universalarvinger.
Betales renteudgifterne af dødsboet i boets første  

 indkomstår, fradrages de fuldt ud i dette år.
Der sker således ingen  

 fordeling mellem perioden fra indkomstårets begyndelse til dødsfaldet  

 (mellemperioden) og dødsboets første indkomstår.
8.2. Ligningslovens § 5 A - særlig nedskrivningsregel Renteindtægter skal som hovedregel medregnes ved opgørelsen af den  

 skattepligtige indkomst i det indkomstår, hvori renten forfalder til  

 betaling.
Hvis det senere viser sig, at renten ikke bliver betalt, kan  

 beløbet fradrages i det indkomstår, hvori det konstateres, at renten efter en  

 konkret vurdering må anses for uerholdelig.
 Ligningslovens § 5 A indeholder en undtagelse fra denne hovedregel, idet  

 rentetilgodehavender, der efter de almindelige regler herom skal medregnes  

 ved opgørelsen af den skattepligtige indkomst, i visse tilfælde kan  

 nedskrives til 0, selv om renteindtægten ikke kan anses for uerholdelig.  

 Nedskrivningen har dog ikke virkning for den skattepligtige formue.
Denne særlige nedskrivningsadgang gælder kun for personer, der er fuldt  

 skattepligtige her i landet.
Det er endvidere en betingelse, at den manglende  

 betaling kan karakteriseres som misligholdelse, og at betaling ikke har  

 fundet sted før tidspunktet for rettidig indgivelse af selvangivelse for det  

 pågældende indkomstår.
Har den skattepligtige opnået udsættelse med  

 indgivelse af selvangivelsen - enten automatisk eller efter ansøgning -  

 forlænges fristen for modtagelse af betalingen tilsvarende.
Personer, der fordeler deres renteindtægter efter periodiseringsprincippet  

 i ligningslovens § 5, stk. 5, kan ikke benytte sig af den nævnte  

 nedskrivningsadgang, men skal indtægtsføre renterne, selv om disse ikke er  

 betalt.
Først på det tidspunkt, hvor renterne efter en konkret vurdering må  

 anses for helt eller delvis uerholdelige, kan renterne fradrages.
Når et rentebeløb, der er nedskrevet efter § 5 A, bliver betalt, medregnes  

 det ved opgørelsen af den skattepligtige indkomst for det indkomstår, hvori  

 beløbet betales.
Ophører kreditors fulde skattepligt imidlertid som følge af  

 fraflytning på et tidligere tidspunkt, medregnes tilgodehavendet ved  

 indkomstopgørelsen for det indkomstår, hvori skattepligten ophører.  

 Tilgodehavendet skal medregnes efter dets værdi.
Dette betyder, at  

 tilgodehavendet kan medregnes med et lavere beløb end dets pålydende,  

 eventuelt til 0, hvis det må antages, at skyldneren er helt eller delvis ude  

 af stand til at betale.
8.3. Ligningslovens § 5, stk. 6, og § 5 B - renteperiodisering ved  

 fra- og tilflytning De nævnte bestemmelser indeholder ensartede regler for den skattemæssige  

 behandling af renteudgifter mv. og renteindtægter ved til- og fraflytning.  

 Herefter foretages periodisering af alle renteudgifter mv. og renteindtægter,  

 der vedrører den periode, hvori skattepligten indtræder eller ophører efter  

 kildeskattelovens § 1. Reglerne gælder, uanset om der er tale om  

 bagudforfaldne eller forudforfaldne renter.
For renter, der ikke vedrører den  

 periode, hvori skattepligten indtræder eller ophører, gælder normalt  

 forfaldsprincippet.
 Andre fradragsberettigede løbende ydelser, herunder provisioner og  

 præmier, som afholdes ifølge aftale om lån og kaution, sidestilles med  

 renteudgifter i ligningslovens § 5, stk. 6, jf. lovens § 8, stk. 3, litra a  

 og b.
Hvis renteperioden er så lang, at renterne strækker sig ud over flere  

 indkomstår, skal renterne periodiseres i alle indkomstårene.
Forudforfaldne  

 renteudgifter mv., der vedrører en længere periode end 6 måneder, skal  

 allerede periodiseres efter ligningslovens § 5, stk. 2. Der henvises til  

 omtalen af denne bestemmelse ovenfor under punkt 8.1.2.
 Hvis renteperioden i en fraflytningssituation strækker sig over flere  

 indkomstår, kan det blive nødvendigt at genoptage ansættelsen for  

 indkomståret eller indkomstårene forud for fraflytningsåret.
Den periodiserede rente ved indkomstårets udløb medregnes eller fradrages  

 således ved opgørelsen af den skattepligtige formue.
Hvis skattepligten kun  

 består i en del af et år, er indkomståret det nævnte tidsrum, jf.  

 kildeskattelovens § 22, stk. 2, 2. pkt.
 Eksempel 1.
Opgørelse af renteudgifter ved fraflytning Den skattepligtige fraflytter pr. 1. august i et indkomstår.
Halvårlige  

 renteudgifter på 24.000 kr.
Forfaldsdage 1. april og 1. oktober.  

 Bagudforfaldne renter.
Eksempel 2 Opgørelse af renteudgifter ved tilflytning Den skattepligtige tilflytter pr. 1.oktober år 1. Halvårlige renteudgifter  

 på 24.000 kr.
Forfaldsdage 1.marts og 1.september.
Bagudforfaldne renter.
 Eksempel 3.
Opgørelse af renteindtægter ved fraflytning Den skattepligtige fraflytter pr. 21.marts år 2. Halvårlige renteindtægter  

 på 24.000 kr.
Forfaldsdage 1. maj og 1. november.
Forudforfaldne renter.
 Eksempel 4.
Opgørelse af renteindtægter ved tilflytning Den skattepligtige tilflytter pr. 1.oktober år 1. Halvårlige  

 renteindtægter på 24.000 kr.
Forfaldsdage 1. marts og 1. september.  

 Bagudforfaldne renter.
En del stater har en bestemmelse i deres skattelovgivning svarende til  

 ligningslovens § 33. I det omfang dette er tilfældet, vil den skattepligtige  

 ved fraflytning kunne opnå lempelse med skattebetaling efter en sådan  

 bestemmelse.
Har staten, hvortil den skattepligtige er flyttet, ikke en sådan  

 bestemmelse i skattelovgivningen, vil den skattepligtige kunne forelægge  

 problemet for skattemyndighederne i tilflytningsstaten.
I sådanne tilfælde  

 vil tilflytningsstatens skattemyndigheder og de danske skattemyndigheder søge  

 at opnå en aftale, således at der kan finde en periodisering sted, hvorved  

 dobbeltbeskatning undgås.
Obligationsrenter og andre renteindtægter, der skal medregnes inden for  

 skattepligtsperioden, omregnes således, at indtægterne svarer til et års  

 renteindtægter af pågældende obligationsbeholdning, tilgodehavende osv.  

 Tilsvarende gælder for de renteudgifter mv., der skal medregnes inden for  

 skattepligtsperioden.
Det kan efter omstændighederne forekomme, at der i  

 skattepligtsperioden er selvangivet mere end et års renter.
Også i disse  

 tilfælde medregnes kun eet års renter i helårsindkomsten.
 I cirkulære nr. 22 af 9. december 1986 om personskatteloven og andre  

 skattelove (skattereformen) er der i eksempel 90.1 givet eksempel på  

 omregning til helårsindkomst af bl.a. renteindtægter, hvortil der henvises.
8.4. Ligningslovens § 5 C Ligningslovens § 5 C omhandler den skattemæssige behandling af vederlag  

 for vedhængende eller godskrevne renter i forbindelse med overdragelse af  

 rentebærende fordringer (handelsrenter).
 Som handelsrenter anses beløb, der i forbindelse med overdragelse af  

 rentebærende fordringer betales til godtgørelse af en del af - eller hele -  

 den førstkommende termins rente på den pågældende fordring.
Ved overdragelse af rentebærende fordringer skal køber normalt betale  

 sælger et beløb svarende til den rente, der er optjent på den pågældende  

 fordring i perioden fra den seneste termin til afviklingstidspunktet.
Dette  

 beløb benævnes vedhængende renter . Til gengæld for vederlaget  

 modtager køber hele renten ved den førstkommende termin.
Ved overdragelse kortere tid end en måned før førstkommende termin er det  

 dog praksis på obligations- og pantebrevsmarkedet, at sælger beholder retten  

 til førstkommende termins rente.
Sælger godskriver i så fald køber et beløb  

 svarende til den rente, der optjenes i perioden fra afviklingstidspunktet til  

 den førstkommende termin.
Dette beløb benævnes godskrevne renter .
Efter ligningslovens § 5 C skal både fradrags- og beskatningstidspunktet  

 for ydet henholdsvis modtaget vederlag for handelsrenter følge  

 afviklingstidspunktet for handelen, uanset om den tilhørende rente først  

 forfalder til betaling i et senere indkomstår.
Til gengæld medregnes den  

 tilhørende rente uden nedslag ved opgørelsen af den skattepligtige indkomst i  

 det indkomstår, hvori den forfalder.
Er der ydet vederlag for vedhængende renter, skal vederlaget således  

 fradrages i købers skattepligtige indkomst for det år, hvori handelen  

 afvikles.
Den førstkommende termins rente indgår til gengæld med sit fulde  

 beløb ved indkomstopgørelsen for det år, hvori terminen falder.
Sælger skal  

 medregne vederlag for vedhængende renter i sin skattepligtige indkomst for  

 afviklingsåret.
Er der ydet vederlag for godskrevne renter, fradrages beløbet  

 i sælgers skattepligtige indkomst for afviklingsåret.
Køber skal tilsvarende  

 medregne vederlaget i sin skattepligtige indkomst for afviklingsåret.
 Eksempel 1:
 Køber yder vederlag for vedhængende renter.
En skattepligtig køber nominelt 100.000 kr. 10 pct.'s obligationer med  

 halvårlige terminer den 1. april og 1. oktober.
Handlen afvikles den 1.  

 december år 1, og køber erhverver førstkommende termins rente.
 Eksempel 2:
 Sælger yder vederlag for godskrevne renter.
En skattepligtig sælger nominelt 100.000 kr. 10 pct.'s obligationer med  

 halvårlige terminer den 1. januar og 1. juli.
Handelen afvikles den 10.  

 december år 1, og sælger beholder førstkommende termins rente.
 Ligningslovens § 5 C finder anvendelse på overdragelse af alle former for  

 rentebærende fordringer, hvor parterne i overdragelsen (sælger og køber)  

 afregner vederlag for handelsrenter.
Det er en betingelse, at vederlaget knytter sig til overdragelsen af en  

 fordring.
Handelsrenter, der opstår i forbindelse med overdragelse af gæld,  

 for eksempel refusionsrenter ved overdragelse af fast ejendom, omfattes ikke  

 af bestemmelsen.
Herudover er det en betingelse, at den pågældende fordring er  

 rentebærende.
Det indebærer, at de almindelige betingelser for skattemæssigt  

 at anse en ydelse som rente skal være opfyldt, herunder at der sker en  

 periodevis tilskrivning beregnet på grundlag af den til enhver tid værende  

 restgæld.
Ydelser, der i realiteten fremtræder som kursforskydninger, kan  

 ikke behandles efter reglerne for handelsrenter.
 Hyppigheden af rentetilskrivning er uden betydning for anvendelsen af § 5  

 C.
 Overdragelse af renter, der sker uden samtidig overdragelse af den  

 underliggende fordring, anses ikke som overdragelse af en rentebærende  

 fordring og kan derfor ikke behandles efter reglerne for handelsrenter.
§ 5  C finder anvendelse for alle skattepligtige, som  

 ikke i øvrigt anvender fuld periodisering af renter.
Kravet om periodisering  

 i virksomhedsskattelovens § 6, stk. 2, omfatter alene renter af fordringer og  

 gæld, der indgår i virksomheden.
Ligningslovens § 5 C finder derimod  

 anvendelse for de obligationer og lign., som en erhvervsdrivende anskaffer  

 uden for virksomhedsordningen.
 § 5  C blev indsat i ligningsloven ved lov nr. 888 af  

 29. december 1989 og har virkning for aftaler om overdragelse af fordringer,  

 hvor afviklingen sker den 1. januar 1990 eller senere.
8.5. Ligningslovens § 8, stk. 3 Bestemmelsen i ligningslovens § 8, stk. 3, giver fradragsret for visse  

 udgifter i forbindelse med sådanne former for låntagning, som særligt  

 benyttes ved finansiering af erhvervsvirksomhed.
Det er dog ikke en  

 betingelse, at finansieringsudgiften er afholdt af hensyn til den  

 skattepligtiges erhvervsvirksomhed, eller at den skattepligtige er  

 erhvervsdrivende.
Bestemmelsen sidestiller disse ydelser med renteudgifter, som kan  

 fradrages efter statsskattelovens § 6, stk. 1, litra e.
Efter lovbestemmelsen  

 omfatter fradragsretten derfor alene løbende præmier mv. for lån, som  

 den skattepligtige optager, samt løbende præmier for kaution for den  

 skattepligtiges gæld.
Fradragsretten omfatter endvidere løbende  

 garantiprovisioner mv. for sikring af den skattepligtiges tilgodehavender.
Drejer det sig om mellemværender af meget kort løbetid, er fradragsretten  

 dog ikke afgrænset efter, om præmien mv. er løbende eller ej.
Efter  

 ligningslovens § 8, stk. 3, litra c, kan stiftelsesprovisioner,  

 engangspræmier og lign. engangsydelser for mellemværender af den art, der er  

 omhandlet i ligningslovens § 8, stk. 3, litra a og b, fradrages ved  

 indkomstopgørelsen, såfremt løbetiden ifølge låneaftalen er under 2 år.
Stiftelsesprovision ved oprettelsen af en kassekredit kan kun fradrages,  

 når den konkrete afviklingsaftale lyder på en løbetid under 2 år.
Dette  

 gælder, selv om kassekreditkontrakten normalt indeholder en klausul om, at  

 kreditor når som helst, uanset aftalte afdrags- og nedskrivningsvilkår, kan  

 forlange kreditten afviklet.
 Er der ikke aftalt en afviklingsperiode, er der som udgangspunkt en  

 formodning for, at løbetiden er over 2 år.
 Bestemmelsen berører ikke retten til at fradrage finansieringsudgifter  

 efter de almindelige regler om fradrag for driftsomkostninger.
8.6. Ligningslovens § 17 Ved opgørelse af den skattepligtige indkomst kan renter af  

 »gavegæld« ikke fradrages.
Bestemmelsen gælder i det omfang, skyldneren som gave eller arveforskud  

 har påtaget sig gælden over for livsarvinger eller disses ægtefæller.  

 Stedbørn og plejebørn sidestilles med livsarvinger.
Det samme gælder renter  

 af gavegæld til fonde, legater eller lignende, der helt eller delvist er  

 oprettet til fordel for bestemte familier.
Ligningslovens § 17 tager sigte på tilfælde, hvor den skattepligtige har  

 ydet en gave ved at udstede et rentebærende gældsbrev med sig selv som  

 debitor.
Hvis et sådant gældsbrev er udstedt til den ovenfor nævnte  

 personkreds, kan de renter, som giveren udreder, ikke fradrages ved  

 indkomstopgørelsen.
Er der ydet et vederlag, der svarer til gældsbrevets værdi, kan renterne  

 derimod fradrages.
Dækker vederlaget kun en del af gældsbrevets værdi, kan en  

 hertil svarende del af renterne fradrages.
 Bestemmelsen berører ikke modtagerens pligt til at betale indkomstskat af  

 renterne.
8.7. Ligningslovens § 17 A Ved opgørelsen af den skattepligtige indkomst kan udgifter til renter af  

 skatter samt told- og forbrugsafgifter som udgangspunkt ikke fradrages, jf.  

 ligningslovens § 17 A, stk. 1. Følgende henstandsrenter kan dog fratrækkes  

 ved indkomstopgørelsen: Renter, der påløber ved henstand efter § 6 i  

 frigørelsesafgiftsloven, § 11, stk. 3 og 4, i arveafgiftsloven, § 12 i  

 ejendomsavancebeskatningsloven samt renter efter § 12, stk. 4, i lov om  

 kapitaltilførselsafgift.
 I de tilfælde, hvor der først gives henstand efter, at skatten er  

 forfalden, og hvor der derfor muligvis allerede er påløbet morarenter, når  

 der bevilges henstand, er der fradragsret for alle påløbne morarenter regnet  

 tilbage til forfaldstiden.
 Renter af lån, der er ydet i henhold til lov om lån til betaling af  

 ejendomsskatter for visse parcel- og rækkehuse og lov om lån til betaling af  

 ejendomsskatter, kan ikke fradrages ved indkomstopgørelsen, jf.  

 ligningslovens § 17 A, stk. 2.
 Det samme gælder ifølge stk. 3 renter af boligydelseslån, der er ydet i  

 henhold til lov om individuel boligstøtte eller den nu ophævede lov om  

 boligydelse til pensionister.
 Ved lov nr. 214 af 28. april 1993 er der indført en værditabsordning for  

 ejere af forurenede grunde til helårsbeboelse, hvorefter grundejeren mod en  

 vis egenbetaling kan begære en offentlig foranstaltet og bekostet oprydning.
 I den forbindelse er der i ligningslovens § 17 A, stk. 2, indsat et nyt 2.  

 punktum, hvorefter renter af lån fra staten til betaling af egenbetalingen,  

 ydet efter værditabslovens § 10, ikke kan fradrages ved indkomstopgørelsen.  

 Bestemmelsen træder i kraft den 1. september 1993.
Ved lov nr. 500 af 24. juni 1992 blev der indsat et nyt stk. 4 i  

 ligningslovens § 17 A.
Efter § 17 A, stk. 4, kan renter af lån, der er ydet i  

 henhold til § 55, stk. 3, i lov om social bistand (lån til betaling for varig  

 praktisk hjælp), ikke fradrages ved opgørelsen af den skattepligtige  

 indkomst.
Bestemmelsen trådte i kraft den 1. juli 1992.
 Reglerne om betaling for varig hjemmehjælp er ved lov nr. 1078 af 23.  

 december 1992 ophævet igen med virkning fra den 1. januar 1993. Som en  

 konsekvens heraf er reglen i ligningslovens § 17 A, stk. 4, samtidig ophævet.
Ligningslovens § 17 A omfatter ikke afgifter, der er betaling for ydelser  

 som vand, gas, el og lign.
Renter vedr. betaling for sådanne ydelser er  

 fradragsberettigede.
8.8. Ligningslovens § 17 C Personer kan ikke fradrage udgifter til formueadministration ved  

 opgørelsen af den skattepligtige indkomst.
Personer kan således ikke fradrage udgifter til depotgebyrer, boksleje,  

 kontooversigter samt rådgivning og administration i øvrigt vedrørende  

 værdipapirer og bankindeståender.
Dette gælder dog kun, når udgifterne er  

 anvendt til at erhverve, sikre og vedligeholde indkomst, der skattemæssigt  

 behandles som kapitalindkomst.
Er de nævnte udgifter afholdt af et selskab, en skattepligtig fond eller  

 forening eller afholdt som led i driften af en personligt ejet  

 erhvervsvirksomhed, som beskattes efter virksomhedsskattelovens regler, er  

 der ikke tale om kapitalindkomst.
I disse tilfælde er der således fradragsret  

 for udgifterne.
 § 17  C blev indsat i ligningsloven ved lov nr. 837 af  

 19.december 1989 og har virkning for udgifter, der forfalder til betaling den  

 1.januar 1990 eller senere.
8.9. Ligningslovens § 17 D Efter ligningslovens § 17 D kan pengeinstitutterne ikke fradrage de  

 gevinster, som de betaler til indehavere af gevinstkonti efter lov om  

 gevinstopsparing.
Af gevinsterne, der ikke er indkomstskattepligtige for modtageren, skal  

 betales en afgift på 15 pct. efter reglerne i lotteriafgiftsloven.
Heller  

 ikke lotteriafgiften, som pengeinstituttet indeholder, kan fradrages.
 § 17  D er indsat i ligningsloven ved lov nr. 312 af  

 16. maj 1990. Loven trådte i kraft den 1. juli 1990.
8.10. Ligningslovens § 18 Efter ligningslovens § 18, stk. 1, kan lån, der er optaget mod sikkerhed i  

 livsforsikringspolicer, kun fradrages i den skattepligtige formue f.s.v.  

 angår den del af lånesummen, der overstiger forsikringens tilbagekøbsværdi.
 Bestemmelsen gælder livsforsikringspolicer tegnet efter den 30. november  

 1939.
 Renter af lån, der optages mod sikkerhed i sådanne livsforsikringspolicer,  

 kan efter ligningslovens § 18, stk. 2, kun fradrages ved indkomstopgørelsen  

 f.s.v. angår den rente, der vedrører den del af gælden, som overstiger  

 forsikringens tilbagekøbsværdi.
 Efter ligningslovens § 18, stk. 3, finder bestemmelserne i stk. 1 og 2  

 ikke anvendelse på forsikringer, hvor præmiebetalingsperioden strækker sig  

 over mindst 10 år, og hvis tilbagekøbsværdi ikke er vilkårligt forøget ved  

 ekstraordinære præmieindskud.
Hvis den aftalte præmiebetalingsperiode strækker sig over mindst 10  

 år, kan fradrag for renter ikke nægtes, selv om den faktiske  

 præmiebetalingsperiode bliver kortere, fordi forsikringen ophæves inden de 10  

 år er gået.
Det afgørende er således, hvad der er aftalt ved tegningen af  

 forsikringspolicen.
9. UDBYTTEREGLERNE 9.1. Ligningslovens § 16 A Udbytte af aktier, anparter, andelsbeviser og lign. værdipapirer medregnes  

 i almindelighed ved opgørelsen af den skattepligtige almindelige indkomst,  

 jf. ligningslovens § 16 A, stk. 1.
 Med virkning fra og med indkomståret 1991 er der indført en ny indkomstart  

 for personer: Udbytteindkomst.
Ifølge personskattelovens § 4 a, stk. 1 , omfatter  

 udbytteindkomsten - udbytte omfattet af ligningslovens § 16 A fra selskaber, der er  

 skattepligtige her til landet efter selskabsskattelovens § 1, stk. 1, nr.  

 1-2, (dvs. her hjemmehørende aktie- og anpartsselskaber samt andre selskaber,  

 i hvilke ingen af deltagerne hæfter personligt for selskabets forpligtelser,  

 og som fordeler overskuddet i forhold til den af deltagerne indskudte  

 kapital), - afståelsessummer efter ligningslovens § 16 B, der modtages fra  

 selskaber, der er skattepligtige efter selskabsskattelovens § 1, stk. 1, nr.  

 1-2, (dvs. afståelsessummer ved salg af aktier til det udstedende selskab  

 eller ved salg af aktier til et holdingselskab), og - udlodninger fra investeringsforeninger, der udsteder omsættelige beviser  

 for medlemmernes indskud, og som ifølge deres vedtægter er forpligtet til  

 inden fristen for indgivelse af selvangivelse at udlodde de i indkomståret  

 indtjente renter, udbytter, kursgevinster og aktieavancer som nævnt i  

 selskabsskattelovens § 1, stk. 1, nr. 5 a, litra a-c.
Det gælder dog kun den  

 del af beløbet, der svarer til forholdet mellem foreningens samlede indtægt  

 ved udbytte fra selskaber omfattet af selskabsskattelovens § 1, stk. 1, nr.  

 1-2, og foreningens samlede udlodning.
 Udbytteindkomsten beskattes med 30 pct. af beløb, der ikke overstiger et  

 grundbeløb på 26.400 kr. (for 1992: 30.600 kr. og for 1993: 31.700 kr.) og  

 med 45 pct. af beløb, der overstiger 26.400 kr. (for 1992: 30.600 kr. og for  

 1993: 31.700 kr.). Beløbsgrænsen reguleres efter personskattelovens § 20.
 Selskaber er ikke omfattet af udbytteindkomstbegrebet.
 For selskaber, der ikke er moderselskaber i forhold til det  

 udbyttebetalende selskab, medregnes udbytte fra danske aktie- og  

 anpartsselskaber med 66 pct. ved indkomstopgørelsen, jf. selskabsskattelovens  

 § 13, stk. 4.
Efter selskabsskattelovens § 13, stk. 1, nr. 2, er udbytte, som et  

 moderselskab modtager fra et datterselskab, der er omfattet af  

 selskabsskattelovens § 1, stk. 1, nr. 1 og 2, skattefrit.
Tilsvarende gælder  

 udbytte modtaget fra et udenlandsk datterselskab, der er undergivet en  

 beskatning, der ikke i væsentlig grad afviger fra den danske  

 selskabsbeskatning, jf. selskabsskattelovens § 13, stk. 3. Selskaber, der  

 modtager udbytte fra udenlandske datterselskaber, der ikke er omfattet af  

 selskabsskattelovens § 13, stk. 3, kan indrømmes datterselskabslempelse efter  

 selskabsskattelovens § 17, stk. 3 og 4.
Udbytte fra udenlandske selskaber, der ikke er datterselskaber, medregnes  

 fuldt ud ved indkomstopgørelsen på samme måde som hidtil.
Betales der  

 kuponskat til den stat, hvori det udbyttegivende selskab er hjemmehørende,  

 gives der nedslag efter ligningslovens § 33 eller efter de indgåede  

 dobbeltbeskatningsoverenskomster.
 For fonde, der er omfattet af fondsbeskatningsloven, finder tilsvarende  

 regler anvendelse, jf. fondsbeskatningslovens § 10.
Dødsboer beskattes efter personskattelovens § 15, stk. 2, af  

 udbytteindkomst på samme måde som personer, såfremt den samlede  

 udbytteindkomst, der tilfalder dødsboet, ikke overstiger et grundbeløb på  

 26.400 kr. (for 1992: 30.600 kr. og for 1993: 31.700 kr.). Det vil sige, at  

 udbyttet beskattes med 30 pct., der er endeligt afregnet i kraft af den  

 indeholdte udbytteskat.
Dette gælder også dødsboer, som i øvrigt er fritaget  

 for at betale skat efter kildeskattelovens § 16 (mindre boer, der skiftes  

 inden for 15 måneder).
 Overstiger udbytteindkomsten et grundbeløb på 26.400 kr. (for 1992: 30.600  

 kr. og for 1993: 31.700 kr.), beskattes den overskydende del af  

 udbytteindkomsten kun hos dødsboer, der ikke er fritaget for at betale skat  

 efter kildeskattelovens § 16. Den del af udbytteindkomsten, der overstiger et  

 grundbeløb på 26.400 kr. (for 1992: 30.600 kr. og for 1993: 31.700 kr.), skal  

 efter personskattelovens § 15, stk. 3, medregnes ved opgørelsen af boets  

 skattepligtige indkomst med et beløb svarende til 75 pct. af det overskydende  

 beløb.
Hjemlen til at beskatte udbytte og afståelsessummer er som hidtil  

 ligningslovens §§ 16 A-B, der ikke er ændret.
Afgrænsningen af  

 udbytteindkomsten har alene betydning for, om indtægter, der er omfattet af  

 ligningslovens §§ 16 A-B, skal beskattes som udbytteindkomst, som  

 kapitalindkomst eller i visse tilfælde som personlig indkomst.
Når et beløb  

 indgår i udbytteindkomsten, indgår beløbet ikke i nogle af de andre  

 indkomstarter.
Også udbytte, der tilskrives medlemmernes konti i kontoførende  

 investeringsforeninger, medregnes ved opgørelsen af medlemmernes  

 udbytteindkomst, idet den løbende beskatning af foreningens indtægter sker  

 hos de enkelte deltagere.
Er der tale om udbytte eller afståelsessummer, der er omfattet af  

 ligningslovens §§ 16 A-B, men som ikke er udbytteindkomst, medregnes beløbet  

 ved opgørelsen af den skattepligtige indkomst, kapitalindkomsten eller den  

 personlige indkomst på samme måde som hidtil.
Dette vil f.eks. gælde  

 udlodninger fra selskaber hjemmehørende i udlandet, udlodninger fra  

 andelsselskaber, omfattet af selskabsskattelovens § 1, stk. 1, nr. 3 a, 4 og  

 6, eller beløb fra en udloddende investeringsforening, der ikke hidrører fra  

 danske aktieudbytter.
Til skattepligtigt udbytte henregnes alt, hvad selskabet udlodder til  

 aktionærer, anparts- eller andelshavere, jf. ligningslovens § 16 A, stk. 1.  

 Der tages ikke hensyn til under hvilken betegnelse eller under hvilken form,  

 udlodningen finder sted.
Skattepligten omfatter derfor både det almindelige  

 deklarerede udbytte og mere atypiske vederlagsfri fordele af forskellig art  

 (maskeret udbytte). Dog er fondsaktier, friandele og udlodning af  

 likvidationsprovenu, som er foretaget i det kalenderår, hvori selskabet  

 endeligt opløses, fritaget for udbyttebeskatning.
Maskeret udbytte er overførsel af beløb til aktionæren, som skatteretligt  

 må anses som udbytte efter ligningslovens § 16 A, men som af selskab og  

 aktionær gives en anden betegnelse for at opnå en gunstigere skattemæssig  

 stilling.
Der kan f.eks. være tale om, at selskabet søger at opnå fradragsret  

 ved at udbetale udbyttet som løn, at selskabet afholder udgifter i  

 aktionærens interesse, eller at der overføres beløb til aktionæren ved  

 overdragelse af aktiver til aktionæren til underpris eller ved køb af aktiver  

 til overpris.
Når udbyttet er mindre end grundbeløbet på 26.400 kr. (for 1992: 30.600  

 kr. og for 1993: 31.700 kr.), kan den samlede beskatning i selskabet og hos  

 aktionæren efter den nye beskatning af aktieudbytte blive mindre, end hvis  

 beløbet udbetales som løn.
Der vil derfor være en tilskyndelse til at  

 udbetale beløbet som udbytte i stedet for som løn, såfremt der ikke i  

 forvejen deklareres udbytte.
Hvis der er tale om udbytte, der er deklareret  

 på selskabets generalforsamling i overensstemmelse med de selskabsretlige  

 regler, kan der ikke blive tale om at statuere »maskeret løn«,  

 således at det deklarerede udbytte helt eller delvis beskattes som løn, dvs.  

 som personlig indkomst.
I de tilfælde, hvor der overføres beløb til en ansat hovedaktionær, og der  

 ikke er deklareret udbytte efter de selskabsretlige regler, må beløbet som  

 udgangspunkt anses som et lønaccessorium.
Overstiger det samlede beløb efter  

 en konkret vurdering et beløb, som en ikke-aktionær kunne have opnået for en  

 tilsvarende indsats i samme selskab, må det overskydende beløb dog efter  

 omstændighederne kunne anses som udbytte.
Har den pågældende før indførelsen  

 af den lempeligere beskatning af udbytte haft f.eks. fri bil eller fri  

 telefon, som hidtil er blevet beskattet som arbejdsvederlag, vil der være en  

 formodning for, at beløbet fortsat skal beskattes på denne måde.
Aktieudbytte beskattes på det tidspunkt, hvor udbyttet fastsættes  

 (deklareres) ved selskabets generalforsamling.
Det er uden betydning for  

 beskatningstidspunktet, hvornår udbyttet kan kræves udbetalt.
Acontoudbytte,  

 som forekommer i enkelte selskaber, beskattes i udbetalingsåret.
Udlodning af likvidationsprovenu foretaget i det kalenderår, hvor  

 selskabet endeligt opløses, er fritaget for udbyttebeskatning.
Fortjeneste  

 eller tab ved udlodning af likvidationsprovenu i opløsningsåret beskattes  

 efter aktieavancebeskatningsloven, jf. denne lovs § 1, stk. 3.
Et selskab anses for endeligt opløst ved afmeldelsen til Erhvervs- og  

 Selskabsstyrelsen.
Ved rettidig afmeldelse, det vil sige inden 14 dage efter,  

 at det endelige likvidationsregnskab er godkendt af generalforsamlingen, kan  

 selskabet anses for endeligt opløst ved den afsluttende generalforsamling.  

 Dette har praktisk betydning i tilfælde, hvor den afsluttende  

 generalforsamling finder sted umiddelbart før et årsskifte.
Hvis aktionæren benytter et regnskabsår, der afviger fra kalenderåret, kan  

 det forekomme, at de her nævnte likvidationsudlodninger skal fordeles over 2  

 regnskabsår, nemlig hvis selskabet foretager flere udlodninger i samme  

 kalenderår.
I så fald må fortjeneste eller tab fordeles på de 2 regnskabsår i  

 forhold til de udlodninger, der er modtaget i hvert regnskabsår.
 Skattepligtigt udbytte omfatter udlodninger til aktionærer og andelshavere  

 i forbindelse med nedsættelse af selskabskapitalen i selskaber, der ikke er  

 under likvidation.
Skatteministeren kan efter ligningslovens § 16 A, stk. 2, tillade, at  

 beløb, der udloddes i forbindelse med en nedsættelse af aktiekapitalen eller  

 andelskapitalen i et selskab, der ikke er under likvidation, fritages for at  

 blive beskattet som udbytte efter reglerne i § 16 A, stk. 1. Anmodningen  

 sendes til den kommunale skattemyndighed, jf. bekendtgørelse nr. 417 af 6.  

 juni 1991, § 3, stk. 1, nr. 12, om henlæggelse af visse beføjelser til de  

 kommunale skattemyndigheder, told- og skatteregionerne, Told- og  

 Skattestyrelsen m.fl.
Normalt vil en tilladelse forudsætte, at  

 kapitalnedskrivningen alene er begrundet i selskabets erhvervsmæssige  

 forhold.
Dette vil ofte være tilfældet, hvor et selskab i tilknytning til  

 kapitalnedskrivningen har afhændet en del af sine aktiviteter og realiseret  

 de hertil hørende driftsmidler, således at den hidtidige aktiekapital skønnes  

 at være for stor til de resterende aktiviteter.
Hvis den skattepligtige får  

 dispensation, behandles fortjeneste eller tab ved udlodningen efter  

 aktieavancebeskatningslovens regler, hvorved de udloddede beløb betragtes som  

 afståelsessum for den del af aktie- eller andelskapitalen, der annulleres.  

 Udlodningsbeløbet forhøjes med en eventuel negativ anskaffelsessum for  

 aktierne, opgjort efter reglerne i virksomhedsomdannelseslovens § 4, stk.  

 2-4, jf. stk. 5.
Udlodning af likvidationsprovenu for aktie- og andelsselskaber forud for  

 det kalenderår, hvor selskabet endeligt opløses, skal beskattes som udbytte.  

 Når særlige omstændigheder taler derfor, kan skatteministeren helt eller  

 delvis dispensere fra udbyttebeskatningen efter ligningslovens § 16 A, stk.  

 3. Anmodningen om dispensation sendes til den kommunale skattemyndighed, jf.  

 bekendtgørelse nr. 417 af 6. juni 1991, § 3, stk. 1, nr. 12. Hvis den  

 skattepligtige får dispensation, behandles fortjeneste eller tab ved  

 udlodningen efter aktieavancebeskatningslovens regler.
En til udlodningen  

 svarende del af aktionærens aktier anses derved for afstået, og de udloddede  

 beløb betragtes som afståelsessum.
De afgørelser, som den kommunale skattemyndighed træffer efter  

 ligningslovens § 16 A, stk. 2 og 3, kan påklages til told- og skatteregionen,  

 jf. § 14, stk. 1, i ovennævnte bekendtgørelse.
Told- og skatteregionens  

 afgørelse kan ikke påklages til anden administrativ myndighed, jf.  

 bekendtgørelsens § 14, stk. 5.
9.2. Ligningslovens § 16 B Den følgende redegørelse omhandler den skattemæssige behandling af  

 afståelsessummer, som fremkommer ved en aktionærs eller andelshavers salg af  

 aktier, andelsbeviser og lign. værdipapirer til det selskab, som har udstedt  

 værdipapirerne, eller til et holdingselskab.
9.2.1. Salg til udstedende selskab, ligningslovens § 16 B, stk. 1 Afståelse af aktier mv. til det selskab, der har udstedt dem, skal i  

 almindelighed behandles efter reglerne om udbytte, således at  

 afståelsessummen medregnes i den pågældendes skattepligtige almindelige  

 indkomst, jf. ligningslovens § 16 B, stk. 1. For personer er der tale om  

 udbytteindkomst, når selskabet er omfattet af selskabsskattelovens § 1, stk.  

 1, nr. 1-2. Der henvises til punkt 9.1., hvor begrebet udbytteindkomst er  

 nærmere beskrevet.
 Anskaffelsessummen for de solgte aktier kan ikke fradrages i forbindelse  

 med afståelsen.
Bestemmelsen i ligningslovens § 16 B, stk. 1, finder ikke anvendelse på  

 afståelse af medarbejderaktier mv., der kun kan tilbagesælges til selskabet  

 efter § 31, stk. 2, i selskabsskatteloven.
Det er en betingelse, at  

 medarbejderaktionæren ikke er hovedaktionær i selskabet efter § 4, stk. 2-3,  

 i aktieavancebeskatningsloven.
 Bestemmelsen i ligningslovens § 16 B, stk. 1, anvendes heller ikke,  

 såfremt aktier mv. afstås til et selskab i likvidation i det kalenderår,  

 hvori selskabet endeligt opløses.
Ved beskatning efter ligningslovens § 16 B, stk. 1, sidestilles  

 salgssummen med udbytte.
Der sker beskatning efter § 16 B, stk. 1, uanset om  

 aktionæren har haft aktierne i mere end 3 år og således kunne have solgt  

 skattefrit til tredjemand, hvis den pågældende er minoritetsaktionær.
 Afståelsessummen forhøjes med en eventuel negativ anskaffelsessum, opgjort  

 efter reglerne i virksomhedsomdannelseslovens § 4, stk. 2-4, jf. stk. 5.
Såfremt et moderselskab sælger aktier i et datterselskab til  

 datterselskabet, og moderselskabet har ejet mindst 25 pct. af aktiekapitalen  

 i datterselskabet enten i hele det indkomstår, hvori udbyttet er modtaget,  

 eller i en sammenhængende periode på mindst to år frem til det tidspunkt,  

 hvor udbyttet modtages, jf. selskabsskattelovens § 13, stk. 1, nr. 2, skal  

 afståelsessummen ikke medregnes ved indkomstopgørelsen.
Ved alle andre salg  

 af aktier omfattet af ligningslovens § 16 B medregnes afståelsessummen ved  

 indkomstopgørelsen med 66 pct., jf. selskabsskattelovens § 13, stk. 4.
Salg af tegningsret til aktier mv. til det udstedende selskab behandles  

 som salg af aktier til det udstedende selskab.
Det samme gælder salg af  

 konvertible obligationer.
Hvis konvertible obligationer indløses af selskabet  

 forud for det fastsatte indfrielsestidspunkt, er indfrielsesbeløbet omfattet  

 af ligningslovens § 16 B, stk. 1. Bestemmelsen er derimod ikke anvendelig,  

 når konvertible obligationer indløses af selskabet, når de forfalder til  

 kontant indfrielse.
I dette tilfælde er der således ikke tale om tilbagesalg  

 til det udstedende selskab.
9.2.2. Salg til holdingselskab, ligningslovens § 16 B, stk. 2-5 9.2.2.1. Generelle bestemmelser Bestemmelserne i ligningslovens § 16 B, stk. 2-5, tilsigter at forhindre,  

 at en aktiebesidder gennem »holdingstiftelse« kan tage midler ud af  

 selskabet på fordelagtige vilkår, selv om den pågældende i realiteten bevarer  

 sin indflydelse i selskabet.
Ved »holdingstiftelse« forstås en  

 disposition, hvor aktiekapitalen i et selskab (datterselskabet) helt eller  

 for en stor dels vedkommende overdrages til et andet selskab  

 (holdingselskabet).
 Udtrykket holdingstiftelse dækker i relation til ligningslovens § 16 B,  

 stk. 2-5, de tilfælde, hvor et selskab, en forening eller en fond ejer 25  

 pct. eller derover af aktiekapitalen i et andet selskab.
Selv om der tales om »holdingstiftelse«, behøver det selskab,  

 til hvilket aktieoverdragelsen finder sted, ikke at være et selskab, der er  

 oprettet til formålet.
Det kan være et selskab, der allerede i en årrække har  

 udøvet holdingselskabsfunktioner.
Det kan også være et helt udenforstående  

 selskab, der erhverver de omhandlede aktier.
 Også selskabers aktieafståelse til de i ligningslovens § 16 B, stk. 5, 2.  

 pkt., nævnte personer er omfattet af § 16 B, stk. 2-5, når de pågældende er  

 eller bliver indehavere af mindst 25 pct. af aktiekapitalen i  

 datterselskabet.
 Reglerne tager først og fremmest sigte på personers aktieafståelser, men  

 finder under visse omstændigheder også anvendelse på selskabers og fondes  

 aktieafståelser.
Derimod finder ligningslovens § 16 B, stk. 2-5, ikke anvendelse på  

 dødsboers aktieafståelser.
Efter § 16 B, stk. 3, finder reglerne, for så vidt  

 angår aktier tilhørende personer, kun anvendelse under nærmere angivne  

 forhold, der medfører, at den, der afstår aktierne, fortsat bevarer aktier  

 eller indflydelse i datterselskabet eller i holdingselskabet.
Da dødsboers  

 aktieafståelser i det hele er et led i afviklingen af afdødes formueforhold,  

 finder § 16 B, stk. 2-5, ikke anvendelse i disse tilfælde.
Efter bestemmelsen i ligningslovens § 16 B, stk. 2, medregnes den fulde  

 afståelsessum i overdragerens skattepligtige almindelige indkomst, hvis  

 aktierne afstås til et selskab, en forening eller fond (holdingselskab), der  

 er eller i løbet af det pågældende indkomstår bliver indehaver af 25 pct.  

 eller derover af aktiekapitalen i det selskab, der har udstedt aktierne  

 (datterselskabet). For personer er der tale om udbytteindkomst, når selskabet  

 er omfattet af selskabsskattelovens § 1, stk. 1, nr. 1-2. Der henvises til  

 punkt 9.1., hvor begrebet udbytteindkomst er nærmere beskrevet.
For selskaber  

 medregnes afståelsessummen ved indkomstopgørelsen med 66 pct., jf.  

 selskabsskattelovens § 13, stk. 4.
 Ved afgørelsen af, om det købende selskab er eller inden for indkomståret  

 bliver indehaver af 25 pct. af aktiekapitalen, kan der i denne forbindelse  

 ikke ses bort fra konvertible obligationer, selv om disse først ombyttes med  

 aktier i et senere indkomstår.
Det afgørende er ikke, om den, der afstår aktierne, er hovedaktionær, men  

 derimod om det selskab, der erhverver aktierne, er eller i løbet af det  

 købende selskabs indkomstår bliver holdingselskab.
Også andre end  

 hovedaktionærer, der afstår aktier til holdingselskabet, bliver således  

 omfattet af reglerne.
Der kan dog dispenseres fra beskatningen, jf. nedenfor  

 punkt 9.2.4.2.
Hvis overdrageren er skattepligtig efter ligningslovens § 16 B, stk. 2, af  

 afståelsessummen, skal den pågældende efter § 16 B, stk. 4, på tilsvarende  

 måde beskattes af afståelsessummen for aktier i dette selskab, som den  

 pågældende inden for de 5 senest forudgående indkomstår forud for afståelsen,  

 dvs. det indkomstår, hvori afståelsen finder sted, og de 4 indkomstår forud  

 herfor, har afstået til selskabet, der bliver holdingselskab.
En eventuel  

 beskatning efter aktieavancebeskatningsloven ophæves.
 Ligningslovens § 16 B, stk. 4, finder kun anvendelse, hvis overdrageren  

 indkomstbeskattes af hele eller dele af afståelsessummen efter stk. 2. Derfor  

 anvendes § 16 B, stk. 4, ikke, hvis overdrageren opnår dispensation efter §  

 16 B, stk. 6. § 16 B, stk. 4, anvendes heller ikke, hvis hele  

 afståelsessummen vederlægges med aktier i holdingselskabet.
 Det er yderligere en betingelse for anvendelsen af ligningslovens § 16 B,  

 stk. 4, at overdrageren ikke alene er skattepligtig her til landet af den  

 aktuelle aktieafståelse, men også var skattepligtig her til landet af de  

 tidligere års afståelser på tidspunktet for disse afståelser.
 Det er derimod uden betydning, at de tidligere års afståelser eventuelt  

 ikke har udløst beskatning efter reglerne i aktieavancebeskatningsloven.
Ligningslovens § 16 B, stk. 2, finder ikke alene anvendelse på aktier,  

 anparter i anpartsselskaber, andelsbeviser og lign.
Bestemmelsen omfatter  

 også konvertible obligationer og retten til at tegne aktier og konvertible  

 obligationer.
Reglerne omfatter de forskellige former for afståelse, herunder i første  

 række salg.
Reglerne gælder dog også ved gaveoverdragelse.
I så fald  

 fastsættes afståelsessummen efter samme retningslinier som anført i § 5, stk.  

 2, i lov om særlig indkomstskat.
Ligningslovens § 16 B, stk. 2, gælder ikke, hvor aktionæren ved  

 aktieafståelsen har afviklet samtlige aktionærinteresser i den pågældende  

 koncern, altså både i datterselskabet og i holdingselskabet.
I så fald  

 beskattes salgssummen efter aktieavancebeskatningsloven.
 I de tilfælde, hvor den skattepligtige omfattes af ligningslovens § 16 B,  

 stk. 2-5, f.eks. fordi denne kun har afstået en del af aktierne i  

 datterselskabet til holdingselskabet, skal den pågældende beskattes af den  

 fulde afståelsessum, i det omfang vederlaget ikke består af aktier i  

 holdingselskabet.
Hvis en del af vederlaget består af akti-er i holdingselskabet, skal  

 aktieavancebeskatningsloven anvendes på denne del af vederlaget.
Dette gælder  

 alene vederlag i form af aktier og ikke vederlag i form af konvertible  

 obligationer i holdingselskabet.
Hvor en del af vederlaget består af aktier i holdingselskabet, kan det  

 forekomme, at den skattepligtige har erhvervet de afståede aktier på  

 forskellige tidspunkter.
Til brug ved beskatningen efter  

 aktieavancebeskatningsloven skal det gøres op, hvor stor en del af den  

 enkelte aktieerhvervelse der skal anses for vederlagt med aktier i  

 holdingselskabet.
Det drejer sig om den del af den enkelte erhvervelse, som  

 svarer til forholdet mellem den del af afståelsessummen, der vederlægges med  

 aktier, og den samlede afståelsessum.
Den samme fremgangsmåde anvendes, hvis  

 de afståede aktier er opdelt i flere aktieklasser.
En tilsvarende fordeling  

 foretages, når en almindelig aktionær har erhvervet de afståede aktier på  

 samme tidspunkter, men for forskellige anskaffelsessummer.
Dette kan være  

 tilfældet, hvor erhvervelsen er sket ved nytegning og ved fondsaktier.
 Den anskaffelsessum, som skal lægges til grund ved beregningen af  

 fortjeneste eller tab efter aktieavancebeskatningsreglerne, skal for  

 hovedaktionærer, som kun afstår en del af aktierne i datterselskabet, opgøres  

 således:
Anskaffelsessummen for hele aktiebeholdningen fordeles først imellem de  

 afståede aktier og de aktier, som beholdes.
Fordelingen foretages på grundlag  

 af aktiernes pålydende.
Anskaffelsessummen for de afståede aktier fordeles herefter imellem de  

 afståede aktier, der vederlægges med aktier i holdingselskabet, og de  

 afståede aktier, der vederlægges på anden måde.
Fordelingen foretages på  

 grundlag af aktiernes pålydende.
Den del af anskaffelsessummen for de  

 afståede aktier, der ved denne fordeling henføres til de aktier, der  

 vederlægges med aktier i holdingselskabet, lægges til grund ved opgørelsen af  

 fortjeneste eller tab efter aktieavancebeskatningsreglerne.
 Den resterende del af anskaffelsessummen for de afståede aktier kommer  

 ikke til fradrag, heller ikke ved senere afståelse af de resterende aktier.
 Til belysning heraf kan opstilles følgende forenklede eksempel:
 Eksempel:
 En hovedaktionær har anskaffet følgende aktier:
 1. januar 1980:
 Køb af nom. 200.000 kr. aktier, kurs 125, 250.000 kr.
 1. marts 1988:
 Køb af nom. 50.000 kr. aktier, kurs 300, 150.000 kr.
 Samlet beholdning nom. 250.000 kr.
 Samlet anskaffelsessum 400.000 kr.
1. juli 1990 sælges til et holdingselskab aktier nom.  

 200.000 kr. for en samlet afståelsessum på 800.000 kr., der for en fjerdedels  

 vedkommende består af aktier i holdingselskabet.
Af de tre fjerdedele betales  

 200.000 kr. kontant og 400.000 kr. som tilgodehavende i holdingselskabet.
De afhændede aktier, nom. 200.000 kr., udgør 200.000 ------- = 4/5 af den samlede aktiebeholdning.
250.000 Anskaffelsessummen for de afhændede aktier udgør efter gennemsnitsmetoden  

 4/5 af den samlede anskaffelsessum: 400.000 kr. x 4/5 = 320.000 kr.
 Anskaffelsessummen for de afhændede aktier, der vederlægges med aktier i  

 holdingselskabet, udgør 1/4 af 320.000 kr. = 80.000 kr.
 Afståelsessummen for aktierne udgør 800.000 kr., hvoraf 1/4 eller 200.000  

 kr. vedrører den del, der består i aktier i holdingselskabet.
De afhændede aktier, nom. 200.000 kr., er efter  

 aktieavancebeskatningsloven (»first-in/first-out-reglen«) de først  

 erhvervede aktier, dvs. de i 1980 erhvervede aktier.
Aktionæren beholder de  

 sidste i 1988 erhvervede aktier, nom. 50.000 kr.
 For de aktier, der er afhændet i 1990, opgøres den skattepligtige avance  

 efter aktieavancebeskatningsloven således:
 Af afståelsessummen på 800.000 kr.
vedrører 1/4 den del, der består af (Såfremt fortjenesten kan rummes inden for den uudnyttede del af 65.000  

 kr.'s-fradraget for hovedaktionærer, er fortjenesten herefter skattefri).
Den del af afståelsessummen, der består af kontanter og gældsbreve, i alt  

 600.000 kr., medregnes i den almindelige skattepligtige indkomst eller  

 udbytteindkomsten.
Anskaffelsessummen for denne del af aktierne, 3/4 af  

 320.000 kr. eller 240.000 kr., kan ikke fratrækkes ved indkomstopgørelsen og  

 heller ikke ved senere aktieafståelser.
 For den resterende aktiepost, nom. 50.000 kr., udgør anskaffelsessummen,  

 der skal benyttes ved avanceopgørelsen ved senere afståelser, 1/5 af den  

 samlede anskaffelsessum eller 80.000 kr.
 Afståelsessummen forhøjes med en evt. negativ anskaffelsessum, opgjort  

 efter reglerne i virksomhedsomdannelseslovens § 4, stk. 2-4, jf. stk. 5.
 Efter ligningslovens § 16 B, stk. 7, finder reglerne ikke anvendelse ved  

 afståelse til et selskab, der er under likvidation, når afståelsen sker i det  

 kalenderår, hvori selskabet endeligt opløses.
9.2.2.2. Personers aktieafståelser For personers vedkommende medregnes afståelsessummen kun i overdragerens  

 skattepligtige almindelige indkomst eller udbytteindkomst, Det må bero på en konkret vurdering, om der foreligger en væsentlig  

 indflydelse.
Det er således ikke nødvendigt, at overdrageren kan udøve en  

 bestemmende indflydelse i et af de pågældende selskaber.
Udtrykket væsentlig  

 indflydelse omfatter flere tilfælde end udtrykket bestemmende indflydelse.
Ifølge praksis vil der foreligge væsentlig indflydelse ved en stemme-  

 eller kapitalandel på mindst 25 pct.
Er stemme- eller kapitalandelen mindre,  

 vil det afhænge af de nærmere omstændigheder, om indflydelsen kan anses for  

 at være væsentlig.
En stemme- eller kapitalandel på mindre end 10 pct. vil  

 normalt ikke kunne anses som væsentlig indflydelse.
Forbehold om stemmeret eller adgang til at udøve en væsentlig indflydelse  

 på andet grundlag end aktiebesiddelse må sidestilles med bibeholdelse af  

 aktionærindflydelse.
Den omstændighed, at overdrageren f.eks. fortsætter som  

 direktør i selskabet eller som formand for eller medlem af selskabets  

 bestyrelse, er derimod ikke i denne forbindelse ensbetydende med en væsentlig  

 indflydelse, som kan sidestilles med aktionærindflydelse.
 Den væsentlige indflydelse skal foreligge på tidspunktet for  

 overdragelsen, således at den skattepligtige også efter aktieafståelsen kan  

 udøve en sådan indflydelse i et af selskaberne.
 Hvis overdrageren ikke har en tilknytning som foran nævnt, er  

 overdragelsen ikke omfattet af ligningslovens § 16 B, stk. 2-5. Overdragelsen  

 behandles i så fald efter reglerne i aktieavancebeskatningsloven.
9.2.2.3. Selskabers aktieafståelser Som nævnt gælder ligningslovens § 16 B, stk. 2-5, under visse forhold også  

 for selskabers aktieafståelser.
Det er også her en betingelse, at det  

 selskab, der erhverver aktierne, bliver indehaver af mindst 25 pct. af  

 aktiekapitalen i datterselskabet.
 Reglerne om selskabers aktieafståelser finder principielt tilsvarende  

 anvendelse på aktieafståelser foretaget af fonde og foreninger omfattet af  

 fondsbeskatningsloven, jf. dog nedenfor under punkt 9.2.4.2. om  

 dispensationspraksis.
 Hvis ligningslovens § 16 B, stk. 2-5, ikke gjaldt for selskabers  

 vedkommende, kunne den skattepligtige i visse tilfælde i realiteten komme  

 uden om den skærpede beskatning ved at lade et selskab foretage  

 aktieafståelsen.
 Dette kan belyses ved følgende eksempel:
 Hovedaktionær P driver sin virksomhed gennem selskabet A.
Efter §§ 15 c og 15 d i fusionsskatteloven udskiller A virksomheden til et  

 selvstændigt datterselskab D.
Dette sker uden skattemæssige konsekvenser for  

 A.
A overdrager aktierne i D til et nystiftet holdingselskab H, som også ejes  

 af P.
Hvis overdragelsen sker efter 3 års ejertid, sker dette skattefrit for  

 A, idet selskaber ikke er omfattet af hovedaktionærbeskatningen.
A består  

 herefter kun af en likvid opsamlet kapital.
Ved at sælge aktierne i A eller  

 ved at likvidere dette, kan P herefter udtage disse midler på de lempelige  

 vilkår efter aktieavancebeskatningsloven.
 I dette eksempel sker der i realiteten det samme som ved de under punkt  

 9.2.2.1. nævnte tilfælde af holdingstiftelse blot med den forskel, at  

 hovedaktionæren ikke afstår sine egne aktier, men lader et selskab afstå sine  

 aktier i datterselskabet til holdingselskabet.
 Samme resultat kunne også opnås, selv om datterselskabet D ikke udskilles  

 efter §§ 15 c og 15 d i fusionsskatteloven, men hvor virksomheden allerede  

 ligger i datterselskabet, og hvor datterselskabsaktierne overdrages til  

 holdingselskabet.
Bestemmelsen i ligningslovens § 16 B, stk. 5, 1. pkt., hvorefter  

 afståelsessummen skal medregnes i selskabets skattepligtige indkomst, tager  

 sigte på at imødegå disse tilfælde.
Bestemmelsen går ud på, at et selskabs  

 aktieafståelse til et holdingselskab medfører beskatning efter lovens § 16 B,  

 stk. 2 og stk. 4, hvis en person eller dennes ægtefælle ved afståelsen havde  

 en væsentlig indflydelse i det selskab, der afstår aktierne, og på samme  

 tidspunkt havde en væsentlig indflydelse i holdingselskabet, jf. nærmere  

 nedenfor.
Det samme skattemæssige resultat kan opnås ved, at selskabet A ikke afstår  

 aktierne til et holdingselskab, men at A i stedet afstår aktierne i D til  

 hovedaktionæren P eller dennes ægtefælle.
Herefter vil P eje aktierne i såvel  

 A som D.
A består også i dette tilfælde efter afståelsen af aktierne i  

 datterselskabet af en likvid opsamlet kapital.
P kan få frigivet denne  

 kapital på de lempelige vilkår efter aktieavancebeskatningsloven, hvis den  

 pågældende sælger aktierne i A eller likviderer dette.
 Hovedaktionæren kan således også på denne måde få midlerne ud på lempelige  

 beskatningsvilkår, samtidig med at den pågældende fortsætter med at drive  

 virksomheden.
 Bestemmelsen i ligningslovens § 16 B, stk. 5, 2. pkt., går ud på, at  

 selskabet A også i dette tilfælde skal medregne afståelsessummen i den  

 skattepligtige indkomst.
 Bestemmelsen i § 16 B, stk. 5, 1. pkt., kommer dog kun til anvendelse,  

 hvis en person eller dennes ægtefælle ved afståelsen havde en væsentlig  

 indflydelse over de i bestemmelsen omtalte selskaber, altså både over det  

 selskab, der afstod aktierne, og over holdingselskabet.
Det må bero på en konkret vurdering, om der foreligger en væsentlig  

 indflydelse.
Det er således ikke nødvendigt, at overdrageren kan udøve en  

 bestemmende indflydelse i de pågældende selskaber.
Udtrykket væsentlig  

 indflydelse omfatter flere tilfælde end udtrykket bestemmende indflydelse.  

 Således vil væsentlig indflydelse kunne foreligge i tilfælde, hvor et  

 selskabs aktieafståelse har fundet sted efter fælles overenskomst mellem  

 flere af selskabets aktionærer, der tilsammen har en væsentlig del af  

 aktiekapitalen i det selskab, der afstår aktierne, når samme aktionærkreds  

 også får væsentlig indflydelse i holdingselskabet.
 Bestemmelsen i ligningslovens § 16 B, stk. 5, 1. pkt., forudsætter  

 endvidere, at holdingselskabet er eller bliver indehaver af mindst 25 pct. af  

 aktiekapitalen i det selskab, hvis aktier er blevet overdraget.
 Bestemmelsen i 2. pkt. forudsætter ligeledes, at personen eller dennes  

 ægtefælle er eller bliver indehaver af mindst 25 pct. af aktiekapitalen i  

 datterselskabet, og at personen eller dennes ægtefælle (eller en personkreds  

 som foran nævnt) havde en væsentlig indflydelse i det selskab, der afstod  

 aktierne.
Forholdet falder således uden for beskatning efter holdingreglerne, hvis  

 erhververen får mindre end 25 pct. af aktiekapitalen i datterselskabet.
Det  

 er derfor ikke nødvendigt at søge om dispensation efter lovens § 16 B, stk.  

 6, i sådanne situationer.
 Hvis afståelsessummen herefter skal medregnes i den skattepligtige  

 indkomst for det selskab, der har afstået aktierne, finder  

 selskabsskattelovens § 2, stk. 5, og § 13, stk. 1, nr. 2, og stk. 3, ikke  

 anvendelse i de seneste tre indkomstår forud for afståelsen.
 For det sælgende selskab (A), der i medfør af stk. 5 skal medregne  

 afståelsessummen for aktierne i datterselskabet (D) i sin skattepligtige  

 indkomst, betyder det, at selskabet ikke kan få skattefrihed for de udbytter,  

 som selskabet har modtaget fra datterselskabet (D) i indkomståret, hvori  

 afståelsen finder sted, og de to indkomstår forud herfor.
Denne regel supplerer bestemmelsen om indkomstbeskatning hos det sælgende  

 selskab af afståelsessummen for aktierne i datterselskabet.
Herved begrænses  

 muligheden for, at der inden afståelsen af datterselskabet kan overføres  

 midler til det sælgende selskab i form af skattefrie udbytter, hvorved den  

 indkomstskattepligtige afståelsessum for aktierne i datterselskabet ville  

 blive tilsvarende formindsket.
9.2.2.4. Forholdet mellem ligningslovens § 16 B, stk. 2-5, og lov om  

 skattefri virksomhedsomdannelse I en virksomhed, der søges omdannet efter lov om skattefri  

 virksomhedsomdannelse, kan i særlige tilfælde indgå aktieposter i aktie-  

 eller anpartsselskaber, fordi aktiebesiddelsen anses som en del af  

 virksomheden.
Dette kan f.eks. være tilfældet, hvor en entreprenør eller  

 håndværksmester i det nystiftede selskab indskyder både driftsmidler og  

 ejendomme, hvorfra virksomheden drives, og næringsaktier i  

 ejendomsaktieselskaber.
 Selv om der i forbindelse med omdannelsen overdrages sådanne aktier i  

 selskaber, der herefter bliver »datterselskaber«, til det  

 nystiftede selskab (holdingselskabet), hvorved dette bliver indehaver af 25  

 pct. eller mere af aktiekapitalen i datterselskaberne, er forholdet ikke  

 omfattet af ligningslovens § 16 B, stk. 2.
 Efter § 1 i lov om skattefri virksomhedsomdannelse kan  

 virksomhedsomdannelse finde sted efter reglerne i denne lov i stedet for  

 efter skattelovgivningens almindelige regler.
 Reglerne i ligningslovens § 16 B finder således ikke anvendelse på  

 aktieafståelser, der som led i en virksomhedsomdannelse finder sted efter  

 virksomhedsomdannelseslovens regler.
 Tilsvarende gælder, hvis der er tale om tilførsel af aktiver efter  

 bestemmelserne i fusionsskatteloven.
9.2.3. Aktieavancebeskatning ved fraflytning I de tilfælde, hvor aktionæren efter fraflytning til udlandet afstår sine  

 aktier til det udstedende selskab eller et holdingselskab hjemmehørende i  

 Danmark, henvises til Skattedepartementets cirkulære nr. 237 af 30. december  

 1987 om ændring af forskellige skattelove (Skatteflugt) kapitel 6, punkt 16.
9.2.4. Dispensation, ligningslovens § 16 B, stk. 6 Efter ligningslovens § 16 B, stk. 6, kan skatteministeren eller den,  

 ministeren bemyndiger dertil, tillade, at afståelsessummer fritages for  

 almindelig indkomstbeskatning efter stk. 1, 2, 4 og 5, således at de  

 almindelige aktieavancebeskatningsregler anvendes i stedet for.
9.2.4.1. Dispensation efter ligningslovens § 16 B, stk. 6, jf. stk.  

 1 Dispensation gives, når afståelsen af aktierne til det udstedende selskab  

 må antages at være båret af andre hensyn end ønsket om at omgå  

 udbyttebeskatning ved tilbagesalg til det udstedende selskab, hvor aktionæren  

 får midler ud af selskabet samtidig med, at aktionærindflydelsen bevares.  

 Dispensation indebærer, at fortjeneste eller tab ved afståelsen behandles  

 efter reglerne i aktieavancebeskatningsloven.
Normalt vil en dispensation kun blive givet, hvis aktionæren afhænder alle  

 sine aktier.
De behøver dog ikke alle sammen at blive afhændet til selskabet,  

 idet delafståelse til andre, herunder andre aktionærer i selskabet, kan  

 accepteres som fuldstændig afhændelse af aktierne.
I ganske særlige tilfælde  

 indrømmes der dispensation, selv om ikke samtlige aktier afhændes, når en  

 beskatning af hele afståelsessummen ville medføre helt urimelige resultater.  

 Det skal bl.a. vurderes, om aktionæren reelt har opgivet sin indflydelse på  

 den udbyttegivende aktivitet.
I selskaber, hvor aktionæren eller anpartshaveren ikke kan afhænde sine  

 aktier mv. til andre end selskabet, f.eks. andelsboligselskaber eller  

 selskaber, hvor aktiebesiddelse er betinget af erhverv i en bestemt branche,  

 vil dispensation næsten altid blive givet.
Det samme gælder for selvstændigt  

 skattepligtige dødsboer, som inden arveudlæg ønsker at afhænde boets aktier  

 til det udstedende selskab, idet boets besiddelsestid for aktierne normalt  

 vil være så kort, at boet ikke har haft væsentlig indflydelse på selskabets  

 udbyttepolitik.
Den kommunale skattemyndighed er ved bekendtgørelse nr. 417 af 6. juni  

 1991, § 3, stk. 1, nr. 12, bemyndiget til at meddele dispensation efter  

 ligningslovens § 16 B, stk. 6, jf. stk. 1. Afgørelsen kan påklages til told-  

 og skatteregionen, jf. § 14 i nævnte bekendtgørelse.
Told- og skatteregionens  

 afgørelse kan ikke indbringes for anden administrativ myndighed.
9.2.4.2. Dispensation efter ligningslovens § 16 B, stk. 6, jf. stk.  

 2-5 Som omtalt i punkt 9.2.2.2. finder ligningslovens § 16 B, stk. 2-5, ikke  

 anvendelse i de tilfælde, hvor sælgeren efter aktieafståelsen har afviklet  

 samtlige aktionærinteresser i virksomheden.
Spørgsmålet om dispensation bliver derfor kun aktuelt i tilfælde, hvor  

 sælgeren direkte eller indirekte har beholdt aktionærtilknytningen til de  

 pågældende selskaber eller en tilknytning, der kan sidestilles hermed.
En  

 dispensation vil medføre, at overdrageren skal beskattes efter  

 aktieavancebeskatningslovens regler.
I det følgende er omtalt retningslinierne for dispensation fra lovens  

 regler.
Det anførte tager sigte på personers aktieafståelser.
Ligningslovens § 16 B, stk. 2-5, omfatter også under visse betingelser  

 selskabers aktieafståelser.
Dispensationsadgangen omfatter også sådanne  

 aktieafståelser.
Udgangspunktet er, at de retningslinier, der gælder for  

 personer, også gælder for selskabers aktieafståelser.
Der kan dog her  

 foreligge særlige forhold, som kan begrunde en videregående  

 dispensationsmulighed.
§ 16  B, stk. 2-5, finder ligeledes anvendelse på  

 aktieafståelser foretaget af fonde og foreninger omfattet af  

 fondsbeskatningsloven.
Der bør dog altid gives dispensation ved  

 aktieafståelser, foretaget af danske fonde, som er stiftet efter den 1.  

 januar 1985, da disse umiddelbart opfylder fondslovgivningens krav om  

 manglende personsammenfald mellem bestyrelsesmedlemmer og begunstigede.  

 Danske fonde stiftet før den 1. januar 1985, såvel som udenlandske fonde, vil  

 kunne opnå dispensation, hvis de nævnte krav i den danske fondslovgivning er  

 opfyldt.
 Der kan være grund til at dispensere, hvis de nærmere omstændigheder  

 viser, at den bibeholdte aktionærindflydelse er af underordnet betydning, og  

 navnlig hvis denne har andre årsager end ønsket om at fortsætte som deltager  

 i den erhvervsmæssige virksomhed, der drives af de pågældende selskaber.
Dispensation kan endvidere efter omstændighederne gives i tilfælde, hvor  

 overdrageren ganske vist erhverver eller bibeholder aktionærinteresser i  

 koncernen, men hvor denne i overvejende grad er kontrolleret af uafhængige  

 personer eller selskaber.
Om dette er tilfældet, må bero på en konkret  

 vurdering.
Endvidere kan der forekomme tilfælde, hvor holdingselskabet ved egne  

 midler er i stand til at udrede vederlaget for aktierne, således at  

 erhvervelsen ikke kan siges at være finansieret ved midler hidrørende fra det  

 selskab, der har udstedt aktierne.
Også her kan der, hvis omstændighederne i  

 øvrigt taler for det, være anledning til at give dispensation.
Der kan herved  

 tages hensyn til, fra hvilket tidspunkt og fra hvilken kilde  

 holdingselskabets midler er tilvejebragt.
 Udover de ovennævnte tilfælde kan der normalt forventes tilladelse til  

 beskatning efter aktieavancebeskatningsreglerne, når den overvejende del af  

 afståelsesvederlaget består af aktier i holdingselskabet.
 Endvidere kan der også efter en konkret vurdering være grund til at give  

 dispensation, hvor det efter de foreliggende omstændigheder synes klart, at  

 baggrunden for dispositionen er ønsket om at foretage et generationsskifte og  

 ikke ønsket om at overføre opsparede midler fra virksomheden til den  

 skattepligtige.
Hvis den skattepligtige afgiver samtlige aktionærinteresser og  

 indflydelsen over virksomheden, vil forholdet som nævnt falde uden for  

 ligningslovens § 16 B, stk. 2-5, således at dispensation er upåkrævet.
Der  

 sker her kun beskatning efter reglerne i aktieavancebeskatningsloven.
Hvis  

 der derimod er tale om et glidende generationsskifte, således at aktierne og  

 indflydelsen overføres til nye ejere ad flere gange, er forholdet omfattet af  

 de skærpede regler.
Der kan her være anledning til at give dispensation,  

 således at man ikke udelukker muligheden for gennemførelsen af et rimeligt og  

 fornuftigt generationsskifte.
 For at der skal kunne gives dispensation i disse tilfælde, skal følgende  

 betingelser normalt være opfyldt:
 Afståelsen skal ske som led i en plan for et glidende generationsskifte.  

 Efter denne plan skal generationsskiftet fuldbyrdes over en kortere årrække,  

 normalt inden 5 år fra første aktieafståelse.
Der må foreligge dokumentation for, at generationsskiftet gennemføres  

 inden for en kortere årrække.
En sådan dokumentation kan f.eks. være en  

 aftale mellem aktionæren og de pågældende, der skal indtræde i  

 holdingselskabet.
Efter omstændighederne kan det være tilstrækkeligt, at der  

 foreligger en erklæring fra aktiesælger om, at vedkommende inden 5 år vil  

 have gennemført generationsskiftet.
Generationsskiftet anses for gennemført,  

 når aktiesælger har uvæsentlig aktionærindflydelse.
Det bemærkes generelt, at det må bero på en samlet vurdering af de  

 foreliggende omstændigheder i de enkelte tilfælde, om der skal gives  

 dispensation eller ej.
Efter omstændighederne vil der også, når ganske  

 særlige forhold taler for det, kunne være anledning til at give dispensation  

 i andre tilfælde end de foran beskrevne.
Hvis overdragelsessummen ikke betales kontant, er dispensationen normalt  

 betinget af, at summen af det udstedte gældsbrevs pålydende, de modtagne  

 aktiers kontantværdi og den kontante del af købesummen er lig med de  

 overdragne aktiers kontantværdi, således at der ikke foretages  

 kursnedskrivning på gældsbrevet ved opgørelsen af den skattepligtige  

 aktieavance/tab.
Det er ligeledes en betingelse, at eventuelle gældsbreve  

 oprettes med en nominel rente, der mindst svarer til kursgevinstlovens  

 mindsterente.
Ansøgning om dispensation efter ligningslovens § 16 B, stk. 6, jf. stk. 2,  

 4 og 5, stiles til Ligningsrådet, jf. bekendtgørelse nr. 417 af 6. juni 1991,  

 § 10, og indsendes til Told- og Skattestyrelsen.
Afgørelsen kan ikke påklages  

 til anden administrativ myndighed, jf. nævnte bekendtgørelses § 15.
9.3. Ligningslovens § 16 D Ligningslovens § 16 D er en ikrafttrædelsesbestemmelse til ligningslovens  

 §§ 16 A og 16 B.
Efter § 16 D anvendes §§ 16 A og 16 B på indtægter, der  

 erhverves, og tab, der konstateres den 1. januar 1962 eller senere.
 10. LEJEVÆRDI MV.
10.1. Ligningslovens § 14 Ved opgørelsen af den skattepligtige indkomst kan fradrages beløb, som i  

 indkomståret er anvendt til skatter og afgifter på fast ejendom og næring,  

 til forpagtningsafgifter og lign. byrder, jf. ligningslovens § 14, stk. 1.
 Der gøres dog en række undtagelser herfra i § 14, stk. 2 og 3. Disse er  

 nærmere beskrevet i det følgende.
 Ejendomsskat kan efter ligningslovens § 14, stk. 2, ikke fradrages for  

 ejerboliger, for hvilke lejeværdien beregnes efter procentreglerne i  

 ligningsloven.
 Ejendomsskatter kan således ikke fratrækkes for en- og tofamilieshuse,  

 sommerhuse, ejerlejligheder, stuehuse til landbrug mv., når ejendommen tjener  

 til bolig for ejeren.
 For ovennævnte ejendomme, som ikke har tjent til bolig for ejeren i  

 indkomståret, og for andre ejendomme kan ejendomsskatter fradrages ved  

 indkomstopgørelsen efter ligningslovens § 14, stk. 1. Fradraget foretages i  

 den personlige indkomst, jf. personskattelovens § 3, stk. 2, nr. 2. Dette  

 gælder også ejerens bolig i en egentlig udlejningsejendom med tre eller flere  

 selvstændige lejligheder.
For ejendomme, der både tjener til bolig for ejeren og anvendes  

 erhvervsmæssigt, er der fradragsret for den del af ejendomsskatterne, som kan  

 henføres til ejendommens anvendelse til erhverv.
Det samme gælder de  

 ejendomsskatter, der kan henføres til den del af et tofamilieshus, der ikke  

 bebos af ejeren.
 For ejendomme, der benyttes til landbrug, gartneri, planteskole eller  

 frugtplantage, fordeler vurderingsmyndighederne både grundværdi og  

 ejendomsværdi på stuehus med tilhørende grund og have og på den øvrige  

 ejendom, jf. vurderingslovens § 33, stk. 4. For disse ejendomme kan  

 fordelingen af grundskyld ske med udgangspunkt i de respektive  

 vurderingsfordelinger.
For blandet benyttede ejendomme foreligger der undertiden en  

 vurderingsfordeling af ejendomsværdien.
Dette er tilfældet for ejendomme med  

 een eller to selvstændige lejligheder, såfremt ejendommen tjener til bolig  

 for ejeren, og 25 pct. eller derover af ejendommen anvendes erhvervsmæssigt.  

 For blandede ejendomme samt skovbrugsejendomme foretager  

 vurderingsmyndighederne alene en fordeling af ejendomsværdien, dvs. den  

 samlede grundværdi og forskelsværdi under eet.
Vurderingsmyndighederne  

 foretager derimod ikke en isoleret fordeling af grundværdien, der er  

 grundlaget for grundskylden.
 De kommunale skattemyndigheder må derfor i disse tilfælde skønne over,  

 hvor meget af ejendomsskatterne der kan henføres til ejerboligen og hvor  

 meget til erhvervsdelen.
 I almindelighed er der en vejledning for dette skøn i den foreliggende  

 fordeling af ejendomsværdien, men man må være opmærksom på, at der er en  

 række tilfælde, hvor grundværdien og dermed grundskylden vil vedrøre  

 erhvervsdelen i højere eller mindre grad, end tilfældet er for  

 ejendomsværdiens vedkommende.
For tofamilieshuse, hvor den ene lejlighed tjener til bolig for ejeren,  

 vil vurderingsmyndighederne ligeledes fordele ejendomsværdien på hver af de  

 to selvstændige lejligheder.
Der foretages ikke en fordeling af grundværdien.  

 For tofamilieshuse kan de kommunale skattemyndigheder derfor på samme måde  

 som for blandede ejendomme tage udgangspunkt i vurderingsfordelingen ved et  

 skøn over fordelingen af ejendomsskatterne.
I praksis vil der også være tilfælde, hvor en tofamiliesejendom er i  

 sameje mellem de to familier, der bebor hver sin lejlighed i ejendommen.
I  

 sådanne tilfælde må alle ejendomsskatter efter loven normalt betragtes som  

 vedrørende ejerboliger, og ingen del kan således fratrækkes.
Udlejning til beboelse anses i relation til spørgsmålet om fradrag for  

 ejendomsskatter - i modsætning til hvad der gælder for standardfradrag, jf.  

 punkt 10.6. - for erhvervsmæssig anvendelse.
Dette gælder således ved  

 udlejning af en del af ejendommen og ved udlejning af ejendommen en del af  

 året.
 For ejerboliger, som stilles til udlejning i en del af året, f.eks.  

 sommerhuse, er der således fradragsret for den del af ejendomsskatterne, som  

 forholdsmæssigt svarer til den del af året, hvor udlejning har fundet sted.  

 Fradraget sker i kapitalindkomsten, jf. personskattelovens § 4, stk. 2. Sker  

 udlejning hele året, foretages fradraget i den personlige indkomst.
 Ved afgørelsen af om ejendomsskatterne kan fradrages, skal der dog ses  

 bort fra uvæsentlig erhvervsmæssig benyttelse af en ejendom, der tillige  

 tjener til bolig for ejeren, jf. ligningslovens § 14, stk. 3. I almindelighed  

 må en erhvervsmæssig anvendelse af en ejendom anses for uvæsentlig, hvis den  

 svarer til mindre end 10 pct. af den pågældende ejendom.
 Der er ikke fradragsret for ejendomsskatterne for ubebyggede grunde, der  

 er erhvervet med henblik på privat benyttelse, f.eks. til opførelse af bolig  

 for ejeren, og ikke senere er overgået til erhvervsmæssig benyttelse.
Det er afgørende for fradrag efter ligningslovens § 14, stk. 1, at der  

 foreligger en retlig forpligtelse til at afholde den pågældende udgift.
Det  

 kræves hverken, at udgiften er forfalden eller faktisk afholdt.
10.2.-10.6. Ligningslovens §§ 15 A-B og §§ 15 E-K Lejeværdi af egen bolig mv. - indledende bemærkninger Efter statsskattelovens § 4 b skal lejeværdi af egen bolig medregnes ved  

 indkomstopgørelsen.
Lejeværdien skal i princippet ansættes til det beløb, som  

 boligen kan indbringe ved udleje.
Lejeværdien ansættes skønsmæssigt.
 I ligningslovens §§ 15 A-B og 15 E-K er fastsat regler for, hvorledes  

 lejeværdien skal beregnes, når der er tale om ejerboliger i ejendomme med en  

 eller to selvstændige lejligheder (een- og tofamilieshuse), der tjener til  

 bolig for ejeren.
Lejeværdireglerne blev forenklet ved lov nr. 827 af 19. december 1989.  

 Dette indebar bl.a., at de komplicerede beregningsregler i ny- og  

 ombygningssituationerne (80 pct.- og 70 pct.-reglen) blev afskaffet.
Den  

 specielle regel i ligningslovens § 15 L, stk. 2, om formueopgørelsen for  

 ejere af fast ejendom, som har ny- eller ombygget ejendommen siden den  

 vurdering, som efter de tidligere regler skulle lægges til grund ved  

 lejeværdiberegningen, er også ophævet.
De ændrede regler har virkning fra og  

 med indkomståret 1990.
10.2. Systematikken i ligningslovens §§ 15 A-B og 15 E-K Ligningslovens § 15 A indeholder i stk. 1 hovedreglen om, at der ved  

 opgørelsen af den skattepligtige indkomst skal medregnes en lejeværdi af  

 bolig i egen ejendom.
I ligningslovens § 15 B, stk. 1-5, er anført, hvilke ejendomme der er  

 omfattet af reglerne om procentvis beregning af lejeværdien i ligningslovens  

 §§ 15 E-H.
Endvidere er anført, efter hvilke bestemmelser  

 beregningsgrundlaget for lejeværdien for disse ejendomme skal opgøres.
 De nærmere regler om, hvorledes lejeværdien skal beregnes, hvor der er  

 tale om ejerboliger i ejendomme med en eller to selvstændige  

 lejligheder , findes i §§ 15 B og 15 E-I.
 Reglerne om opgørelsen af beregningsgrundlaget er samlet i § 15 B:
 § 15  B, stk. 1, omhandler beregningsgrundlaget for  

ejendomme, der kun indeholder een selvstændig lejlighed .
 § 15  B, stk. 2, omhandler beregningsgrundlaget for  

tofamilieshuse .
 § 15  B, stk. 3, omhandler beregningsgrundlaget for  

stuehuse til landbrugsejendomme mv.
 § 15  B, stk. 4, omhandler beregningsgrundlaget for  

skovbrugsejendomme .
 § 15  B, stk. 5, omhandler beregningsgrundlaget for  

 andre ejendomme, som i væsentligt omfang benyttes erhvervsmæssigt, og som  

 indeholder en eller to selvstændige lejligheder.
Beregningsreglerne, dvs. reglerne om, hvorledes man ved anvendelse  

 af beregningsgrundlaget finder lejeværdien, er sammenfattet i de  

 efterfølgende bestemmelser, §§ 15 E-H.
De særlige regler om ejendomme i  

 sameje findes i § 15 I.
 Regler om fradrag for en ejendoms driftsudgifter er  

 omhandlet i § 15 J (standardfradrag) og § 15 K (fradrag for  

 faktiske udgifter) .
10.3. Beregningsgrundlaget, ligningslovens § 15 B 10.3.1. Enfamilieshuse og ejerlejligheder, ligningslovens § 15 B, stk.  

 1 For ejendomme, der kun indeholder een selvstændig lejlighed, dvs.  

enfamilieshuse og ejerlejligheder , er beregningsgrundlaget for  

 lejeværdien den ejendomsværdi, reguleret efter vurderingslovens § 2 A, der er  

 ansat for ejendommen pr. 1.januar i indkomståret.
Der beregnes først  

 lejeværdi for en ejendom for det år, hvor ejendommen er vurderet som  

 færdigbygget pr. 1. januar i indkomståret.
 Anvender den skattepligtige et indkomstår, som er forskudt i forhold til  

 kalenderåret, beregnes lejeværdien på grundlag af den ejendomsværdi, der er  

 ansat pr. 1. januar i det kalenderår, som det forskudte indkomstår træder i  

 stedet for, jf. ligningslovens § 15 B, stk. 7. Hvis den skattepligtiges  

 indkomstår f.eks. er 1. februar 1992 til 31. januar 1993, skal  

 ejendomsværdien pr. 1. januar 1992 anvendes som beregningsgrundlag for  

 lejeværdien for indkomståret 1992.
10.3.2. Tofamilieshuse, ligningslovens § 15 B, stk. 2 Lejeværdien for ejerboliger i tofamilieshuse beregnes efter  

 tilsvarende regler, som gælder for enfamilieshuse og ejerlejligheder.
 For ejendomme med 2 selvstændige lejligheder, hvoraf den ene lejlighed  

 tjener til bolig for ejeren, skal vurderingsmyndigheden efter  

 vurderingslovens § 33, stk. 6, foretage en fordeling af ejendomsværdien på  

 hver af de to selvstændige lejligheder.
 Bestemmelsen omfatter også tofamilieshuse, selv om en uvæsentlig del af  

 den samlede ejendom benyttes erhvervsmæssigt.
 Er den erhvervsmæssige benyttelse derimod væsentlig, omfattes ejendommen  

 af reglerne for de såkaldt blandede ejendomme, som er nævnt under punkt  

 10.3.5.
 Ved opgørelsen af beregningsgrundlaget for tofamilieshuse tages der  

 udgangspunkt i det beregningsgrundlag, som gælder for enfamilieshuse og  

 ejerlejligheder, dvs. den ejendomsværdi, reguleret efter vurderingslovens § 2  

 A, der er ansat for ejendommen pr. 1. januar i indkomståret.  

 Beregningsgrundlaget omfatter dog kun den del af ejendomsværdien, som  

 vurderingsmyndigheden har henført til den selvstændige lejlighed, som bebos  

 af ejeren.
10.3.3. Stuehuse, ligningslovens § 15 B, stk. 3 Ved vurderingen af stuehuse til landbrugsejendomme, gartnerier,  

 frugtplantager eller planteskoler foretages en fordeling af ejendomsværdien  

 på ejendommens stuehus med tilhørende grund og have og på den øvrige ejendom  

 efter vurderingslovens § 33, stk. 4. Der angives således en særskilt andel af  

 ejendomsværdien for hele stuehuset mv. i den tilstand, det har på tidspunktet  

 for vurderingsfordelingen.
Der tages ikke hensyn til, om stuehuset eventuelt  

 anvendes erhvervsmæssigt i et vist omfang.
 Ved lejeværdiberegningen anvendes den ejendomsværdi, reguleret efter  

 vurderingslovens § 2 A, der er ansat for ejendommen pr. 1.januar i  

 indkomståret.
 Den del af ejendomsværdien, der er henført til stuehuset mv., udgør  

 beregningsgrundlaget for lejeværdien.
10.3.4. Skovbrugsejendomme, ligningslovens § 15 B, stk. 4 Ved vurderingen af skovbrugsejendomme foretages en fordeling af  

 ejendomsværdien på skovbrugsejendommens ejerboligandel og resten af  

 ejendommen efter vurderingslovens § 33, stk. 7.
 Ved lejeværdiberegningen anvendes den ejendomsværdi, reguleret efter  

 vurderingslovens § 2 A, der er ansat for ejendommen pr. 1. januar i  

 indkomståret.
 Den del af ejendomsværdien, der er henført til ejerens bolig, udgør  

 beregningsgrundlaget for lejeværdien.
10.3.5. Blandede ejendomme, ligningslovens § 15 B, stk. 5 Lejeværdien for ejerboliger i de såkaldt blandede ejendomme, dvs.  

 ejendomme, der tjener som bolig for ejeren og tillige anvendes  

 erhvervsmæssigt i væsentligt omfang, beregnes efter tilsvarende regler, som  

 gælder for enfamilieshuse og ejerlejligheder.
De ejendomme, der hører under reglerne om procentvis lejeværdiberegning,  

 er dog kun sådanne ejendomme, som indeholder 1 eller 2 selvstændige  

 lejligheder, og for hvilke vurderingmyndigheden efter vurderingslovens § 33,  

 stk. 5, skal foretage en fordeling af ejendomsværdien på ejerens bolig og på  

 den øvrige ejendom.
Ved fordelingen af ejendomsværdien henføres den del af  

 ejendomsværdien til ejerens bolig, der svarer til den bolig, ejeren faktisk  

 har til rådighed på tidspunktet for vurderingsfordelingen.
Indeholder  

 ejendommen 3 eller flere selvstændige lejligheder, finder procentreglerne  

 ikke anvendelse, og lejeværdien fastsættes efter et skøn.
De nævnte blandede ejendomme kan være af meget forskellig art og  

 indretning.
Reglerne omfatter således enfamilieshuse og ejerlejligheder, der  

 i væsentlig grad benyttes erhvervsmæssigt, f.eks. til butik, kontor og lign.  

 Det samme gælder værksteds- eller fabriksbygninger, hvori der er indrettet  

 bolig for ejeren, samt ejendomme, der benyttes til f.eks. restauration,  

 campingplads, pelsdyrfarm eller dambrug, hvor ejerens bolig har karakter af  

 stuehus.
De egentlige stuehuse til landbrug mv. omfattes dog af reglerne  

 under punkt 10.3.3.
 Ved opgørelsen af beregningsgrundlaget for de blandede ejendomme tages der  

 udgangspunkt i det beregningsgrundlag, som gælder for enfamilieshuse og  

 ejerlejligheder; dvs. den ejendomsværdi, reguleret efter vurderingslovens § 2  

 A, der er ansat for ejendommen pr. 1.januar i indkomståret.  

 Beregningsgrundlaget skal også her kun omfatte den del af ejendomsværdien,  

 der er henført til ejerens bolig.
Det er som nævnt en betingelse, at der er tale om en væsentlig  

 erhvervsmæssig benyttelse.
I praksis vil der normalt være tale om ejendomme,  

 hvoraf mindst ca. 25 pct. af ejendommens værdi anvendes erhvervsmæssigt.
Er  

 den erhvervsmæssige benyttelse af mindre omfang, anvendes de almindelige  

 regler om beregningsgrundlaget for enfamilieshuse og ejerlejligheder, se  

 punkt 10.3.1.
Procentreglerne finder som nævnt også anvendelse på ejendomme med 2  

 selvstændige lejligheder, når ejendommen i væsentligt omfang benyttes  

 erhvervsmæssigt.
Hvis den erhvervsmæssige benyttelse ikke er væsentlig,  

 omfattes sådanne ejendomme af reglerne om tofamilieshuse, se punkt 10.3.2.
Skattepligtige, der udøver erhvervsvirksomhed i egen ejendom i et omfang,  

 der ikke berettiger til vurderingsfordeling som nævnt i ligningslovens § 15  

 B, stk. 5, kan fradrage en til den erhvervsmæssige anvendelse svarende del af  

 lejeværdien i kapitalindkomsten.
Tilsvarende regler gælder skattepligtige,  

 der udlejer lokaler til erhverv, når den erhvervsmæssige benyttelse ikke  

 berettiger til vurderingsfordeling som nævnt i ligningslovens § 15 B, stk. 5.  

 Der kan ikke foretages fradrag ved opgørelsen af den personlige indkomst, da  

 fradraget skal modsvare den beregnede lejeværdi af den erhvervsmæssigt  

 benyttede del af ejendommen.
 Det er ikke en betingelse for anvendelsen af procentreglerne for blandede  

 ejendomme, at det er ejeren selv, der driver erhvervsvirksomheden.
10.4. Beregning af lejeværdien, ligningslovens § 15 E og § 15 I 10.4.1. Den almindelige lejeværdiberegning Lejeværdiberegningen skal foretages for ejendommen.
For indkomståret 1990  

 og for de efterfølgende indkomstår beregnes der maskinelt for hver enkelt  

 ejendom 3 lejeværdier, afhængig af om ejeren er - under 67 år, - fyldt 67 år, - førtidspensionist og fyldt 60 år eller efterlønsmodtager.
 De 3 sæt lejeværdier, der beregnes for hver ejendom, opgøres hver for sig,  

 som om ejendommen havde været i ejerens besiddelse siden 1. januar 1990. For  

 den aktuelle ejer anvendes herefter den af de beregnede lejeværdier, der er  

 relevant.
Lejeværdien kommer herved til at følge ejendommen og ikke ejeren.
De 3 sæt  

 lejeværdier beregnes som nævnt uafhængigt af, hvornår ejendommen er erhvervet  

 efter 1. januar 1990. Reglerne medfører, at i tilfælde, hvor ejeren skifter  

 status den 1. januar 1990 eller senere (bliver 67 år eller førtidspensionist  

 mv.), beregnes lejeværdien uafhængigt af, hvornår dette statusskift  

 indtrådte.
For skattepligtige, der ikke er fyldt 67 år inden udgangen af  

 indkomståret, beregnes lejeværdien efter ligningslovens § 15 E, stk. 1, med  

 2,5 pct. af den del af beregningsgrundlaget, der ikke overstiger et  

 grundbeløb på 1.200.000 kr., og med 7,5 pct. af den del af  

 beregningsgrundlaget, der overstiger dette beløb.
Beløbsgrænsen, der  

 reguleres efter personskattelovens § 20, udgør for indkomståret 1991  

 1.363.200 kr., for 1992 1.390.800 kr. og for 1993 1.440.000 kr.
Reglerne  

 gælder for både enfamilieshuse, ejerlejligheder, tofamilieshuse, stuehuse til  

 landbrugsejendomme mv., skovbrugsejendomme og blandede ejendomme.
Hvis den skattepligtige eller dennes ægtefælle er fyldt 67 år inden  

 udgangen af indkomståret, beregnes lejeværdien efter ligningslovens § 15 E,  

 stk. 2, med 1,2 pct. af den del af beregningsgrundlaget, der ikke overstiger  

 nævnte grundbeløb, og med 7,5 pct. af den del af beregningsgrundlaget, der  

 overstiger dette beløb.
For skattepligtige med forskudt indkomstår anvendes  

 denne lempeligere lejeværdiberegning, hvis aldersbetingelsen er opfyldt inden  

 udløbet af det kalenderår, som det forskudte indkomstår træder i stedet for.
Den lempeligere lejeværdiberegning omfatter også en efterlevende  

 ægtefælle, som ikke opfylder aldersbetingelsen, hvis denne efter den anden  

 ægtefælles død bliver boende i en ejendom, som har tilhørt en af  

 ægtefællerne, og som før dødsfaldet var omfattet af disse beregningsregler på  

 grund af den afdøde ægtefælles alder.
Denne betingelse anses for opfyldt,  

 hvis den afdøde ægtefælle ville være fyldt 67 år inden udgangen af det  

 indkomstår, hvori dødsfaldet har fundet sted.
Hvis den efterlevende ægtefælle  

 indgår nyt ægteskab inden indkomstårets begyndelse, gælder de almindelige  

 beregningsregler, medmindre den nye ægtefælle er fyldt 67 år inden udgangen  

 af indkomståret.
 Eksempel 1 .
 Eksemplet viser, hvorledes lejeværdien beregnes for de forskellige  

 ejerkategorier.
 Beregning af lejeværdi for indkomståret 1991 for en ejerbolig vurderet til  

 800.000 kr. pr. 1. januar 1991. Ejendommen er ikke omfattet af  

 begrænsningsreglerne.
 Lejeværdi: 2,5 pct. af 800.000 kr.= 20.000 kr.
 Lejeværdi: 1,2 pct. af 800.000 kr. = 9.600 kr.
 Lejeværdi: 2,5 pct. af 800.000 kr. = 20.000 kr.
 Eksempel 2 .
Beregning af lejeværdi for en ejendom, der ligger over  

 progressionsgrænsen.
Ejendomsvurdering pr. 1. januar 1991: 1.500.000 kr.
Progressionsgrænse vedrørende lejeværdi for indkomståret 1991: 1.363.200  

 kr.
Ejendommen er ikke omfattet af begrænsningsreglerne.
Der er i ligningslovens § 15 E, stk. 3 og 4, og § 15 F fastsat grænser  

 for, hvor meget lejeværdien kan stige fra det ene år til det andet.  

 Lejeværdien kan som hovedregel ikke stige mere end 3.500 kr.
Dog kan  

 lejeværdien altid stige 20 pct., selv om den derved stiger mere end 3.500 kr.
 For følgende skattepligtige gælder en særlig begrænsning:
For de under punkt 1-5 nævnte skattepligtige kan lejeværdien som  

 hovedregel ikke stige mere end 1.000 kr. fra det ene indkomstår til det  

 andet.
Dog kan lejeværdien altid stige 20 pct. minus 2.500 kr., selv om den  

 derved stiger mere end 1.000 kr.
 De ovenfor nævnte regler om begrænsning af stigningen i lejeværdi  

 forudsætter, at der foretages en sammenligning mellem den beregnede lejeværdi  

 for indkomståret og lejeværdien for det forudgående indkomstår.
Som nævnt i starten af punkt 10.4.1. beregnes der maskinelt 3 lejeværdier  

 for hver ejendom.
Den aktuelle ejer skal herefter anvende den af de beregnede  

 lejeværdier, der er relevant.
Lejeværdierne opgøres på helårsbasis.
Har  

 ejendommen ikke været i den pågældende ejers besiddelse i hele indkomståret,  

 skal den beregnede helårsværdi reduceres forholdsmæssigt, se punkt 10.4.2.
 De 3 lejeværdier for hver ejendom beregnes, som om ejendommen har været i  

 ejerens besiddelse siden 1. januar 1990. Er ejendommen erhvervet den 1.  

 januar 1990 eller senere, finder begrænsningsreglerne ikke anvendelse ved  

 beregningen af lejeværdien for 1990. Er ejendommen erhvervet før 1. januar  

 1990, anvendes overgangsreglerne, se punkt 10.5. For hver ejergruppe  

 begrænses lejeværdien i forhold til lejeværdien for det forudgående  

 indkomstår efter de begrænsningsregler, der gælder for de respektive  

 ejergrupper.
 Hvis ejeren f.eks. fylder 67 år i løbet af indkomståret, beregnes  

 lejeværdien for dette og senere år, som om ejeren har været fyldt 67 år siden  

 1. januar 1990. Lejeværdien for det år, hvor statusskiftet indtræder,  

 sammenlignes således med lejeværdien for en 67-årig for det forudgående  

 indkomstår og begrænses eventuelt.
Da lejeværdien opgøres på helårsbasis, bliver nedsættelsen af  

 indkomstårets lejeværdi også opgjort på helårsbasis.
Hvis den lejeværdi, der  

 skal nedsættes, kun vedrører en del af indkomståret (f.eks. fordi ejendommen  

 ikke har været til rådighed som bolig for ejeren i hele indkomståret),  

 nedsættes indkomstårets lejeværdi kun med så stor en del af nedsættelsen  

 beregnet på helårsbasis, som rådighedsperioden udgør af det fulde indkomstår.  

 Ved beregningen af rådighedsperioden anses indkomståret efter ligningslovens  

 § 15 G for at have 360 dage med 30 dage i hver kalendermåned.
I de følgende eksempler forudsættes det, at ejendommen har været i ejerens  

 besiddelse hele indkomståret.
Med hensyn til ejendomme, der ikke har været i  

 ejerens besiddelse hele indkomståret, henvises til punkt 10.4.2.
 Det bemærkes, at den i eksemplerne anvendte stigning i ejendomsværdien  

 ikke er udtryk for en aktuel stigning, men alene benyttes til at vise  

 princippet i beregningerne.
 Eksempel 3 .
 Begrænsningsreglen for ejer under 67 år.
 Lejeværdien kan maksimalt stige 3.500 kr. pr. år, dog altid 20 pct.
 Ejendommen erhvervet 1. januar 1991.
 Ejendomsværdi pr.:
 Eksempel 4 .
 Begrænsningsreglen for ejer under 67 år.
 Lejeværdien kan maksimalt stige 3.500 kr. pr. år, dog altid 20 pct.
 Ejendommen erhvervet 1. januar 1991.
 Ejendomsværdi pr. :
 Eksempel 5 .
 Begrænsningsreglen for ejer, der er fyldt 67 år.
 Lejeværdien kan stige 1.000 kr. fra år til år, dog altid 20 pct.  

 fratrukket 2.500 kr.
 Ejendommen erhvervet 1. januar 1991.
 Ejendomsværdi pr.:
 Eksempel 6 .
 Begrænsningsreglen for ejer, der er førtidspensionist og fyldt 60 år eller  

 efterlønsmodtager.
 Lejeværdien kan stige 1.000 kr. fra år til år, dog altid 20 pct.  

 fratrukket 2.500 kr.
 Ejendommen erhvervet 1. januar 1991.
 Ejendomsværdi pr. :
 Eksempel 7.
 Lejeværdiberegning for ejer, der fylder 67 år i 1992.
 Ejendommen er erhvervet den 1. januar 1991.
 Ejendomsværdi pr.:
 10.4.2. Købs- og salgssituationen mv.
Som nævnt i punkt 10.4.1. beregnes der årligt 3 lejeværdier for hver  

 ejendom.
Den aktuelle ejer skal anvende den af de beregnede lejeværdier, der  

 er relevant.
 I anskaffelsesåret skal køber således anvende den lejeværdi, der er  

 beregnet for ejendommen, og som er relevant for køber.
Den almindelige lejeværdiberegning, der er fastsat i ligningslovens § 15  

 E, forudsætter, at ejerboligen er til rådighed for ejeren i hele det  

 pågældende indkomstår.
Disse forudsætninger med hensyn til rådighedens  

 tidsmæssige udstrækning svigter i en række tilfælde, f.eks. når ejendommen er  

 købt eller solgt i indkomstårets løb.
 Hvis ejendommen er erhvervet eller afstået i årets løb, eller den i en del  

 af indkomståret slet ikke har tjent ejeren som bolig, f.eks. på grund af  

 erhvervsmæssig udlejning, skal den lejeværdi, der er beregnet efter § 15 E,  

 nedsættes, så den kommer til at svare til rådighedsperioden (den del af  

 indkomståret, hvor ejeren har haft rådighed over ejerboligen).
Efter ligningslovens § 15 G anses indkomståret for at udgøre 360 dage med  

 30 dage i hver måned.
Den nedsatte lejeværdi kommer herved tilnærmelsesvis  

 til at udgøre en lige så stor del af den oprindeligt beregnede lejeværdi, som  

 det faktiske antal dage i rådighedsperioden udgør af det fulde indkomstår.
Der stilles ikke krav om væsentlighed i forbindelse med sådanne  

 nedsættelser.
Også hvor rådighedsperioden kun i ringe grad afviger fra det  

 fulde indkomstår, skal der således gennemføres en forholdsmæssig nedsættelse  

 af den lejeværdi, der er beregnet efter ligningslovens § 15 E.
Hvis ejendommen helt eller delvis har været stillet til rådighed for  

 andre, skal der ligeledes alene foretages en forholdsmæssig beregning af  

 lejeværdien.
Ejeren må i disse tilfælde selv beregne sin eventuelle lejeværdi  

 på grundlag af den maskinelt beregnede helårslejeværdi.
For den periode, hvor  

 ejendommen har stået til rådighed for andre, må ejeren medregne lejeindtægten  

 ved opgørelsen af den skattepligtige indkomst.
 Eksempel 8.
 Lejeværdi for en ejendom, der erhverves i løbet af året.
 Ejer under 67 år.
 Ejendommen erhvervet 1. juli 1992.
 Ejendomsværdi pr.:
 Eksempel 9.
 Lejeværdi for en ejendom, der erhverves i løbet af året.
 Ejendommen erhvervet 1. juli 1992.
 Ejer fyldt 67 år i 1991.
 Ejendomsværdi pr.:
10.4.3. Ombygninger En ombygning får først betydning for lejeværdiberegningen fra det  

 tidspunkt, hvor ombygningen indgår i en ejendomsværdi pr. 1. januar i  

 indkomståret for den pågældende ejendom.
Lejeværdien skal normalt begrænses efter de almindelige  

 begrænsningsregler.
Det betyder, at der ved sammenligningen mellem 2  

 indkomstårs lejeværdier ikke tages hensyn til, at en forhøjelse af  

 lejeværdien i det sidste af de 2 år kan være udtryk for, at der er afholdt  

 udgifter til en ombygning, der indgår i ejendomsværdien for det pågældende  

 indkomstår.
 Eksempel 10.
 Eksemplet viser, hvorledes en ombygning påvirker lejeværdien.
Ejendommen ombygges for 400.000 kr.
Ombygningen, der tages i brug 1. juli  

 1991, forudsættes at slå fuldt igennem på ejendomsværdien.
 Ejendommen vurderes pr. 1. januar 1992.
 Ejer under 67 år.
 Ejendomsværdi pr.:
Forskellen mellem en ejendoms ejendomsværdi og grundværdi betegnes  

 »forskelsværdien«.
Er en ombygning så stor, at forskelsværdien øges  

 med mere end 100 pct., finder begrænsningsreglerne ikke anvendelse.
I stedet  

 betragtes en sådan ombygning som en nybygning, se også punkt 10.4.4.
I nogle tilfælde angiver ejerboligværdien ikke en selvstændig  

 grundværdiansættelse, således at forskelsværdien kan opgøres.
Som  

 sammenligningsgrundlag anvendes i så fald de ejendomsværdier, der er henført  

 til ejerboligen.
 Hvis den skattepligtiges indkomstår er forskudt, sammenlignes  

 forskelsværdierne pr. 1. januar i de kalenderår, som de forskudte indkomstår  

 træder i stedet for.
 10.4.4. Nybygninger mv.
 For nybygninger beregnes der ikke lejeværdi i ibrugtagningsåret, hvis  

 ejendommen ikke er vurderet som færdigbygget pr. 1. januar i året.
I det år, hvor ejendommen tages i brug, findes der normalt ingen  

 ejendomsværdi for denne, og der skal derfor ikke beregnes lejeværdi af  

 nybygningen.
Til gengæld vil lejeværdien for det efterfølgende år, hvor  

 ejendommen er vurderet som færdigbygget pr. 1. januar, blive beregnet uden  

 anvendelse af begrænsningsreglerne for lejeværdiens årlige stigning.
For de  

 følgende år beregnes lejeværdien ved anvendelse af de almindelige  

 begrænsningsregler.
 Reglerne gælder også i de situationer, hvor der bygges på en vurderet  

 grund, samt i de tilfælde, hvor der er beregnet lejeværdi af grunden  

 (nytteværdi). Opføres der således en ejendom på en ubebygget grund, som der  

 for tidligere år er beregnet lejeværdi af (nytteværdi), skal der i  

 ibrugtagningsåret ikke beregnes nogen lejeværdi af grunden, når ejendommen  

 ikke er vurderet som færdigbygget pr. 1. januar i indkomståret.
Er ejendommen vurderet som under opførelse pr. 1. januar i indkomståret,  

 og tages ejendommen i brug i løbet af året, beregnes der først lejeværdi for  

 det år, hvor ejendommen indgår som færdigbygget i den ejendomsværdi, der  

 danner grundlag for lejeværdiberegningen.
Lejeværdien for dette år beregnes  

 uden anvendelse af begrænsningsreglerne.
For de efterfølgende år beregnes  

 lejeværdien ved anvendelse af de almindelige begrænsningsregler.
For ombygninger, der er omfattet af reglerne for nybygninger, vil  

 lejeværdien for det år, hvor ombygningen indgår i vurderingen pr. 1. januar,  

 blive beregnet uden anvendelse af begrænsningsreglerne.
For de følgende år  

 beregnes lejeværdien ved anvendelse af de almindelige begrænsningsregler.
En nybygning vurderes som færdigbygget, når den er anvendelig som bolig.  

 Ejendommen kan anses for at være beboelig, selv om en enkelt installation  

 eller tilslutning mangler.
Overnatning i ejendommen har ikke selvstændig  

 betydning, men en overnatning i et næsten færdigt hus peger i retning af, at  

 ejendommen er taget i brug og dermed er færdigbygget.
 Eksempel 11.
 Eksemplet viser, hvorledes lejeværdien for en nybygning beregnes.
 Anskaffelsessum for grunden er 200.000 kr., mens byggeomkostningerne udgør  

 1 mill. kr.
 Ejendommen tages i brug 1. august 1991.
 Ejendommen vurderes pr. 1. januar 1992.
 Ejer under 67 år.
 Ejendomsværdi pr.:
10.4.5. Ejerlejligheder Udlejede ejerlejligheder vurderes lavere end frie ejerlejligheder.
Når en  

 udlejet ejerlejlighed frigøres for lejemål og ikke genudlejes, skal der  

 foretages en omvurdering af lejligheden efter vurderingslovens § 2, stk. 2,  

 nr. 11. Omvurderingen finder sted pr. 1. januar i året efter det år, hvor  

 lejligheden er frigjort for lejemål.
 For det år, hvor boligen frigøres for lejemål, skal lejeværdien beregnes  

 på grundlag af den ejendomsværdi, der er ansat pr. 1. januar i indkomståret.
For det efterfølgende år er boligens værdi ansat på grundlag af en  

 vurdering af boligen som fri ejerbolig.
Lejeværdien for dette år beregnes  

 uden anvendelse af begrænsningsreglerne.
 For de herefter følgende år anvendes begrænsningsreglerne ved  

 lejeværdiberegningen.
 Er ejerlejligheden frigjort for lejemål før 1. januar 1990, beregnes  

 lejeværdien for 1990 og de efterfølgende år dog ved anvendelse af  

 begrænsningsreglerne, jf. overgangsreglerne i punkt 10.5.
10.4.6. Ændret benyttelse af ejendommen I forbindelse med vurderingen af en ejendom afgør vurderingsmyndigheden,  

 om ejendommen helt eller delvis kan anses for at være benyttet til landbrug,  

 gartneri, planteskole, frugtplantage, eller hvilken benyttelse ejendommen i  

 øvrigt kan henføres til efter vurderingslovens § 33, stk. 1.
Ejeren af en ejendom kan have ændret sin benyttelse af ejendommen i  

 forhold til, hvad der var forudsat ved den seneste vurdering.
Den ændrede  

 benyttelse kan medføre, at ejendommen eventuelt ændrer værdi.
Som følge heraf  

 foretages en omvurdering af ejendommen pr. 1. januar året efter, at den  

 ændrede benyttelse er indtrådt efter vurderingslovens § 2, stk. 2, nr. 12.
For det år, hvori den ændrede benyttelse er indtrådt, beregnes lejeværdien  

 på grundlag af den vurdering eller vurderingsfordeling, der er foretaget for  

 ejendommen pr. 1. januar i indkomståret.
Ved lejeværdiberegningen for dette  

 år tages der således ikke hensyn til den ændrede benyttelse.
 Lejeværdien for året efter, at den ændrede benyttelse er indtrådt,  

 beregnes på grundlag af den nye vurdering med anvendelse af  

 begrænsningsreglerne.
10.4.7. Fordeling af ejendomsværdien I forbindelse med vurderingen af ejendomme omfattet af vurderingslovens §  

 33, stk. 4-7, fordeler vurderingsmyndigheden ejendomsværdien på den del af  

 ejendommen, der tjener til brug for ejeren, og på den øvrige ejendom.
De  

 pågældende ejendomme er landbrugsejendomme mv., ejendomme, der i væsentligt  

 omfang benyttes erhvervsmæssigt, tofamilieshuse og skovbrugsejendomme.
 Ejeren af en ejendom, der ikke tidligere har været omfattet af  

 fordelingsreglerne i vurderingslovens § 33, stk. 4-7, kan ændre benyttelsen  

 af ejendommen i forhold til den seneste vurdering, så den bliver omfattet af  

 § 33, stk. 4-7.
For det år, hvori ændringen sker, beregnes lejeværdien på grundlag af den  

 vurdering eller vurderingsfordeling, som er foretaget for ejendommen pr. 1.  

 januar i indkomståret.
Der tages således ikke hensyn til ændringen af  

 ejendommens benyttelse i indkomståret.
I året efter, at ejendommen er blevet omfattet af § 33, stk. 4-7,  

 foretages en omvurdering efter lovens § 2, stk. 2, nr. 13, hvor der vil ske  

 en fordeling af ejendomsværdien på den del af ejendommen, der tjener som  

 bolig for ejeren, og på den øvrige ejendom.
Som for ejendomme med ændret  

 benyttelse vil lejeværdien, for året efter at ændringen er sket, blive  

 beregnet på grundlag af den nye vurdering med anvendelse af  

 begrænsningsreglerne.
10.4.8. Ændret boligareal Ejerboligens areal kan være ændret, så ejendommen tjener som bolig for  

 ejeren i et andet omfang end forudsat ved den vurdering eller  

 vurderingsfordeling, der danner grundlag for lejeværdiberegningen.
Der kan  

 f.eks. være tale om, at en ejerbolig i en blandet ejendom er større end  

 forudsat ved vurderingen, fordi en hidtil erhvervsmæssigt anvendt del af  

 ejendommen er inddraget under ejerboligen.
Der kan også være tale om, at den  

 faktiske ejerbolig er mindre end den forudsatte, f.eks. fordi en del af et  

 stuehus eller af et enfamilieshus, der ikke er omfattet af en  

 vurderingsfordeling, anvendes erhvervsmæssigt.
 Er arealet ændret med mindst 25 pct. af ejerboligens hidtidige areal,  

 omvurderes ejendommen efter vurderingslovens § 2, stk. 2, nr. 14, i året  

 efter, at ændringen er indtrådt.
For det år, hvori ændringen sker, beregnes lejeværdien på grundlag af den  

 vurdering eller vurderingsfordeling, som er foretaget for ejendommen pr. 1.  

 januar i indkomståret.
Der tages således ikke hensyn til, at boligarealet er  

 ændret.
 For året efter, at boligarealet er ændret, beregnes lejeværdien på  

 grundlag af den nye vurdering med anvendelse af begrænsningsreglerne.
 Eksempel 12.
Eksemplet viser, hvorledes lejeværdien beregnes for en ejendom med øget  

 boligareal.
Pr. 1. januar 1991 udgør ejendomsværdien af ejerens bolig 40 pct.  

 af den samlede ejendomsværdi på 1 mill. kr., mens erhvervsdelen udgør 60 pct.
 Ejendommen skifter anvendelse pr. 1. juli 1991, således at  

 ejerboligandelen øges fra 40 til 60 pct., dvs. med 50 pct.
 Ejendommen omvurderes pr. 1. januar 1992.
 Ejer under 67 år.
 Ejendomsværdi for boligandel pr.:
10.4.9. Ejendomme i sameje, ligningslovens § 15 I Ligningslovens procentregler for beregning af lejeværdi af bolig i egen  

 ejendom gælder også for skattepligtige, der ejer et en- eller tofamilieshus i  

 sameje med andre.
Det er således ikke en betingelse, at ejendommen tjener til  

 bolig for samtlige ejere.
Det er uden betydning, hvordan samejet er opstået.
Boliger i ejendomme,  

 der indgår i et interessentskab, kan således også omfattes af  

 procentreglerne.
Reglerne i ligningslovens § 15 I gælder kun for den medejer, som  

 ejendommen tjener til bolig for.
De efterfølgende eksempler viser således kun  

 den skattemæssige situation for denne.
Lejeværdien opgøres, som om beboeren  

 er eneejer af ejerboligen.
Påhviler det beboeren at betale leje til medejere for sin benyttelse af  

 deres del af ejerboligen, skal lejebeløbet fragå i den beregnede lejeværdi  

 for hele ejerboligen.
Lejeværdien kan dog ikke herved blive mindre end den  

 del af hele den beregnede lejeværdi, som svarer til beboerens andel af  

 ejerboligen.
Som leje anses også leje, der erlægges i form af naturalydelser.
 Såfremt et tofamilieshus ejes i sameje mellem to ejere, der bebor hver sin  

 lejlighed, kan hver af ejerne som regel opgøre lejeværdien på grundlag af den  

 del af ejendomsværdien for hele ejendommen, der er henført til den pågældende  

 ejers lejlighed.
 Eksempel 13.
Den skattepligtige bebor et enfamilieshus, som er vurderet til 700.000  

 kr. pr. 1. januar i indkomståret.
Den skattepligtige ejer halvdelen af  

 ejendommen, mens den anden halvdel ejes af en medejer, som ikke bebor  

 ejendommen.
Den skattepligtige betaler 10.000 kr. årligt i leje til  

 medejeren.
 Eksempel 14.
En landbrugsejendom er i sameje mellem en far og hans søn, således at  

 hver ejer halvdelen.
Faderen bebor stuehuset, medens sønnen ikke bor på  

 ejendommen.
Der betales ingen leje, men faderen afholder alle  

 vedligeholdelsesudgifter på stuehuset, og disse anslås til i alt 5.000 kr.  

 årligt.
Pr. 1. januar i indkomståret er der af ejendomsværdien henført  

 400.000 kr. til stuehuset med tilhørende grund og have.
 Faderens lejeværdi af stuehuset opgøres således:
 Eksempel 15.
A og B ejer i fællesskab et tofamilieshus, der pr. 1. januar i  

 indkomståret er ansat til ejendomsværdi 900.000 kr., hvoraf 540.000 kr. ved  

 en vurderingsfordeling er henført til stuelejligheden og 360.000 kr. til 1.  

 salslejligheden.
A, der bebor stuelejligheden, ejer 60 pct. og B, der bebor  

 1. sals-lejligheden, ejer 40 pct. af ejendommen.
Ingen af parterne betaler  

 leje til den anden.
 A's lejeværdi kan opgøres således:
Reglerne i ligningslovens § 15 I angår kun beregningen af lejeværdien.  

 Bestemmelsen tager således ikke stilling til, hvorledes ejeren med bolig i  

 ejendommen i øvrigt skal behandles skattemæssigt, såfremt den pågældende ikke  

 betaler (fuld) leje til medejer, der ikke har bolig i ejendommen.  

 Bestemmelsen udelukker altså ikke, at der kan foretages beskatning af den  

 fordel, der herved opnås.
Der kan således f.eks. blive tale om beskatning,  

 hvis den manglende lejebetaling enten som led i et ansættelsesforhold kan  

 betragtes som et arbejdsvederlag eller som led i et hovedaktionærforhold kan  

 betragtes som aktieudbytte.
10.5. Overgangsregler, ligningslovens § 15 H Ejere, der erhverver en fast ejendom den 1. januar 1990 eller senere,  

 skal beregne lejeværdien for indkomståret 1990 efter ligningslovens § 15 E,  

 stk. 1 og 2, uden anvendelse af begrænsningsreglerne i § 15 E, stk. 3  

 og 4.
Er ejendommen erhvervet før 1. januar 1990, eller er ejerlejligheden  

 frigjort for lejemål før denne dato, beregnes lejeværdien for indkomståret  

 1990 ligeledes efter ligningslovens § 15 E, stk. 1 og 2. Helårslejeværdien  

 for 1989 danner udgangspunkt for stigningen i lejeværdien for 1990 og  

 efterfølgende år.
Begrænsningsreglerne i § 15 E, stk. 3 og 4, finder således  

 anvendelse for disse ejere, også for så vidt angår lejeværdien for 1990. Når  

 lejeværdien for et indkomstår er højere efter denne metode, end lejeværdien  

 beregnet for ejendomme erhvervet den 1. januar 1990 eller senere, anvendes  

 den laveste lejeværdi for det pågældende indkomstår.
Denne lejeværdi benyttes  

 herefter som udgangspunkt for beregningen af lejeværdien for de efterfølgende  

 år.
Det er en forudsætning for at kunne anvende 1989-lejeværdien og dermed  

 begrænsningsreglerne ved beregningen af lejeværdien for 1990, at ejendommen  

 helt eller delvist har tjent til bolig for ejeren ved udgangen af  

 indkomståret 1989.
 Eksempel 16.
 Lejeværdiberegning for en ejendom, der er erhvervet før 1. januar 1990 og  

 omfattet af overgangsreglen.
 Ejer under 67 år.
 Ejendomsværdi pr.:
 Eksempel 17.
 Lejeværdiberegning for en ejendom, der er erhvervet før 1. januar 1990 og  

 omfattet af overgangsreglen.
 Ejer fyldt 67 år.
 Ejendomsværdi pr.:
 Eksempel 18.
 Lejeværdiberegning for en ejendom, der er erhvervet før 1. januar 1990 og  

 omfattet af overgangsreglen.
 Ejer fyldt 67 år i 1991.
 Ejendomsværdi pr.:
10.6. Standardfradrag mv., ligningslovens §§ 15 J og 15 K Der beregnes et standardfradrag for en- og tofamilieshuse, stuehuse til  

 landbrugsejendomme mv., ejerboliger til skovbrugsejendomme samt for de  

 såkaldte blandede ejendomme.
Dette fradrag træder i stedet for fradrag for  

 vedligeholdelse, fradrag for udgifter til renovation, skorstensfejning,  

 forsikringer, vej- og kloakafgifter, vandafgifter og bidrag til  

 grundejerforeningen, samt eventuelle udgifter til administration af  

 ejendommen.
Standardfradraget udgør mindst 400 kr. og højst 2.000 kr. pr. selvstændig  

 lejlighed.
Fradraget nedsættes forholdsmæssigt, hvis ejendommen ikke har  

 været i den skattepligtiges besiddelse i hele indkomståret.
 Udover standardfradraget kan der foretages fradrag for prioritetsrenter og  

 administrationsbidrag til realkreditinstitutter.
 Der beregnes først standardfradrag for en ejendom for det år, hvor  

 ejendommen er vurderet pr. 1. januar i indkomståret.
 For enfamilieshuse, stuehuse til landbrugsejendomme mv., ejerboliger  

 til skovbrugsejendomme og blandede ejendomme , der bebos af ejeren, udgør  

 standardfradraget 1 pct. af det beløb, hvoraf lejeværdien beregnes, jf. punkt  

 10.3.
 For tofamilieshuse beregnes fradraget som 1 pct. af ejendomsværdien  

 pr. 1. januar i indkomståret.
Ejere af stuehuse til landbrugsejendomme mv. og skovbrugsejendomme  

 må opdele af de samlede udgifter, der er omfattet af standardfradraget, i  

 udgifter, der kan henføres til stuehuset eller ejerboligen, og udgifter, der  

 kan henføres til ejendommens øvrige bygninger.
Udgifterne vedrørende  

 stuehuset er omfattet af standardfradraget, medens udgifterne vedrørende de  

 øvrige bygninger kan fratrækkes med de faktisk afholdte udgiftsbeløb.
 Hvis det ikke med sikkerhed kan afgøres, hvorledes en udgift skal fordeles  

 på henholdsvis stuehuset eller ejerboligen og de øvrige bygninger, må der  

 foretages en skønsmæssig fordeling på grundlag af de konkrete forhold.
For ejendomme i sameje kan de medejere, som bebor ejendommen,  

 foretage standardfradrag for hele ejendommen.
Er der to eller flere beboere i  

 en sådan ejendom, deles standardfradraget mellem disse.
Ejere af ejendomme med en eller to selvstændige lejligheder, der både  

 tjener til bolig for ejeren og benyttes erhvervsmæssigt , kan fradrage de  

 faktiske driftsudgifter vedrørende den erhvervsmæssige del af ejendommen.
Det  

 er dog en forudsætning, at ejendommen i væsentlig grad benyttes  

 erhvervsmæssigt, således at der efter vurderingsloven skal foretages en  

 fordeling af ejendomsværdien på den del, der benyttes erhvervsmæssigt, og på  

 den øvrige del af ejendommen.
Det vil i praksis normalt være ejendomme,  

 hvoraf mindst 25 pct. anvendes erhvervsmæssigt.
Er den erhvervsmæssige  

 udnyttelse af mindre omfang, anvendes alene standardfradrag.
Fradragsretten for faktiske udgifter omfatter kun de udgifter, der kan  

 henføres til den del af ejendommen, som benyttes erhvervsmæssigt.
For den  

 øvrige del af ejendommen indrømmes standardfradrag.
Udlejning af en del af  

 boligen til beboelse anses i denne forbindelse ikke for erhvervsmæssig  

 benyttelse.
 Der må således på tilsvarende måde som for landbrugsejendomme mv. og  

 skovbrugsejendomme foretages en opdeling af ejendommens driftsudgifter i  

 udgifter, der vedrører den erhvervsmæssige del af ejendommen, og udgifter,  

 der vedrører den del, som tjener til bolig for ejeren.
Standardfradraget gælder ikke for fredede ejendomme.
Her kan den  

 skattepligtige i stedet fradrage de faktiske driftsudgifter mv.
For ejerlejligheder beregnes der ikke standardfradrag.
Ejere af  

 ejerlejligheder - herunder fredede ejerlejligheder - kan heller ikke fradrage  

 faktiske driftsudgifter, medmindre lejligheden i overvejende grad har været  

 anvendt erhvervsmæssigt.
Ejere af ejerlejligheder kan dog i alle tilfælde  

 fradrage prioritetsrenter og administrationsbidrag til realkreditinstitutter.
10.7. Fradrag for udgifter til vedligeholdelse og forbedring af  

 boliger på Bornholm, ligningslovens § 15 N Ved lov nr. 487 af 24. juni 1992 er der indsat en ny § 15 N i  

 ligningsloven, hvorefter ejere og lejere af helårs- og fritidsboliger på  

 Bornholm kan få fradrag for udgifter til vedligeholdelse og forbedring af  

 boligen i perioden 1. juli 1992 til og med 31. december 1993.
Ligningslovens § 15 N omfatter alle typer helårsboliger, herunder en- og  

 tofamilieshuse, ejerlejligheder, stuehuse på landet, andelsboliger og  

 udlejningslejligheder, jf. § 15 N, stk. 1. Bestemmelsen gælder tillige for  

 fritidsboliger.
Det er en betingelse, at boligen er beliggende i Bornholms  

 Amtskommune.
Det er uden betydning, til hvilken kommune den pågældende person svarer  

 kommunal indkomstskat.
F.eks. er fritidsboliger, hvis ejere har bopæl uden  

 for Bornholm, omfattet af ordningen.
Både ejere, andelshavere, lejere og boligtagere kan foretage fradraget.  

 Således kan også en ejer af en udlejningsejendom foretage fradrag vedrørende  

 den bolig i ejendommen, som den pågældende selv bebor.
Det er en betingelse  

 for fradrag efter ligningslovens § 15 N, at den pågældende person bebor  

 boligen.
For fritidsboligers vedkommende gælder, at boligen skal stå til  

 rådighed for ejeren.
Fradrag indrømmes for dokumenterede udgifter til løn og materialer mv.  

 vedrørende vedligeholdelse og forbedring.
Udgiften skal være afholdt af  

 beboeren.
For boliger omfattet af lejelovgivningens regler skal udgiften til  

 arbejdet i det omfang, det er omfattet af lejelovens § 28, være afholdt efter  

 aftale med udlejer.
Udgifter afholdt af ejere af udlejningsejendomme, f.eks.  

 over ejendommens vedligeholdelseskonto, kan ikke fradrages efter  

 ligningslovens § 15 N.
Fradrag indrømmes for regningsbeløbet inkl. moms, dog således at der pr.  

 bolig højst kan fradrages 7.500 kr. i 1992 og 15.000 kr. i 1993, jf.  

 ligningslovens § 15 N, stk. 2. Fradraget fordeles forholdsmæssigt i relation  

 til antallet af f.eks. ejere af boligen eller lejere i henhold til  

 lejekontrakten.
F.eks. vil 2 ejere herefter hver især højst kunne fradrage  

 3.750 kr. i 1992 og 7.500 kr. i 1993. Tilsvarende reduceres det maksimale  

 fradragsbeløb forholdsmæssigt, såfremt boligen kun bebos en del af perioden  

 1. juli 1992 til og med 31. december 1992 henholdsvis 1. januar 1993 til og  

 med 31. december 1993. Er f.eks. en fritidsbolig udlejet en del af året, kan  

 der alene foretages fradrag svarende til den del af perioden, hvor boligen  

 står til ejerens rådighed.
Regningsbeløbet (de faktiske udgifter) reduceres  

 ikke, såfremt beløbet er mindre end det (regulerede) maksimale fradragsbeløb.
Arbejde, der giver ret til fradrag, skal være påbegyndt og udført i  

 perioden fra den 1. juli 1992 til og med den 31. december 1993. Et arbejde  

 anses for påbegyndt ved den fysiske iværksættelse af arbejdet på ejendommen.  

 Kontrahering eller indkøb af materialer anses ikke for påbegyndelse.
Arbejdet  

 skal være udført inden for det angivne tidsrum, og dokumentation for  

 udgiftens afholdelse skal forelægges skattemyndighederne, før der kan  

 indrømmes fradrag efter ordningen.
Efter lov nr. 487 af 24. juni 1992 har Boligministeriets bekendtgørelse  

 nr. 479 af 25. juni 1991 om tilskud til forbedringsarbejder mv. i  

 helårsboliger dannet grundlag for afgrænsningen af de arbejder, der er  

 fradragsberettiget efter ligningslovens § 15 N.
Ved lov nr. 1045 af 23.  

 december 1992 er den for fradragsordningen hidtil relevante afgrænsning  

 blevet indarbejdet som stk. 3 og 4 i ligningslovens § 15 N, således at det nu  

 fremgår af loven, hvilke arbejder der er fradragsberettigede.
 Ifølge ligningslovens § 15 N, stk. 3, kan ejere, der bebor deres helårs-  

 eller fritidsbolig, og andelshavere i private andelsboligforeninger foretage  

 fradrag for udgifter til følgende arbejder:
 Efter ligningslovens § 15 N, stk. 4, kan lejere af beboelseslejligheder i  

 private udlejningsejendomme og boligtagere i almennyttige boligselskaber samt  

 andet byggeri opført med støtte efter lov om boligbyggeri eller lov om  

 boliger for ældre og personer med handicap foretage fradrag for udgifter til  

 følgende arbejder i den enkelte bolig, idet en ejer af en privat  

 udlejningsejendom, som selv bebor en lejlighed i ejendommen, i denne  

 forbindelse anses som lejer:
Det er en betingelse for at foretage fradraget, at arbejdet er udført af  

 en momsregistreret virksomhed, jf. ligningslovens § 15 N, stk. 5. Leverer  

 beboeren arbejdskraften ved eget arbejde, kan der ikke gives fradrag for  

 udgifter til nødvendige materialer mv., selv om disse er indkøbt i en  

 momsregistreret virksomhed, da arbejdet skal være udført af en  

 momsregistreret virksomhed.
Der kan heller ikke gives fradrag for udgifter  

 til arbejder, som en håndværker selv udfører på sin egen bolig.
 Hvor en ejendom, der anvendes som helårsbolig, tillige i væsentligt omfang  

 benyttes erhvervsmæssigt, kan der alene beregnes fradrag for udgifter, der  

 vedrører den del af ejendommen, der benyttes som helårsbolig, jf.  

 ligningslovens § 15 N, stk. 6.
Der indrømmes ikke fradrag for udgifter i det omfang, de er dækket ved  

 offentlige tilskud, jf. § 15 N, stk. 7. Der kan f.eks. være tale om tilskud  

 efter lov om statstilskud til forbedringsarbejder mv. i helårsboliger.
Efter  

 § 15 N, stk. 7, kan der endvidere ikke indrømmes fradrag for arbejder, hvis  

 der er indrømmet fradrag for udgifterne efter andre regler i  

 skattelovgivningen.
Udgifterne kan være fratrukket som driftsudgifter efter  

 andre regler, f.eks. i forbindelse med udlejning eller fremleje.
Det  

 forudsættes, at beslutning om gennemførelse af arbejder i udlejningsboliger,  

 der rækker ud over lejerens eller boligtagerens dispositionsret over det  

 lejede, sker med ejerens godkendelse samt i overensstemmelse med  

 lejelovgivningen, henholdsvis boligbyggerilovgivningen eller  

 ældreboliglovgivningen.
Der kan ikke samtidig foretages fradrag for faktiske udgifter og  

 standardfradrag efter ligningslovens § 15 J.
Standardfradraget tjener bl.a.  

 som kompensation for vedligeholdelsesudgifter.
Foretages der fradrag for  

 faktiske udgifter til vedligeholdelse mv., bortfalder standardfradraget for  

 en- og tofamilieshuse derfor uanset størrelsen af de faktisk fradragne  

 udgifter.
Da ordningen i 1992 alene gælder for 2. halvår, bortfalder alene  

 halvdelen af standardfradraget for 1992.
 Fratrukne beløb medregnes ikke ved opgørelsen af grundlaget for eventuelle  

 skattemæssige afskrivninger, og de medregnes ikke til anskaffelsessummen ved  

 opgørelse af eventuel skattepligtig fortjeneste efter  

 ejendomsavancebeskatningsloven, jf. ligningslovens § 15 N, stk. 8. Derimod  

 medregnes udgiftsbeløbene, for så vidt der er tale om forbedringer, i de i  

 ligningslovens § 15 B og § 15 E nævnte udgifter til forbedring, som skal  

 tages i betragtning ved beregningen af lejeværdi af egen bolig.
11. FRADRAG 11.1. Ligningslovens § 8, stk. 1 og 2 Ligningslovens § 8, stk. 1, giver mulighed for fradrag af udgifter til  

 rejser, reklame og lign. med det formål at opnå salg af varer og  

 tjenesteydelser.
Fradrag gives, hvad enten salget af varer mv. søges opnået i  

 det indkomstår, hvori udgiften afholdes, eller senere, og bestemmelsen gælder  

 både salg i ind- og udland.
Fradragsretten gælder både, når den pågældende  

 virksomhed allerede har etableret et marked i det fremmede land, og når der  

 er tale om etablering af nye markeder for en eksisterende virksomhed.
 Udgifter til reklame kan fradrages fuldt ud i medfør af ligningslovens  

 § 8, stk. 1.
 Såfremt udgifterne har karakter af repræsentationsudgifter, gælder  

 reglerne i ligningslovens § 8, stk. 4, om begrænsning af fradragsretten, jf.  

 nedenfor under punkt 11.2. Repræsentationsudgifter må derfor afgrænses i  

 forhold til reklameudgifter.
I modsætning til repræsentationsudgifter er det karakteristisk for  

 reklameudgifter, at de normalt afholdes over for en ubestemt kreds af  

 kunder eller potentielle kunder.
Reklameudgifter tager endvidere sigte på at  

 opretholde en virksomheds almindelige omdømme eller fremme dens interesser  

 ved at gøre den kendt og fordelagtigt bemærket.
Der foreligger et særligt problem i relation til gaver og opmærksomheder.  

 Er et firmamærke eller firmanavn påført en gavegenstand, kan udgifterne i  

 almindelighed betragtes som reklameudgifter, såfremt det drejer sig om gaver,  

 der i reklameøjemed er fremstillet i et større antal eksemplarer, og som ikke  

 er særligt kostbare.
Som eksempel herpå kan nævnes askebægre, papirknive,  

 kuglepenne, kalendere, parkeringsskiver, tændstikæsker osv. med påtrykt  

 firmanavn.
Sådanne genstande kan anses for reklameartikler, hvis  

 indkøbsprisen eller fremstillingsprisen ikke er højere end 100 kr. excl.  

 moms, og genstandene på iøjnefaldende måde er forsynet med firmaets navn  

 eller mærke (logo).
 Bidrag, som i reklameøjemed ydes til lotterier og lign., samt sponsorers  

 bidrag til sportsfolk, sportsklubber, kulturelle og lign. formål, anses for  

 reklameudgifter, når virksomhederne opnår en hertil svarende ret til reklame  

 for deres navn eller firmamærke.
I særlige tilfælde kan arrangementer som f.eks. forretningsjubilæer,  

 receptioner og lign. have et sådant reklamemæssigt islæt, at udgifterne kan  

 fradrages som reklameudgifter.
Det er dog en betingelse, at der er åben  

 adgang for offentligheden eller for en større og ubestemt kreds af personer,  

 og at der alene er tale om mindre servering, der ikke har karakter af  

 bespisning.
 Udgifter til genstande af ubetydelig værdi, som uddeles til gæster og  

 kunder ved sådanne arrangementer, kan ligeledes anses for reklameudgifter,  

 selv om genstandene ikke er forsynet med firmamærke eller firmanavn.
 Som eksempel kan nævnes udgifter til en reception, som et pengeinstitut  

 afholder i forbindelse med sin fødselsdag, hvor der bydes på en forfriskning  

 og uddeles balloner og flag.
 Endvidere kan udgifter, som en forretning afholder til kaffe og brød og  

 lign., som serveres for kunderne på udsalgets første dag, betragtes som fuldt  

 fradragsberettigede driftsomkostninger.
 Udgifter til mindre traktementer, der afholdes i forbindelse med messer og  

 udstillinger eller pressemøder, der har åben adgang for pressen eller andre  

 interesserede, kan ligeledes betragtes som reklameudgifter.
 I andre tilfælde skal udgifter til beværtning af forretningsforbindelser  

 henføres til repræsentationsudgifter under forudsætning af, at udgifterne har  

 den nødvendige tilknytning til indkomsterhvervelsen.
Reglerne i ligningslovens § 8, stk. 1, gælder for alle skattepligtige  

 bortset fra de tilfælde, hvor den skattepligtige indkomst opgøres som en  

 procentdel af en forenings formue, jf. ligningslovens § 8, stk. 2 .  

 Det vil sige, at bestemmelsen som hovedregel ikke kan anvendes af de i  

 selskabsskatteloven omhandlede kooperative virksomheder.
Fradrag kan dog  

 opnås af produktions- og salgsforeninger, hvis udgifter som de omhandlede  

 afholdes i forbindelse med detailsalg fra butik, fra vogn eller på anden  

 måde, idet de nævnte foreningers skattepligtige indtægt af denne art skal  

 opgøres efter de almindelige regler i statsskattelovens §§ 4-6 og i  

 ligningsloven.
11.2. Ligningslovens § 8, stk. 4 Ligningslovens § 8, stk. 4, fastsætter en begrænsning i retten til at  

 fradrage udgifter til repræsentation ved opgørelsen af den skattepligtige  

 indkomst.
Efter bestemmelsen kan udgifter til repræsentation som hovedregel kun  

 fradrages med et beløb svarende til 25 pct. af de afholdte udgifter.
Efter  

 ligningslovens § 8, stk. 4, 2. pkt., er udgifter til udenlandske  

 forretningsforbindelsers rejse og ophold dog under visse betingelser undtaget  

 fra begrænsningen af fradragsretten, jf. nedenfor under punkt 11.2.7.
11.2.1. Hvad er repræsentation Repræsentationsudgifter er typisk udgifter, som en skatteyder afholder  

 for at få afsluttet forretninger eller for at knytte eller bevare  

 forretningsforbindelser, og de afholdes over for personer, som ikke er  

 knyttet som medarbejdere til erhvervsvirksomheden.
Repræsentation har  

 karakter af opmærksomhed eller kommerciel gæstfrihed over for  

 forretningsforbindelser.
 Repræsentationsudgifter er således oftest udgifter til måltider,  

 restaurationsbesøg, tobaks- og drikkevarer, gaver og opmærksomheder over for  

 forretningsforbindelser og deres familier, afholdelse af jubilæer,  

 fødselsdage og forretningsindvielser samt endvidere udgifter til  

 underholdning og fornøjelser og deltagelse f.eks. i rejser, udflugter og  

 ferieophold.
11.2.2. Afgrænsning over for ikke-fradragsberettigede udgifter,  

 herunder udgifter til privat forbrug Repræsentationsudgifter grænser tæt op til udgifter til privat forbrug.  

 Der er ikke fradrag for udgifter, som må karakteriseres som udgifter til  

 privat forbrug.
11.2.3. Afgrænsning over for fuldt fradragsberettigede  

 driftsomkostninger Det er ofte vanskeligt at udsondre repræsentationsudgifter fra andre  

 driftsomkostninger, som f.eks. udgifter til personalegoder, reklame, rejser  

 og salgsomkostninger i øvrigt.
Afgrænsninger over for disse udgifter har  

 betydning for den skattepligtige indkomst, da der kun er fuld fradragsret for  

 de driftsomkostninger, der ikke er repræsentationsudgifter.
Repræsentationsudgifter er omfattet af det almindelige  

 driftsomkostningsbegreb.
De krav, der stilles, for at en udgift kan anses for  

 fradragsberettiget enten efter statsskattelovens § 6 eller efter  

 ligningslovens § 8, stk. 1, eller § 9, stk. 1, må derfor være opfyldt, for at  

 udgiften kan anses for en repræsentationsudgift.
Hvis udgiften ikke har den  

 nødvendige tilknytning til indkomsterhvervelsen, er der således ikke fradrag.
a.
Personaleudgifter og andre interne udgifter Der er alene tale om repræsentation, hvis udgiften afholdes over for  

 personer, der ikke er knyttet til virksomheden som medarbejdere mv.
Personaleudgifter, dvs. udgifter, der afholdes direkte til fordel for de  

 ansatte i en virksomhed, og som knytter sig til velfærdsforanstaltninger,  

 eller som tager sigte på at forbedre arbejdsmiljøet eller arbejdsklimaet, kan  

 fratrækkes ved indkomstopgørelsen efter skattelovgivningens almindelige  

 regler.
Det gælder således normalt en virksomheds tilskud til kantinedrift og  

 sommerboliger og lign., der stilles til rådighed for de ansatte.
Også  

 udgifter, der anvendes til festligheder for personalet i forbindelse med  

 jubilæer, højtider og lign. anledninger, kan normalt fradrages ved  

 indkomstopgørelsen.
 Det er derfor nødvendigt at sondre mellem, om udgifterne er afholdt over  

 for »medarbejdere« (interne udgifter), eller om de er afholdt over  

 for forretningsforbindelser.
Som »medarbejdere« betragtes først og fremmest  

indehaveren og de ansatte i virksomheden.
Herudover er der en  

 række andre persongrupper, der har en sådan tilknytning til virksomheden, at  

 de normalt må betragtes som »medarbejdere«.
Bestyrelsesmedlemmer og aktionærer betragtes som  

 medarbejdere, når udgifterne afholdes over for disse i deres egenskab af  

 bestyrelsesmedlemmer og aktionærer.
På samme måde betragtes medlemmer af  

 skattepligtige foreninger som medarbejdere, når de udfører et arbejde for  

 foreningen.
Udgifter til bestyrelsesmøder, generalforsamlinger og  

 medlemsmøder er således fradragsberettigede efter skattelovgivningens  

 almindelige regler, hvis udgifterne har den nødvendige tilknytning til  

 indkomsterhvervelsen.
Udgifterne må f.eks. ikke have karakter af udlodning.
Hvis udgifterne derimod afholdes over for de pågældende  

 bestyrelsesmedlemmer, aktionærer eller foreningsmedlemmer i deres egenskab af  

 forretningsforbindelser, er udgifterne ikke fuldt fradragsberettigede som  

 interne udgifter.
Der er således f.eks. kun begrænset fradrag for udgifter af  

 repræsentativ art, som i forbindelse med en handel afholdes over for en  

 aktionær, der også er kunde i selskabet.
Medarbejdere i et selskabs moderselskab eller datterselskaber  

 betragtes som »medarbejdere« i det pågældende selskab, når  

 udgifterne afholdes i modtagernes egenskab af medarbejdere i koncernen.
Efter  

 aktieselskabslovens § 2 og anpartsselskabslovens § 2 anses et selskab for  

 moderselskab, hvis det ejer aktier eller anparter, der repræsenterer  

 flertallet af stemmerne i et datterselskab, eller hvis det i øvrigt har en  

 bestemmende indflydelse over datterselskabet og en betydelig andel i dets  

 driftsresultat.
Udgifter, som et selskab afholder i forbindelse med et besøg  

 af medarbejdere fra moderselskabet eller et datterselskab, betragtes således  

 normalt som fuldt fradragsberettigede interne udgifter.
Derimod anses  

 udgifter afholdt over for medarbejdere i selskabets søsterselskab ikke for  

 interne udgifter.
 Virksomhedens kunder, leverandører, rådgivere, forhandlere og fuldmægtige,  

 kommissionærer, konsignanter og agenter uden ansættelse i virksomheden  

 betragtes som forretningsforbindelser.
 Af rådgivere kan nævnes virksomhedens advokater, revisorer, konsulenter  

 og rådgivende ingeniører, der ikke er ansat i virksomheden.
 En virksomheds udgifter til bespisning af virksomhedens revisor i  

 forbindelse med gennemgang af regnskaberne skal således henføres til  

 repræsentationsudgifter.
I ganske særlige tilfælde kan det forekomme, at de omtalte forhandlere  

 m.fl. må sidestilles med »medarbejdere«, således at udgifter  

 afholdt over for disse personer er fuldt fradragsberettigede.
Dette kan være  

 tilfældet, hvor en producent eller importør af et bestemt produkt afholder  

 udgifterne til et kursus eller en instruktion for forhandlerne mv. af det  

 pågældende produkt.
Det må dog være en betingelse, at kurset eller  

 instruktionen ikke har karakter af selskabelighed, og at afholdelsen er  

 nødvendig, for at de pågældende forhandlere mv. kan varetage deres  

 salgsopgaver vedrørende det pågældende produkt.
Hvis det i sådanne tilfælde  

 efter en konkret vurdering er naturligt at sidestille forhandlerne m.fl. med  

 virksomhedens ansatte, kan både rejse-, opholds- og fortæringsudgifter  

 fradrages i samme omfang, som hvis udgifterne var afholdt over for ansatte.
Som eksempel kan nævnes, at bilforhandlere normalt betragtes som  

 forretningsforbindelser i forhold til importøren af de pågældende biler.
Hvis  

 importøren imidlertid i forbindelse med lanceringen af en ny bilmodel  

 inviterer landets hovedforhandlere til en demonstration, der er nødvendig  

 for, at forhandlerne kan varetage deres salgsopgaver, må forhandlerne i denne  

 forbindelse betragtes som importørens »medarbejdere«.
 I andre tilfælde skal udgifter af repræsentativ art, der er afholdt over  

 for de nævnte personer, henføres til repræsentationsudgifter under  

 forudsætning af, at udgifterne har den nødvendige tilknytning til  

 indkomsterhvervelsen.
b.
Gaver - Repræsentationsgaver med begrænset fradragsret og gaver med  

 fuld fradragsret Reklameudgifter kan fradrages fuldt ud.
Det gælder både reklamegaver til  

 højst 100 kr. og reklamebidrag til lotterier, sportsfolk, sportsklubber,  

 kulturelle og lign. formål.
Gaver til almennyttige foreninger mv., der er omfattet af ligningslovens §  

 8 A, samt udgifter til udredelse af løbende ydelser, som er omhandlet i  

 ligningslovens § 12, betragtes ikke som repræsentationsudgifter.
De kan  

 derfor fradrages fuldt ud, dog med de begrænsninger, der fremgår af  

 ligningslovens § 8 A og § 12.
I nogle lande er det en kutymemæssig nødvendighed i visse forbindelser at  

 yde bestikkelse.
Sådanne ydelser betragtes ikke som repræsentationsudgifter,  

 men kan efter omstændighederne betragtes som fuldt fradragsberettigede  

 driftsomkostninger eller provisionsudgifter.
I andre tilfælde end de her nævnte må gaver og opmærksomheder til  

 forretningsforbindelser og deres familier betragtes som repræsentationsgaver,  

 hvis udgifterne hertil har den nødvendige tilknytning til  

 indkomsterhvervelsen.
Dette gælder normalt f.eks. en flaske vin, en æske  

 chokolade eller blomster i anledning af jul, fødselsdag og lign.
 Som nævnt under punkt 11.2.3.a. er en virksomheds gaver til personalet  

 ikke repræsentation og derfor ikke omfattet af fradragsbegrænsningen.
 Udgifter til vareprøver og rabatter er også fuldt fradragsberettigede  

 salgsomkostninger.
c.
Rejser Udgifter til rejser for forretningsforbindelser anses - uanset rejsens  

 formål - for repræsentationsudgifter med begrænset fradragsret, hvis  

 udgifterne har den nødvendige tilknytning til indkomsterhvervelsen.
 Der er dog fuld fradragsret for de i punkt 11.2.7. nævnte rejser for  

 udenlandske kunder (ligningslovens § 8, stk. 4, 2. pkt.) samt for rejser til  

 medarbejdere og personer, der i ganske særlige tilfælde må sidestilles med  

 medarbejdere, jf. punkt 11.2.3.a.
11.2.4. Sammenkomster med blandet deltagelse Med sammenkomster med blandet deltagelse menes sammenkomster, hvor der  

 deltager forretningsforbindelser og medarbejdere for den virksomhed, der  

 afholder udgifterne til sammenkomsten, samt eventuelt private venner og  

 bekendte.
 I det omfang udgifterne til sådanne blandede sammenkomster opfylder  

 skattelovgivningens almindelige krav til fradragsret, må der af hensyn til  

 begrænsningen af fradragsretten for repræsentationsudgifter tages stilling  

 til, hvilken del af udgifterne der skal henføres til repræsentationsudgifter.
 Der må skelnes mellem repræsentation med begrænset fradragsret for  

 alle udgifterne og interne sammenkomster med begrænset fradrag for den  

 forholdsmæssige del af udgifterne, der vedrører de deltagende  

 forretningsforbindelser.
Anledningen til sammenkomsten er afgørende for, om der er tale om  

 repræsentation eller en intern sammenkomst.
En sammenkomst arrangeret for  

 forretningsforbindelser er således repræsentation.
Udgifterne som helhed  

 anses for afholdt over for forretningsforbindelser, således at alle  

 udgifterne skal henføres til repræsentationsudgifter.
Der er således tale om  

 repræsentation med begrænset fradragsret, hvis medarbejdere i virksomheden  

 deltager i en bespisning afholdt i anledning af kundebesøg.
Dette vil også  

 være tilfældet, selv om antallet af deltagere fra virksomheden overstiger  

 antallet af forretningsforbindelser.
Der vil ligeledes være tale om  

 repræsentation med begrænset fradragsret for hele udgiften, hvis  

 virksomhedens regnskabschef inviterer revisor på bespisning i anledning af,  

 at årsregnskabet er afsluttet.
Afholder virksomheden derimod en sammenkomst for medarbejderne, er der  

 fuldt fradrag for den del af udgifterne, der vedrører medarbejderne, mens den  

 del af udgifterne, der vedrører eventuelt deltagende forretningsforbindelser,  

 skal henføres til repræsentationsudgifter (intern sammenkomst). Det vil  

 normalt være en forudsætning for at anse sammenkomsten for intern, at der kun  

 er en uvæsentlig deltagelse af forretningsforbindelser i sammenkomsten.
Hvis  

 enkelte forretningsforbindelser således deltager i en julefrokost afholdt for  

 det samlede personale, er der tale om en intern sammenkomst, og der skal ske  

 en forholdsmæssig fordeling af udgifterne.
Der skal endvidere foretages en  

 forholdsmæssig fordeling af udgifterne, hvis en revisor deltager i et  

 bestyrelsesmøde i egenskab af revisor, og virksomheden i tilknytning til  

 mødet afholder en frokost eller middag, hvori også revisor deltager.
I dette  

 tilfælde er udgifterne til middagsarrangementet ikke afholdt over for  

 revisoren, men over for bestyrelsen.
Fradraget skal derfor kun begrænses for  

 den del af udgiften, der vedrører revisors andel i bespisningen.
Den  

 resterende del af udgiften er fuldt fradragsberettiget.
Udgifter til blandede sammenkomster af privat karakter kan normalt  

 ikke fradrages.
Det gælder således udgifter i forbindelse med  

 forretningsindehaverens fødselsdag, sølvbryllup og lign. mærkedage af mere  

 personlig karakter.
I disse tilfælde er fradrag normalt helt udelukket, selv  

 om der blandt gæsterne skulle være et større eller mindre antal  

 forretningsforbindelser og medarbejdere.
Udgifter til sammenkomster med mere direkte tilknytning til virksomheden,  

 som f.eks. et forretningsjubilæum, må normalt betragtes som begrænset  

 fradragsberettigede repræsentationsudgifter.
Er sammenkomsten arrangeret for  

 personalet, og har kun et mindre antal forretningsforbindelser deltaget, er  

 der dog tale om en intern sammenkomst med fuldt fradrag for den del af  

 udgifterne, der vedrører personalet.
Har enkelte slægtninge og private venner  

 deltaget i sådanne sammenkomster, kan udgiften til deres deltagelse ikke  

 fratrækkes.
11.2.5. Anvendelse af formuegoder til repræsentativt brug Anvendes et formuegode udelukkende til repræsentativt formål, kan  

 udgifterne hertil kun fratrækkes med 25 pct.
Anvendes et personalegode til repræsentation over for  

 forretningsforbindelser, skal en forholdsmæssig del af udgifterne henføres  

 til repræsentationsudgifter med begrænset fradrag.
Dette gælder f.eks. ved  

 brug af personalekantine, udlån af firmaets personaleferiebolig eller -båd,  

 firmabil eller lign. til repræsentativt formål.
a.
Repræsentativ anvendelse af personalekantiner mv.
Som anført i punkt 11.2.3.a. kan udgifter til personalegoder fradrages  

 fuldt ud, når udgifterne afholdes over for virksomhedens personale.
Det  

 gælder f.eks. tilskud til kantinedrift.
 Hvis der repræsenteres fra virksomheden i form af levering af mad og  

 drikkevarer mv. udefra til den repræsentative begivenhed (færdigt  

 smørrebrød, diner transportable), skal indkøbsprisen for de pågældende varer,  

 dvs. købsnotaen, lægges til grund ved fastsættelsen af  

 repræsentationsudgiften.
 Hvis mad og drikkevarer mv. leveres fra virksomhedens kantine , vil  

 repræsentationsudgiften svare til kantinens udsalgspris for de pågældende  

 varer, hvis kantinen drives uden tilskud fra arbejdsgiveren.
Hvis arbejdsgiveren derimod yder tilskud til kantinens drift, således at  

 prisen for varerne ikke svarer til fremstillingsomkostningerne, kan  

 salgsprisen ikke danne grundlag for beregning af udgiftens størrelse.
I så  

 fald skal repræsentationsudgiften beregnes på grundlag af varernes samlede  

 fremstillingsomkostninger.
Virksomhedskantiner, hvis omsætning er større end 30.000 kr., skal føre  

 momsregnskab vedrørende kantinedriften.
Dette regnskab kan lægges til grund  

 ved beregningen af udgifterne til repræsentation.
De kantiner, der sælger varerne til priser, som ikke dækker  

 fremstillingsomkostningerne, skal til brug for momsregnskabet opgøre de  

 samlede årlige fremstillingsomkostninger.
I fremstillingsomkostningerne  

 indgår foruden råvarernes pris lønomkostninger vedrørende tilberedning, salg  

 og administration.
Udgifter til lokaler, inventar, driftsmidler, service,  

 vedligeholdelse, opvarmning, oprydning og opvask samt udgifter til rengøring  

 indregnes derimod ikke i fremstillingsomkostningerne.
Når virksomheden  

 således kender de samlede årlige omkostninger til fremstilling af kantinens  

 mad mv., kan gennemsnitsomkostningerne til et måltid incl. drikkevarer  

 beregnes ved at dividere den samlede udgift med antallet af måltider pr. år.  

 Disse gennemsnitlige fremstillingsomkostninger for et måltid incl.  

 drikkevarer kan normalt lægges til grund ved beregning af  

 repræsentationsudgifterne.
 Leveres mad og drikkevarer fra en kantine, der ikke har pligt til at føre  

 momsregnskab, kan repræsentationsudgifterne beregnes efter tilsvarende  

 retningslinier.
Den nævnte beregningsmetode forudsætter, at de varer, der serveres ved den  

 repræsentative begivenhed, ikke adskiller sig væsentligt fra, hvad der  

 normalt serveres for virksomhedens personale, herunder for direktion og  

 bestyrelse.
Hvis der derimod til brug for repræsentationen gennem kantinen  

 foretages indkøb af specielt dyre leverancer, der ikke normalt forhandles i  

 kantinen, er det i stedet de faktiske udgifter, der skal henføres til  

 repræsentationsudgifter.
Hvis der til repræsentationen leveres drikkevarer som vand, øl og lign.  

 fra personalekantinen, uden at dette sker i forbindelse med et måltid,  

 kan kantinens udsalgspris lægges til grund.
Dette gælder også, selv om  

 udsalgsprisen er lavere end indkøbsprisen for de pågældende varer, hvis  

 personalet generelt har adgang til at købe de pågældende varer til den lavere  

 pris.
I stedet for de faktiske repræsentationsudgifter kan virksomheden vælge at  

 benytte gennemsnitstakster for bespisning af forretningsforbindelser fra en  

 virksomhedskantine fastsat af Ligningsrådet.
Hvis sådanne takster benyttes,  

 skal 75 pct. af taksten pr. repræsentationsbespisning føres til indtægt, og  

 virksomhedens udgifter til kantinedrift kan fradrages.
 Såfremt man benytter de faktiske udgifter, skal disse kunne dokumenteres,  

 hvorimod der ikke kræves dokumentation for udgifternes størrelse ved  

 benyttelse af Ligningsrådets takster.
b.
Repræsentativ anvendelse af virksomhedens formuegoder Når virksomhedens formuegoder, herunder personalegoder, anvendes til  

 repræsentation, er en forholdsmæssig del af omkostningerne herved omfattet af  

 den begrænsede fradragsret.
Repræsentation ved brug af formuegoder foreligger i almindelighed kun, når  

 brugen sker i form af egentligt udlån . Det er således ikke  

 repræsentation, hvis en ansat i virksomheden henter kunder i lufthavnen i  

 firmabilen.
Er bilen derimod udelukkende anskaffet i repræsentativt øjemed,  

 skal alle udgifter, også chaufførens løn, henføres til den begrænsede  

 fradragsret.
Anvendes et formuegode kun delvist til repræsentative formål, kan det  

 efter omstændighederne være vanskeligt at beregne udgiften til  

 repræsentation.
I stedet for at foretage begrænset fradrag for en  

 forholdsmæssig del af udgifterne vedrørende det pågældende formuegode, kan  

 den skattepligtige derfor vælge at indtægtsføre et beløb svarende til 75 pct.  

 af de udgifter, der efter et begrundet skøn vedrører repræsentationen.  

 Virkningen heraf bliver, at udgifterne vedrørende det pågældende formuegode  

 kan fradrages, som om formuegodet ikke var anvendt til repræsentation.
11.2.6. Hvem kan fradrage repræsentationsudgifter Fradragsretten i den begrænsede form tilkommer selvstændige  

 erhvervsdrivende, selskaber, skattepligtige foreninger mv. samt lønmodtagere,  

 der har en selvstændig indkomstmæssig interesse i repræsentationsudgifternes  

 afholdelse.
 Særligt om lønmodtagere gælder, at fradrag for  

 repræsentationsudgifter som regel nægtes, da der normalt ikke er den  

 nødvendige sammenhæng mellem udgifternes afholdelse og indkomstens  

 erhvervelse.
En lønmodtager kan imidlertid på grundlag af sin aflønningsform, f.eks.  

 provision af omsætningen, have en selvstændig indkomstmæssig interesse i at  

 afholde repræsentationsudgifter.
Det drejer sig typisk om repræsentanter,  

 handelsrejsende og salgschauffører mv.
Disse grupper kan få anerkendt  

 begrænset fradragsret for afholdte repræsentationsudgifter.
Ligningsrådet har  

 for handelsrejsende fastsat standardsatser for en række fradragsberettigede  

 udgifter, hvori udgifter til repræsentation indgår.
De pågældende kan uden  

 dokumentation for udgifternes størrelse fortsat foretage fuldt fradrag efter  

 disse satser, der fastsættes under hensyn til den begrænsede fradragsret.
 I visse tilfælde kan der opstå tvivl om, hvorvidt afholdte  

 repræsentationsudgifter skal henregnes til arbejdsgiverens eller til  

 lønmodtagerens repræsentationsudgifter.
Hvis en lønmodtager har afholdt repræsentationsudgifter for  

 arbejdsgiveren, som denne godtgør efter regning (udlæg) , skal  

 udgifterne henføres til arbejdsgiverens repræsentationsudgifter, således at  

 arbejdsgiveren har begrænset fradragsret for udgifterne.
Det godtgjorte beløb  

 skal i så fald ikke medregnes til lønmodtagerens skattepligtige indkomst,  

 heller ikke hvor lønmodtageren har en selvstændig indkomstmæssig interesse i  

 at afholde repræsentationsudgifterne. »Udlæg efter regning«  

 foreligger, hvor de udgifter, som lønmodtageren har afholdt, refunderes af  

 arbejdsgiveren mod dokumentation i form af eksterne udgiftsbilag.
Hvor der til en lønmodtager udbetales repræsentationstillæg el.  

 lign., skal beløbet medregnes som en lønindtægt for lønmodtageren, mens  

 beløbet kan fradrages som lønudgift for arbejdsgiveren.
Det samme gælder  

 beløb, som arbejdsgiveren udbetaler som godtgørelse for  

 repræsentationsudgifter afholdt af lønmodtageren, når udgifterne godtgøres  

 lønmodtageren uden nærmere specifikation og dokumentation.
Lønmodtageren har  

 i så fald begrænset fradragsret for repræsentationsudgifterne, hvis  

 udgifterne har den nødvendige forbindelse med udførelsen af det  

 indtægtsgivende arbejde.
Personer, der modtager et i henhold til lov fastsat repræsentationstillæg,  

 kan ved opgørelsen af den skattepligtige indkomst fradrage et beløb svarende  

 til tillægget.
Reglerne om begrænset fradragsret omfatter således ikke  

 sådanne tillæg, selv om de måtte være benævnt  

 »repræsentationstillæg«.
Derimod er fradrag for et sådant tillæg  

 omfattet af den almindelige fradragsbegrænsning for lønmodtagerudgifter efter  

 ligningslovens § 9, stk. 1.
11.2.7. Repræsentation over for udenlandske forretningsforbindelser Begrænsningen af fradragsretten for repræsentationsudgifter gælder,  

 uanset om udgifterne afholdes over for danske eller udenlandske  

 forretningsforbindelser, og uanset om udgifterne afholdes i Danmark eller i  

 udlandet.
 Efter ligningslovens § 8, stk. 4, 2. pkt., er udgifter til udenlandske  

 forretningsforbindelsers rejse og ophold dog undtaget fra begrænsningen af  

 fradragsretten, når udgifterne afholdes med det formål at opnå salg af varer  

 eller tjenesteydelser til udlandet.
Disse repræsentationsudgifter er således fuldt fradragsberettigede, når  

 modtageren af repræsentationsydelsen er en udenlandsk forretningsforbindelse.  

 Det er en betingelse, at den virksomhed, repræsentationen sigter på, ikke er  

 hjemmehørende i Danmark, og at den person, der modtager  

 repræsentationsydelsen, er medarbejder i den udenlandske virksomhed.
Det  

 anførte gælder også, hvor repræsentationsudgifterne afholdes af en dansk  

 virksomheds filial i udlandet eller af et udenlandsk datterselskab, som er  

 sambeskattet med sit danske moderselskab.
Hvis f.eks. en i Norge beliggende  

 filial af en dansk virksomhed afholder udgifterne til en dansk kundes rejse  

 til Norge, er der kun begrænset fradragsret for rejseudgifterne.
 Forretningsforbindelser med bopæl i Grønland (eller på Færøerne) kan ikke  

 betragtes som udenlandske forretningsforbindelser i relation til  

 ligningslovens § 8, stk. 4, 2. pkt.
Kun rejse- og opholdsudgifter er fuldt fradragsberettigede.
Det er  

 underordnet, om besøget sker i Danmark eller i udlandet (messe, udstilling  

 eller besigtigelse af fabriksanlæg). Ved opholdsudgifter forstås alene  

 udgifter til overnatning samt til morgenmad, hvor det er sædvanligt, at  

 morgenmad er inkluderet i overnatningsprisen.
Andre repræsentationsudgifter,  

 herunder udgifter til bespisning, er derimod omfattet af den generelle  

 begrænsning af fradragsretten.
Endelig er det en betingelse for fuldt fradrag, at formålet med at afholde  

 udgifterne er at opnå salg af varer eller tjenesteydelser til udlandet.
Der  

 er således kun begrænset fradragsret for repræsentationsudgifter, som en  

 dansk importør afholder over for en udenlandsk leverandør.
11.2.8. Kontrol Ifølge § 11 i bekendtgørelse nr. 141 af 26. februar 1992 om skattemæssige  

 krav til regnskabsgrundlaget og årsregnskabet er der pligt til i forbindelse  

 med indsendelse af selvangivelsen at specificere repræsentationsudgifter i  

 repræsentationsudgifter, der er omfattet af den begrænsede fradragsret i  

 ligningslovens § 8, stk. 4, 1. pkt., og fuldt fradragsberettigede  

 repræsentationsudgifter, jf. § 8, stk. 4, 2. pkt.
11.3. Ligningslovens § 8 B Efter bestemmelsen i ligningslovens § 8 B, stk. 1, 1. pkt., kan der ved  

 opgørelsen af den skattepligtige indkomst fradrages udgifter, som afholdes  

 til forsøgs- og forskningsvirksomhed i tilknytning til den  

 skattepligtiges erhverv.
Bestemmelsen gælder ikke udgifter til efterforskning  

 efter råstoffer, der fradrages efter reglerne i stk. 2. Den skattepligtige  

 har frit valg mellem at fradrage udgifterne til forsøgs- og  

 forskningsvirksomhed straks eller afskrive udgifterne over en 5-årig periode.
 Samme regler gælder ifølge 2. pkt. for udgifter til grundforskning  

 , der afholdes af en igangværende virksomhed.
I 3. pkt. er det bestemt, at hvis forsøgs- og forskningsudgifter som nævnt  

 i 1. pkt. er afholdt, inden erhvervet er blevet påbegyndt, kan udgifterne  

 først fradrages i det indkomstår, hvori erhvervet påbegyndes, eller afskrives  

 fra og med dette år på den i 1. pkt. nævnte måde.
I henhold til 4. pkt. kan  

 Ligningsrådet dog tillade, at udgifterne fradrages eller afskrives på den i  

 1. pkt. nævnte måde, før erhvervet påbegyndes.
 Efter bestemmelsen i stk. 2, 1. pkt., kan der ved opgørelsen af den  

 skattepligtige indkomst fradrages udgifter, som afholdes til  

efterforskning efter råstoffer i tilknytning til den skattepligtiges  

 erhverv.
 Hvis disse udgifter er afholdt, inden erhvervet blev påbegyndt, skal de  

 efter praksis afskrives over 5 år fra det tidspunkt, hvor erhvervet  

 påbegyndes.
I 3. pkt. er det bestemt, at afskrivning af efterforskningsudgifter skal  

 ske på samme måde, hvis efterforskningsudgifterne i det år, hvori de er  

 afholdt, overstiger 30 pct. af den skattepligtiges overskud ved selvstændig  

 erhvervsvirksomhed.
Overskuddet skal opgøres uden fradrag og afskrivning  

 efter stk. 2, men med tillæg af renteudgifter og valutakurstab og med fradrag  

 af rente- og udbytteindtægter samt valutakursgevinst, som indgår i opgørelsen  

 af overskuddet.
 Hvor en erhvervsvirksomhed drives i interessentskabsform, skal der for  

 hver enkelt interessent foretages en undersøgelse af, om  

 efterforskningsudgifterne er betydelige, dvs. overstiger 30 pct. af den  

 skattepligtiges overskud ved selvstændig erhvervsvirksomhed.
I henhold til ligningslovens § 8 B, stk. 2, 4. pkt., kan Ligningsrådet  

 give tilladelse til, at efterforskningsudgifter som nævnt i 2. pkt. fradrages  

 eller afskrives med virkning for indkomstår, der ligger før påbegyndelsen af  

 den virksomhed, som efterforskningen tager sigte på.
Ligningsrådet kan efter  

 5. pkt. også give tilladelse til fradrag på een gang, selv om  

 efterforskningsudgifterne overstiger 30 pct. af skatteyderens overskud  

 opgjort som nævnt foran.
 I stk. 3 er det fastsat, at den del af udgifterne til forsøg og forskning,  

 grundforskning eller efterforskning efter råstoffer, der medgår til  

 anskaffelse af maskiner, inventar og lign. driftsmidler, skibe og fast  

 ejendom, kun kan fradrages eller afskrives efter afskrivningslovens regler.
For forsøgs- og forskningsudgifter er der fradragsret, når den, der  

 afholder udgifterne, har det som erhverv at forske.
Udgifterne betragtes i så  

 fald som egentlige driftsudgifter, omfattet af fradragsreglerne i  

 statsskattelovens § 6, stk. 1, litra a.
Denne fradragsret består uanset  

 reglerne i ligningslovens §§ 8 B og 8 C.
Fradragsretten efter § 8 B, stk. 1, 1. pkt., omfatter udgifter til  

 forsøgs- og forskningsvirksomhed, som afholdes i forbindelse med den  

 skattepligtiges erhverv.
Forsøgene eller forskningen skal knytte sig til  

 erhvervsvirksomhed, som den skattepligtige enten allerede har i gang på det  

 tidspunkt, udgifterne afholdes, eller som den skattepligtige har planer om  

 senere at etablere.
Fradragsretten omfatter i første række det udviklingsarbejde , som  

 er knyttet til erhvervsvirksomheden.
Herved forstås anvendelsen af  

 videnskabelig eller teknisk viden til at frembringe nye eller væsentligt  

 forbedrede materialer, mekanismer og produkter, processer, systemer eller  

 tjenesteydelser.
 Fradragsretten omfatter desuden den såkaldte anvendte forskning ,  

 det vil sige originale undersøgelser med sigte på at opnå ny videnskabelig  

 eller teknisk viden eller forståelse, primært rettet mod praktiske mål og  

 anvendelser.
 De mest almindelige udgifter, som falder ind under § 8 B, stk. 1, 1. pkt.,  

 er lønudgifter, udgifter til råstoffer og udgifter til leje af lokaler.  

 Desuden kan udgifter til betaling af forsøgs- og forskningsvirksomhed udført  

 hos andre og udgifter til anskaffelse af immaterielle rettigheder også  

 fratrækkes efter reglen i § 8 B, stk. 1, 1. pkt.
 Efter bestemmelsen i § 8 B, stk. 1, 2. pkt., er der adgang til at fradrage  

 udgifter til grundforskning.
Ved grundforskning forstås originale undersøgelser, der tager sigte på at  

 opnå ny videnskabelig viden og forståelse, uden at undersøgelserne primært er  

 rettet mod praktiske mål og anvendelser.
Virksomhederne har således mulighed  

 for frit at vælge, hvad virksomheden vil forske i, uden at den ved, om  

 grundforskningen fører til resultater, som den kan gøre brug af på et senere  

 tidspunkt.
Det er en betingelse for fradragsretten, at der er tale om en igangværende  

 virksomhed.
Udgifter til grundforskning, som er afholdt, før virksomheden er  

 startet, kan således ikke fradrages.
 De mest almindelige udgifter til grundforskning vil svare til dem, der er  

 nævnt ovenfor under forsøgs- og forskningsvirksomhed.
 Udgifter til efterforskning efter råstoffer omfattes af § 8 B, stk. 2,  

 såfremt der i øvrigt er den nødvendige tilknytning til den skattepligtiges  

 erhvervsvirksomhed.
 Efter § 8 B, stk. 3, kan udgifter som nævnt i stk. 1 og 2 til anskaffelse  

 af maskiner, inventar og lign. driftsmidler samt skibe og fast ejendom kun  

 fradrages eller afskrives efter afskrivningslovens regler.
 Med virkning fra og med indkomståret 1992 er der i afskrivningslovens § 3,  

 stk. 1, 2. pkt., indført hjemmel til, at anskaffelsessummen for driftsmidler  

 til forsøgs- og forskningsvirksomhed, bortset fra driftsmidler, der anvendes  

 til efterforskning af råstoffer, kan fradrages straks.
 Aktiver, der ikke omfattes af afskrivningslovens bestemmelser, og som er  

 anskaffet til brug ved erhvervsmæssig forsøgs- og forskningsvirksomhed,  

 grundforskning eller efterforskningvirksomhed, omfattes af ligningslovens § 8  

 B, stk. 1, henholdsvis stk. 2. Udgifter vedrørende aktiver såsom good-will og  

 immaterielle rettigheder, som nævnt i lov om særlig indkomstskat mv. § 2, nr.  

 4 og 5, jf. § 15, stk. 1, kan herefter fradrages efter reglerne i  

 ligningslovens § 8 B, stk. 1 og 2. Disse bestemmelser omfatter nemlig alle  

 udgifter til erhvervsmæssigt begrundet forsøg og forskning (herunder  

 efterforskning efter råstoffer og grundforskning), bortset fra maskiner og  

 inventar mv. samt skibe og fast ejendom som før omtalt.
11.4. Ligningslovens § 8 C Efter ligningslovens § 8 C kan afgifter i anledning af tilslutning til  

 offentligt eller privat ejede anlæg af erhvervsmæssig betydning for  

 virksomheden fradrages eller afskrives efter tilsvarende regler, som er nævnt  

 ovenfor under ligningslovens § 8 B, stk. 1, vedrørende forsøgs- og  

 forskningsudgifter.
 De samme regler gælder med hensyn til afgifter ved tilslutning til anlæg,  

 som tjener til forebyggelse eller bekæmpelse af forurening eller støjulemper,  

 såsom vand- og luftrensningsanlæg og anlæg til afskærmning mod støjgener.
 Blandt de anlæg, hvortil tilslutning kan have betydning for den  

 erhvervsmæssige produktion, kan nævnes vandforsyningsanlæg, kloakanlæg,  

 elektricitetsanlæg og andre former for kraftforsyningsanlæg, fjernvarmeanlæg  

 og telefonanlæg.
 Er der derimod tale om, at virksomheden selv anskaffer anlæg som de  

 nævnte, kan der afskrives på anskaffelsesudgifterne vedrørende sådanne anlæg  

 efter de almindelige regler i afskrivningsloven.
 Hvis tilslutning til det offentligt eller det privat ejede anlæg både  

 tjener et erhvervsmæssigt og et privat formål, er det alene den del af  

 tilslutningsafgiften, som svarer til den erhvervsmæssige anvendelse, der  

 omfattes af reglerne i ligningslovens § 8 C.
11.5. Ligningslovens § 8 E Efter statsskattelovens § 6, stk. 1, litra a, kan udgifter fradrages ved  

 indkomstopgørelsen, når de er anvendt i årets løb til at erhverve, sikre og  

 vedligeholde indkomsten.
Udgifter til private formål kan derimod ikke  

 fratrækkes, jf. statsskattelovens § 6, stk. 2.
Efter ligningslovens § 8 E har landbrugere fuldt fradrag for afholdte  

 udgifter til bjærgning og opbevaring mv. af halm, selv om halmen er brugt til  

 opvarmning af den private bolig.
Der bliver heller ikke tale om at  

 indkomstbeskatte fordelen ved at benytte halmen til opvarmning af den private  

 bolig.
 Bestemmelsen i § 8 E omfatter både de tilfælde, hvor den halm, der  

 anvendes, er af egen avl, og de tilfælde, hvor landbrugeren for egen regning  

 bjærger halm fra en andens avl.
11.6. Ligningslovens § 8 F Efter ligningslovens § 8 F kan der ved opgørelsen af den skattepligtige  

 indkomst fradrages 3 pct. af den personlige indkomst, dog højst et grundbeløb  

 på 3.200 kr.
Beløbsgrænsen reguleres efter personskattelovens § 20 og udgør  

 for 1991: 3.700 kr., for 1992: 3.800 kr. og for 1993: 3.900 kr.
 Beregningsgrundlaget er indkomstårets positive personlige indkomst før  

 regulering efter overgangsreglerne i personskattelovens §§ 21-24, og før  

 modregning og overførsel af underskud efter personskattelovens § 13, stk. 3  

 og 4.
 Hvis indkomstskatteansættelsen omfatter en kortere periode end 1 år, udgør  

 fradraget 3 pct. af den personlige indkomst, dog højst 1/12 af grundbeløbet  

 (for 1992: 3.800 kr. og for 1993: 3.900 kr.) for hver måned, ved hvis  

 begyndelse skattepligt foreligger.
3 pct.s-fradraget gives til alle, både fuldt og begrænset skattepligtige,  

 der har personlig indkomst, dvs. til lønmodtagere, selvstændigt  

 erhvervsdrivende, pensionister, studerende m.fl.
Fradraget nedsætter alene  

 den skattepligtige indkomst og fragår således ikke ved opgørelsen af den  

 personlige indkomst eller kapitalindkomsten.
11.7. Ligningslovens § 8 G Ligningslovens § 8 G giver selskaber og fonde adgang til at fradrage  

 visse udgifter til forskning og udvikling med 125 pct.
Udgifter, som afholdes til forskning og udvikling, kan fradrages ved  

 opgørelsen af den skattepligtige indkomst efter reglerne i ligningslovens § 8  

 B.
Opgørelsen af fradraget følger de normale regler, dvs. at driftsudgifter  

 kan fradrages med et beløb, der svarer til de afholdte driftsudgifter, og  

 afskrivninger kan fradrages med beløb, der er beregnet efter reglerne i bl.a.  

 afskrivningsloven.
 Ved lov nr. 835 af 18. december 1987 blev der indsat en ny § 8 G i  

 ligningsloven, der gav selskaber og fonde adgang til at fradrage visse  

 udgifter til forskning og udvikling med ekstra 25 pct.
 Reglerne i ligningslovens § 8 G, stk. 1, om det ekstra fradrag for  

 udgifter til visse forskningsprojekter har virkning fra og med indkomståret  

 1988. Reglerne er tidsbegrænsede, idet det er en betingelse, at  

 virksomhedernes enkelte projekter er godkendt af de respektive myndigheder  

 inden udgangen af kalenderåret 1989. Hvis et projekt er godkendt rettidigt,  

 gives ekstrafradraget i hele projektets løbetid, altså også i årene efter  

 1989.
 Reglerne medfører, at selskaber, som er skattepligtige efter  

 selskabsskattelovens § 1, stk. 1, nr. 1-3 og 5-6, og stk. 2, 1. pkt., samt §  

 2, stk. 1, litra a, og fonde, som er skattepligtige efter  

 fondsbeskatningsloven, ud over sædvanlige fradrag for driftsomkostninger og  

 afskrivninger ved opgørelsen af den skattepligtige indkomst kan fradrage et  

 beløb svarende til 25 pct. af de udgifter, som afholdes i tilknytning til den  

 skattepligtiges deltagelse i det fælleseuropæiske forskningsprogram EUREKA  

 eller i tilknytning til den skattepligtiges deltagelse i  

 EF-forskningsprogrammerne ESPRIT, BRITE eller RACE.
 Fradraget gives kun for deltagelse i disse fire navngivne  

 forskningsprogrammer.
Det er en betingelse for ekstrafradraget på 25 pct., at selskabets  

 forskningsprojekt ved udgangen af indkomståret er godkendt enten som  

 EUREKA-projekt af Industri- og Handelsstyrelsen (tidligere  

 Teknologistyrelsen), eller som ESPRIT-projekt, BRITE-projekt eller  

 RACE-projekt af EF-Kommissionen.
Det er endvidere en betingelse for  

 fradraget, at udgifterne er afholdt inden for det budget, som virksomheden  

 opstiller med henblik på at opnå godkendelse og eventuel medfinansiering fra  

 Industri- og Handelsstyrelsen henholdsvis EF-Kommissionen.
 Ved lov nr. 398 af 6. juni 1991 , der blev sat i kraft ved  

 Skatteministeriets bekendtgørelse nr. 481 af 25. juni 1991, er der gennemført  

 en ændring af ligningslovens § 8 G. Ændringen indebærer en videreførelse i  

 lidt ændret form af adgangen for selskaber og fonde til at fradrage visse  

 udgifter til forskning og udvikling med 125 pct.
 De nye regler i ligningslovens § 8 G, stk. 2, har virkning for projekter,  

 der godkendes efter den 1. januar 1991. Reglerne er tidsbegrænsede, idet det  

 er en betingelse, at virksomhedernes enkelte projekter er godkendt af de  

 respektive myndigheder inden udgangen af 1993. Hvis et projekt er godkendt  

 rettidigt, gives ekstrafradraget i hele projektets løbetid, altså også i  

 årene efter 1993.
 Reglerne medfører, at selskaber, som er skattepligtige efter  

 selskabsskattelovens § 1, stk. 1, nr. 1-3 og 5-6, og stk. 2, 1. pkt., samt §  

 2, stk. 1, litra a, og fonde, som er skattepligtige efter  

 fondsbeskatningsloven, ved opgørelsen af den skattepligtige indkomst kan  

 fradrage et beløb svarende til 25 pct. af de udgifter, som afholdes i  

 tilknytning til den skattepligtiges deltagelse i det fælleseuropæiske  

 forskningsprojekt EUREKA, i programmer under Nordisk Industrifond, i  

 EF-programmer i henhold til rammeprogrammet for Fællesskabets aktioner inden  

 for forskning og teknologisk udvikling eller i EF-programmet THERMIE.
 Fradraget gives kun for deltagelse i disse programmer.
 Det er en betingelse for ekstrafradraget, at det pågældende  

 forskningsprojekt på forhånd er godkendt af industriministeren eller den, der  

 bemyndiges dertil.
Industriministeren eller den, der bemyndiges dertil, kan fastsætte nærmere  

 regler for den praktiske gennemførelse af ordningen med forhåndsgodkendelse  

 af projekter, herunder regler om indberetning til Told- og Skattestyrelsen af  

 meddelte forhåndsgodkendelser.
Industri- og Handelsstyrelsen har fastsat  

 sådanne nærmere regler i cirkulære nr. 107 af 16. juli 1992 om  

 forhåndsgodkendelse af forskningsprojekter omfattet af ligningslovens § 8 G,  

 stk. 2, vedrørende et skattemæssigt ekstra fradrag på 25 pct. for visse  

 forskningsudgifter.
Det er endvidere en betingelse, at det pågældende forskningsprojekt ved  

 udgangen af indkomståret er godkendt enten som EUREKA-projekt af Industri- og  

 Handelsstyrelsen, som projekt af Nordisk Industrifond eller som EF-projekt af  

 EF-Kommissionen.
Det er endelig en betingelse for fradragsret, at udgifterne  

 er afholdt inden for det budget, som virksomheden opstiller med henblik på at  

 opnå godkendelse af Industri- og Handelsstyrelsen, Nordisk Industrifond eller  

 EF-Kommissionen.
For såvel den gamle som den nye ordning gælder, at der i de budgetter, som  

 virksomhederne fremlægger med henblik på at opnå godkendelse og  

 medfinansiering, indgår omkostninger, som det er svært at afgrænse som enten  

 driftsomkostninger eller forsknings- og udviklingsomkostninger.
Videre indgår  

 visse udgiftsarter, som normalt ikke er fradragsberettigede ved opgørelsen af  

 den skattepligtige indkomst (f.eks. beregnet leje af en kontorbygning, som  

 ikke kan afskrives skattemæssigt, eller udgifter til erhvervelse af goodwill,  

 som ellers ikke kan afskrives skattemæssigt). For at undgå sondringen mellem  

 fradragsberettigede og ikke-fradragsberettigede udgifter er der valgt en  

 særlig løsning til beregning af det ekstra fradrag på 25 pct.
Det gøres på  

 den måde, at de anførte omkostninger fradrages ved opgørelsen af den  

 skattepligtige indkomst efter de sædvanligt gældende regler.
Driftsudgifterne  

 fradrages løbende, og afskrivningerne på anskaffede afskrivningsberettigede  

 aktiver fradrages efter reglerne i bl.a. afskrivningsloven.
Ekstrafradraget  

 kommer herefter virksomhederne til gode på den måde, at et beløb, der svarer  

 til 25 pct. af alle de udgifter, der er opregnet i projektbudgettet, og som  

 er afholdt, kan fradrages ved opgørelsen af den skattepligtige indkomst.
Det  

 er uden betydning for beregningen af ekstrafradraget, om udgifterne i det  

 opstillede budget i øvrigt er fradragsberettigede efter de almindelige  

 regler.
 Hvis projektet strækker sig over flere år, kan kun 25 pct. af de  

 omkostninger, der ifølge budgettet kan henføres til det pågældende  

 indkomstår, fradrages som ekstraomkostninger for dette år.
Ved senere afståelse af afskrivningsberettigede aktiver finder de  

 almindelige regler om beskatning af genvundne afskrivninger anvendelse.
Det  

 ekstra fradrag på 25 pct. danner derfor ikke grundlag for beskatning af  

 genvundne afskrivninger.
11.8. Ligningslovens § 8 I Efter ligningslovens § 8 I er der fradrag for udgifter til undersøgelse  

 af nye markeder med henblik på etablering af en erhvervsvirksomhed eller  

 udvidelse af en bestående erhvervsvirksomhed.
 Ligningslovens § 8 I indebærer således, at der gives fradrag for nogle  

 udgifter, som har karakter af etableringsudgifter, og som derfor normalt ikke  

 er fradragsberettigede.
 Det er en betingelse for fradrag for udgifter til undersøgelse af nye  

 markeder, der er afholdt før etableringen af en erhvervsvirksomhed, at  

 undersøgelsen er medvirkende til, at der rent faktisk sker etablering af en  

 erhvervsvirksomhed, jf. § 8 I, stk. 2.
 Markedsundersøgelsesudgifter, der afholdes af en bestående  

 erhvervsvirksomhed, kan derimod fradrages, uanset om der sker en udvidelse af  

 virksomheden eller ej.
 Ved vurderingen af, om der er sket etablering af en erhvervsvirksomhed, må  

 der tages udgangspunkt i gældende retningslinier og praksis på området.
 Ved udgifter til undersøgelse af nye markeder forstås udgifter, der  

 udelukkende er afholdt med henblik på at undersøge de praktiske og økonomiske  

 muligheder for at opnå salg af varer og tjenesteydelser på nye markeder her  

 eller i udlandet.
Udgifter til ansættelse af en konsulent, der skal undersøge  

 markedsvilkårene, samt udgifter til markedsundersøgelser i forbindelse med  

 betalinger for et lokalt agentbureaus eller en lokal kontaktpersons vurdering  

 af et produkts mulighed for og egnethed til at vinde indpas på et bestemt  

 marked, er omfattet af fradragsretten.
Sådanne vurderinger kan være  

 nødvendige for at opnå viden om f.eks. specielle lovgivnings- og  

 handelshindringer, bestemte kutymer og sædvaner, klimatiske forhold mv.
 Efter ligningslovens § 8 I, stk. 3, kan udgifter til undersøgelse af nye  

 markeder efter den skattepligtiges eget valg enten fradrages fuldt ud ved  

 indkomstopgørelsen i det indkomstår, hvor udgifterne er afholdt, dog tidligst  

 i det indkomstår, hvori etablering af erhvervsvirksomheden finder sted, eller  

 afskrives med lige store årlige beløb over dette år og de følgende 4  

 indkomstår.
 Udgifter til repræsentation kan kun fradrages efter reglerne i  

 ligningslovens § 8, stk. 4, dvs. som hovedregel med 25 pct. af de afholdte  

 udgifter, jf. ovenfor under punkt 11.2.
 Ligningslovens § 8 I blev indsat ved lov nr. 887 af 21. december 1991 og  

 har virkning for udgifter, der afholdes i indkomståret 1992 eller senere  

 indkomstår.
11.9. Ligningslovens § 8 J Efter bestemmelsen i ligningslovens § 8 J kan der foretages fradrag for  

 advokat- og revisorudgifter, der er afholdt i forbindelse med etablering af  

 en erhvervsvirksomhed eller udvidelse af en bestående erhvervsvirksomhed.
Der  

 vil typisk være tale om udgifter i form af rådgivningshonorarer, honorarer  

 for udfærdigelse af vedtægter eller kontrakter mv.
 Endvidere er der fradrag for gebyrer til Erhvervs- og Selskabsstyrelsen.  

 Det drejer sig om gebyrer i forbindelse med stiftelse af et selskab eller ved  

 ændringer i et selskabs vedtægter.
 Fradragsretten forudsætter, at afholdelsen af udgifterne sker i  

 forbindelse med etablering af en erhvervsvirksomhed eller udvidelse af en  

 bestående erhvervsvirksomhed.
 Begreberne etablering og udvidelse skal fortolkes bredt. § 8 J giver bl.a.  

 mulighed for fradrag for advokat- og revisoromkostninger, der er afholdt i  

 forbindelse med en udvidelse af selskabskapitalen eller en børsintroduktion.  

 Bestemmelsen må endvidere anses for at hjemle fradrag for de udgifter til  

 advokat og revisor, der er afholdt i forbindelse med en omstrukturering af  

 virksomheden, f.eks. ved omdannelse, fusion, spaltning eller tilførsel af  

 aktiver, uanset om dette sker skattefrit efter de særlige regler herom i  

 virksomhedsomdannelsesloven og fusionsskatteloven.
 Der vil derimod som udgangspunkt ikke være fradrag for udgifter, der  

 f.eks. afholdes i forbindelse med en ændring af virksomhedens stemmeregler  

 el.lign.
Hvis udgifterne er afholdt inden etableringen eller udvidelsen af  

 erhvervsvirksomheden, kan udgifterne først fradrages i det indkomstår, hvor  

 etableringen eller udvidelsen af erhvervsvirksomheden sker.
Udgifter, der er  

 afholdt efter etableringen eller udvidelsen af erhvervsvirksomheden, kan  

 fradrages efter de almindelige regler herom.
Der kan kun gives fradrag efter § 8 J for de udgiftsarter, der  

 udtrykkeligt er nævnt i lovbestemmelsen.
Der er således kun fradrag for  

 udgifter til rådgivning fra advokater og revisorer, men derimod ikke udgifter  

 til tilsvarende rådgivning, der ydes af f.eks. pengeinstitutter.
Der er ikke fradragsret i tilfælde, hvor de afholdte udgifter i  

 forbindelse med køb eller salg af erhvervsaktiver anses som tillæg til  

 købesummen eller som fradrag i salgssummen, jf. § 8 J, stk. 3. Den afholdte  

 udgift vil i disse tilfælde blive behandlet på samme måde som den resterende  

 købe- eller salgssum.
Såfremt der eksempelvis er tale om advokat- og  

 revisoromkostninger, der afholdes i forbindelse med overdragelse af en fast  

 ejendom, vil den skattepligtige kunne vælge, hvorvidt der ønskes fradrag  

 efter § 8 J, eller hvorvidt omkostningerne ønskes tillagt købesummen.
 Bestemmelsen ændrer ikke hidtidig praksis for, hvilke udgifter der kan  

 anses for et tillæg til en købesum eller et fradrag i en salgssum.
 Ligningslovens § 8 J blev indsat ved lov nr. 887 af 21. december 1991 og  

 har virkning for udgifter, der afholdes i indkomståret 1992 eller senere  

 indkomstår.
11.10. Ligningslovens § 8 K Ligningslovens § 8 K blev indsat i ligningsloven ved lov nr. 887 af 21.  

 december 1991 og har virkning fra og med indkomståret 1992.
Efter ligningslovens § 8 K, stk. 1, kan udgifter til nyplantning af  

 fredskov fradrages med indtil 20 pct. årligt.
Hvis udgiften ikke overstiger  

 25.000 kr. pr. år pr. ejendom, kan beløbet fradrages straks.
Ligningslovens §  

 8 K, stk. 1, 1. pkt., omhandler kun fradragsretten for nyplantninger .  

 Ved genplantning af skov er udgiften fuldt fradragsberettiget som efter de  

 hidtidige regler.
Ejendomsbegrebet afgrænses i overensstemmelse med  

 vurderingsloven.
Efter de hidtil gældende regler kan udgifter til nyplantning af skov ikke  

 fradrages, da de anses for ikke fradragsberettigede anlægs- og  

 etableringsudgifter.
Som fradragsberettigede driftsudgifter i forbindelse med  

 skovbrug anses derimod udgifter til genplantning, kulturpleje og udrensning  

 før første hugst.
Udgifter til nyplantning af skov mv. kan fradrages med indtil 20 pct.  

 årligt.
Dette indebærer, at hvis der i det enkelte år sker fradrag med mindre  

 end 20 pct., så vil fradragsperioden strække sig ud over 5 år.
Tilsvarende  

 gælder for fradrag for udgifter til plantning af juletræer mv. efter § 8 K,  

 stk. 2.
I såvel § 8 K, stk. 1 som stk. 2, er indsat en bestemmelse om, at hvis  

 ejendommen afhændes, før udgiften er fradraget fuldt ud, kan restbeløbet  

 fradrages i samme indkomstår, som ejendommen afhændes.
Såfremt det  

 tilplantede areal ryddes, kan restbeløbet tilsvarende fradrages.
Ved rydning  

 af nyplantet fredskov efter § 8 K, stk. 1, gælder dette dog kun ved rydning  

 efter brand.
Det er en betingelse for fradragsretten for udgifter til nyplantning af  

 skov efter § 8 K, stk. 1, at arealet pålægges fredskovspligt.
En fredskov  

 skal dyrkes erhvervsmæssigt efter skovlovens regler.
Fredskovspligtige  

 arealer skal ifølge skovloven drives efter reglerne om god og flersidig  

 skovdrift.
Det vil sige, at skovene skal dyrkes med henblik på både at forøge  

 og forbedre træproduktionen og varetage landskabelige, naturhistoriske og  

 miljøbeskyttende hensyn samt hensyn til friluftslivet.
Fredskovspligten  

 medfører, at der skal foretages genplantning efter hugst.
Genplantningen skal  

 bestå af træarter, der kan danne højstammet skov.
Nye arealer kan pålægges fredskovspligt ved tinglysning af en  

 fredskovsdeklaration.
Ansøgning om pålæggelse af fredskovspligt skal sendes  

 til det lokale statsskovdistrikt, som afgør, om arealet er egnet til  

 skovdrift, samt hvilke vilkår der skal stilles for pålæggelsen.
For at blive pålagt fredskovspligt skal arealet som hovedregel være mindst  

 10 ha, medmindre det ligger umiddelbart op ad anden fredskov.
Denne regel kan  

 dog fraviges under visse omstændigheder, f.eks. hvis tilplantningen opnår  

 støtte efter Landbrugsministeriets tilskudsordninger eller har stor  

 nærrekreativ betydning.
Ved større plantninger stilles der oftest krav om en  

 tilplantningsplan indeholdende oversigt over, hvordan tilplantningen  

 foretages, samt tidsfrister for tilplantningen.
 Statsskovdistrikterne fører tilsyn med de private skove og påser, at  

 arealerne bliver tilplantet i overensstemmelse med de godkendte planer, samt  

 i øvrigt drevet efter skovlovens regler.
Af udgifter, der medgår til nyplantning af skov, og som kan fradrages  

 efter § 8 K, stk. 1, kan som eksempel nævnes udgifter til klargøring af  

 arealet før plantning, herunder rydningsudgifter, udgifter til planter, frø,  

 materialer, lønudgifter til ansatte, udgifter til fremmed arbejdskraft samt  

 udgifter til leje af fremmed materiel.
Foretages nyplantningen af egne  

 ansatte, skal den del af lønudgiften, som medgår til nyplantningen, udskilles  

 og fradrages efter § 8 K.
 Udgifter til projektering, konsulentbistand, indhentelse af deklaration,  

 tinglysning mv. er ligeledes omfattet af fradragsretten.
Viser det sig, at der ikke kan tinglyses fredskovspligt på arealet, kan  

 ingen udgifter, herunder f.eks. udgifter til konsulentbistand, fradrages.
Det  

 er således en betingelse for fradragsretten for de udgifter, der afholdes i  

 forbindelse med etableringen af ny skov, at arealet faktisk bliver fredskov.
Fredskovspligten kan kun undtagelsesvis blive ophævet.
Hvis  

 skovlovsmyndigheden tillader fredskovspligten ophævet, førend udgiften er  

 fradraget fuldt ud, kan de beløb, som endnu ikke er fradraget, ikke bringes  

 til fradrag i den skattepligtige indkomst.
Fradragsretten er betinget af, at  

 skoven bliver og forbliver fredskovspligtig.
Efter § 8 K, stk. 2, kan udgifter til plantning af træer bestemt til  

 erhvervsmæssig anvendelse som juletræer eller pyntegrønt i kort omdrift samt  

 frugttræer og frugtbuske fradrages med indtil 20 pct. årligt.
Overstiger  

 udgiften ikke 25.000 kr., kan beløbet fradrages straks.
Ved »kort  

 omdrift« forstås, at en beplantning af grantræer er bestemt til  

 juletræs- og pyntegrøntsproduktion, hvor træerne afdrives væsentligt før, der  

 er tale om tømmerproduktion.
Fradragsretten efter § 8 K, stk. 2, 1. pkt., for  

 plantningsudgifter gælder ved såvel nyplantning som genplantning uden for  

 skov.
Fradragsretten gælder uafhængigt af, om der efter de hidtil gældende  

 regler i SD-cirkulærerne 1986-26 og 1989-14 er opnået fradrag for den  

 hidtidige beplantning.
Egentlige juletræsplantager kan ikke pålægges fredskovspligt, men  

 betragtes som en landbrugsafgrøde.
I fredskovspligtige skove må dog maksimalt  

 10 pct. af den enkelte skov drives med juletræer og pyntegrønt i kort  

 omdrift.
Efter ligningslovens § 8 K, stk. 2, 3. pkt., kan udgifter til  

 genplantning i skov af juletræer og træer til pyntegrønt fradrages straks.
I  

 skov behandles genplantningsudgifter således ens.
Efter § 8 K, stk. 3, kan udgifter til læhegn fradrages straks i det  

 indkomstår, hvori udgiften afholdes.
Det gælder såvel nye læhegn som  

 genplantning af tidligere læhegn.
Fradragsretten gælder for læhegn, der er  

 omfattet af lov nr. 812 af 21. december 1988 om læhegn.
Den er dog uafhængig  

 af, om der opnås tilskud efter læhegnsloven.
I læhegnslovens § 1 defineres  

 læhegn som en sammenhængende plantning af træer eller buske med indtil 7  

 planterækker og en bredde af ikke over 10 m, der anlægges med det formål at  

 nedsætte vindhastigheden over arealer, der anvendes eller agtes anvendt til  

 landbrug, frilandsgartneri, frugtplantage, planteskole og lignende.
Der er  

 således ikke fradrag for plantninger omkring bebyggelser, idrætsanlæg mv.
Efter de hidtil gældende regler kan udgifter til plantning af nye læhegn  

 ikke fradrages.
Udgifter til genplantning af læhegn kan derimod fradrages i  

 forhold til den periode, den skattepligtige har ejet ejendommen, sammenholdt  

 med hegnets levetid.
Tilskud til læplantning udbetales af Fællesudvalget for Læhegn i takt med  

 plantningen af læhegn efter særligt fastsatte regler.
Tilskuddet medregnes  

 til den skattepligtige indkomst i samme indkomstår, som lodsejeren afholder  

 sin udgift til læplantningen, jf. § 8 K, stk. 3, 2. pkt.
Ved lov om ændring af lov om læhegn samt om ændring af ligningsloven, der  

 er vedtaget den 10. juni 1993, er fradragsretten for udgifter til anlæg af  

 læhegn efter ligningslovens § 8 K, stk. 3, udvidet til også at omfatte  

 udgifter til supplerende lægivende løvtræplantninger.
Der kan indrømmes  

 fradrag for udgifter, der afholdes efter lovens ikrafttræden.
Da lovændringen  

 skal notificeres for EF-kommissionen, fastsætter landbrugsministeren lovens  

 ikrafttrædelsestidspunkt.
Efter § 8 K, stk. 4, skal udgifter til anskaffelse af maskiner, inventar  

 og driftsmidler samt fast ejendom afskrives efter afskrivningslovens  

 bestemmelser herom.
Det vil sige, at aktiver, der er omfattet af  

 afskrivningsloven, ikke kan gøres til genstand for fradraget efter  

 ligningslovens § 8 K, stk. 1-3, men skal fradrages eller afskrives efter  

 afskrivningslovens bestemmelser.
11.11. Ligningslovens § 8 L Ved lov nr. 887 af 21. december 1991 er der indsat en ny § 8 L i  

 ligningsloven.
 Efter ligningslovens § 8 L kan udgifter til erhvervelse af know-how (viden  

 om særlig fremstillingsmetode og lign.) og patentrettigheder efter den  

 skattepligtiges eget valg enten fradrages fuldt ud i det indkomstår, hvor  

 udgifterne er afholdt, eller afskrives efter § 15, stk. 1, i lov om særlig  

 indkomstskat mv.
 Sådanne rettigheder afskrives som hovedregel over 10 år efter lov om  

 særlig indkomstskat mv.
 Med virkning fra og med indkomståret 1992 er der valgfrihed mellem den  

 hidtil gældende afskrivning og straksafskrivning for afskrivningsmæssigt at  

 ligestille indkøb af know-how og patentrettigheder med en virksomheds egne  

 investeringer i forsøgs- og forskningsudstyr.
Afstås know-how eller patentrettigheder, hvis anskaffelsesudgift i medfør  

 af § 8 L, stk. 1, er valgt straksafskrevet, skal afståelsessummen fuldt ud  

 medregnes i den skattepligtige indkomst for det indkomstår, hvor afståelsen  

 finder sted.
Reglerne i lov om særlig indkomstskat mv. finder således ikke  

 anvendelse.
11.12. Ligningslovens § 13 Efter ligningslovens § 13 kan der ved opgørelsen af den skattepligtige  

 indkomst fradrages udgifter til kontingenter til arbejdsgiverforeninger,  

 fagforeninger og andre faglige sammenslutninger, der har til hovedformål at  

 varetage de økonomiske interesser for den erhvervsgruppe, hvortil den  

 skattepligtige hører.
Det afskærer ikke den skattepligtige fra retten til at  

 fradrage fagforeningskontingent, at denne ikke er aktivt erhvervsbeskæftiget.
 For selvstændige erhvervsdrivende, der er medlemmer af en forening  

 som nævnt ovenfor, kan en del af kontingentet til de nævnte foreninger anses  

 som en driftsomkostning, der kan fradrages ved opgørelsen af den personlige  

 indkomst, jf. personskattelovens § 3, stk. 2, nr. 1.
Ved opgørelsen af den del af kontingentet, der må anses for en  

 driftsomkostning, skal medlemmerne lægge den fordeling af  

 kontingentindtægterne til grund, som foreningerne foretager i henholdsvis en  

 ikke-erhvervsmæssig del og en del, der anses for medgået til erhvervsmæssige  

 udgifter i foreningen.
Ligningsrådet har fastsat regler for opdelingen af  

 kontingentindtægterne for foreninger, der er omfattet af lov om fonde og  

 visse foreninger.
For andre foreninger gælder tilsvarende regler for opdeling  

 af kontingentindtægterne.
 For medlemmer, der ikke er selvstændige erhvervsdrivende  

 (lønmodtagere m.fl.), vil opdelingen indebære, at den del af kontingentet,  

 der medgår til udgifter af erhvervsmæssig karakter i foreningen, kun kan  

 fradrages i den skattepligtige indkomst i det omfang, bidraget sammen med  

 eventuelle øvrige lønmodtagerudgifter overstiger et grundbeløb på 3.000 kr.  

 (for indkomstårene 1991 og 1992: 3.500 kr. og for 1993: 3.600 kr.), jf.  

 ligningslovens § 9, stk. 1. Grundbeløbet reguleres efter personskattelovens §  

 20.
Når arbejdsgiveren betaler kontingentet for lønmodtageren, betragtes den  

 del af kontingentet, der medgår til udgifter af ikke-erhvervsmæssig karakter  

 i foreningen, som et løntillæg.
Den ansatte skal medtage beløbet i den  

 personlige indkomst og kan foretage ligningsmæssigt fradrag ved opgørelsen af  

 den skattepligtige indkomst.
 Den del af kontingentet, der medgår til udgifter af erhvervsmæssig  

 karakter i foreningen, indgår ikke i lønmodtagerens indkomst, når  

 arbejdsgiveren betaler kontingentet for den pågældende.
Hvor en faglig sammenslutning, der omfattes af ligningslovens § 13, af  

 medlemskontingentet afholder præmie til gruppelivsforsikring for medlemmerne,  

 vil der efter samme bestemmelse også være fradrag for den del af  

 medlemskontingentet, der kan henføres til præmien.
Det er en betingelse for  

 fradraget, at præmien til gruppelivsforsikringen ikke på nogen måde er  

 udskilt fra medlemskontingentet.
Opkræves præmien ved siden af  

 medlemskontingentet, er præmien ikke fradragsberettiget.
Efter pensionsbeskatningslovens § 56, stk. 4, skal præmier til  

 livsforsikringer betalt og fratrukket som faglige kontingenter medtages ved  

 opgørelsen af det enkelte medlems skattepligtige indkomst.
Præmiebetalingen  

 er en skattepligtig udlodning fra foreningen og er personlig indkomst hos  

 medlemmet.
Forsikringssummer, der udbetales ved et medlems død, er skatte- og  

 afgiftsfri efter pensionsbeskatningsloven (§ 56, stk. 4).
 Ved lov nr. 271 af 6. maj 1993 er der indsat et nyt stk. 2 i  

 ligningslovens § 13, hvorefter fradragsretten for kontingentbetaling til  

 faglige foreninger efter stk. 1 er betinget af, at den faglige forening, hvis  

 den er indberetningspligtig efter skattekontrollovens § 8 T, har indberettet  

 kontingentudgiften til de statslige told- og skattemyndigheder.
 Foreligger en sådan indberetning ikke, skal fradrag for kontingentudgiften  

 nægtes, selv om den skattepligtige over for skattemyndighederne kan  

 dokumentere udgiftens afholdelse, f.eks. ved at fremlægge kvitteringer for  

 indbetalingerne.
 Er den faglige forening efter skattekontrollovens § 8 T, stk. 3,  

 administrativt fritaget for indberetningspligten, vil foreningens medlemmer  

 kunne fradrage kontingentudgiften mod behørig dokumentation af  

 kontingentbetalingen.
 Ønsker et medlem, der er skattepligtig her til landet, fradrag for  

 kontingentudgifter til en faglig forening i udlandet, der ikke er omfattet af  

 indberetningspligten efter skattekontrollovens § 8 T, vil medlemmet kunne få  

 fradrag mod behørig dokumentation af udgiften.
 Bestemmelsen i ligningslovens § 13, stk. 2, har virkning fra og med  

 indkomståret 1995. Indtil da vil det foreningsmedlem, hvis kontingentbetaling  

 ikke er indberettet af foreningen, kunne få fradrag for udgiften ved selv at  

 dokumentere betalingen og medlemskabet over for skattemyndighederne.
11.13. Ligningslovens § 14 A Refinansieringsordningen for landbruget giver ejere af landbrugsejendomme  

 mv. mulighed for at optage lån til brug for indfrielse af restgælden på  

 realkreditlån og andre lån i ejendommen efter § 10 b i lov om  

 realkreditinstitutter (lovbekendtgørelse nr. 571 af 15. august 1989) og § 4 b  

 i lov om et finansieringsinstitut for landbrug mv. (lovbekendtgørelse nr. 699  

 af 5. november 1987 som ændret ved lov nr. 373 af 6. juli 1988).  

 Ansøgningsfristen om refinansiering udløb den 15. december 1989.
Refinansieringslån kan bl.a. ydes som udlandslån.
Ved oprettelsen af et  

 udlandslån indbetaler låntager et beløb på 2 pct. af udlandslånets hovedstol  

 til realkreditinstitutternes restgældsreguleringsfond.
Ved hver termin  

 herefter indbetaler låntager 1,5 pct. af den til enhver tid værende restgæld  

 til fonden efter § 10 b, stk. 3, 4. pkt., i lov om realkreditinstitutter og §  

 4 b i lov om et finansieringsinstitut for landbrug mv.
Efter ligningslovens § 14 A, stk. 1, har låntager fradragsret for disse  

 indbetalinger til restgældsreguleringsfonden.
Beløbene fradrages i  

 kapitalindkomsten.
 Udbetalinger fra fonden ved indfrielse af udlandslån efter 10 år eller ved  

 ejerskifte skal medregnes (som personlig indkomst) ved opgørelsen af den  

 skattepligtige indkomst efter ligningslovens § 14 A, stk. 2.
11.14. Ligningslovens § 27 B Ved lov nr. 237 af 8. april 1992 er de tidligere gældende regler i  

 ligningslovens § 27 B om udsat beskatning af visse tilskud ophævet.
Disse  

 tilskud medregnes i stedet i den skattepligtige indkomst efter de almindelige  

 regler med virkning fra indkomståret 1993.
 Til gengæld kan en til det modtagne tilskudsbeløb svarende del af  

 anskaffelsessummen for de formuegoder, som danner baggrund for tilskuddet,  

 straksafskrives (fradrages).
I ligningslovens § 27 B, stk. 1, nævnes de tilskudsordninger, hvorefter  

 udbetalte tilskudsbeløb kan straksafskrives i anskaffelsessummen for  

 anskaffede afskrivningsberettigede formuegoder.
Der er navnlig tale om  

 tilskud til fiskeriet og konsumfiskeindustrien samt til markedsføring og  

 forarbejdning af landbrugsprodukter.
 Efter § 27 B, stk. 2, kan udgifter til anskaffelse af  

 afskrivningsberettigede formuegoder uanset reglerne i afskrivningsloven eller  

 lovgivningens øvrige regler straksafskrives i den skattepligtige indkomst for  

 anskaffelsesåret i det omfang, udgiften er betalt ved tilskud, der er nævnt i  

 § 27 B, stk. 1.
 Straksafskrivninger efter § 27 B, stk. 2, sidestilles med skattemæssige  

 afskrivninger, jf. § 27 B, stk. 3.
 Når der er foretaget straksafskrivning på anskaffelsessummen for et  

 formuegode efter § 27 B, stk. 2, kan skattemæssig afskrivning på dette  

 formuegode efter skattelovgivningens øvrige regler kun foretages på  

 anskaffelsessummen med fradrag af det straksafskrevne beløb, jf. § 27 B, stk.  

 4.
 For tilskud, der er erhvervet i indkomståret 1992 eller tidligere, finder  

 de tidligere gældende regler i § 27 B, jf. lovbekendtgørelse nr. 735 af 5.  

 november 1991, fortsat anvendelse.
 Disse går kort fortalt ud på, at tilskud skal medregnes ved opgørelsen af  

 den skattepligtige indkomst inden for en 10-årsperiode, der begynder med det  

 indkomstår, hvori den skattepligtige erhverver tilskuddet.
Den skattepligtige kan selv vælge, hvor stor en del af tilskudsbeløbet der  

 medregnes i indkomsten for de enkelte år inden for 10-årsperioden.
Har den  

 skattepligtige een gang indtægtsført et tilskudsbeløb, kan det dog ikke  

 senere overføres til et andet år.
 De tidligere gældende regler er nærmere beskrevet i cirkulære nr. 184 af  

 17. november 1982, cirkulære nr. 167 af 21. oktober 1983 (punkt 42, 43) samt  

 i cirkulære nr. 181 af 21. november 1984 (punkt 31, 32).
 Den ajourføring af henvisningerne til nyere love og EF-forordninger, der  

 er sket i ligningslovens § 27 B, stk. 1, har også virkning for den tidligere  

 gældende ordning med udskudt beskatning op til 10 år, der endnu vil være  

 gældende for tilskudsbeløb, der erhverves inden udgangen af indkomståret  

 1992. Det gælder dog ikke for tilskud til forsøgsfiskeri og forlægning af  

 fiskeriet (fjernfiskeri).
 Ved lov nr. 257 af 6. maj 1993 er ligningslovens § 27 B udvidet til også  

 at gælde beløb, bortset fra garantier, der er ydet i medfør af § 2, stk. 3, i  

 lov om Vækstfonden.
Ydelser fra Vækstfonden betragtes skatteretligt som tilskud.
Dette gælder,  

 hvad enten ydelserne betegnes som lån eller tilskud.
 Der kan herefter ske straksafskrivning på udgiften til anskaffelse af  

 afskrivningsberettigede aktiver, i det omfang udgiften er betalt med beløb  

 fra Vækstfonden.
 Ændringen har virkning fra og med indkomståret 1993 og finder også  

 anvendelse på tilsvarende ydelser fra Dansk Erhvervsudviklingsfond.
11.15. Ligningslovens § 27 C Ved lov nr. 257 af 6. maj 1993 er der indsat en ny § 27 C i ligningsloven  

 vedrørende periodisering af beløb ydet af Vækstfonden.
Vækstfonden kan udbetale beløb både til medfinansiering af udgifter, der  

 skattemæssigt behandles som driftsomkostninger, og til anskaffelse af  

 afskrivningsberettigede aktiver.
Beløbene kan udbetales til medfinansiering  

 af projekter i 3-måneders rater forud for afholdelsen af de godkendte  

 udgifter på grundlag af projektets budgetterede omkostninger.
Efter de  

 almindeligt gældende regler skal beløbene beskattes på det tidspunkt, hvor  

 modtageren får ret til ydelsen, mens udgifterne først kan fratrækkes ved  

 indkomstopgørelsen, når de er afholdt eller kan afskrives.
Det kan således  

 betyde, at beløbene skal indtægtsføres, før de afholdte udgifter kan  

 fradrages henholdsvis afskrives.
 Efter ligningslovens § 27 C kan skattepligtige, i det omfang beløb, som  

 nævnt i § 27 B, stk. 1, nr. 8, tildeles i indkomståret før det indkomstår,  

 hvor de godkendte udgifter kan fradrages eller afskrives, i stedet vælge at  

 medregne beløbene ved opgørelsen af den skattepligtige indkomst i det  

 indkomstår, hvor udgifterne afholdes henholdsvis afskrives.
 Ligningslovens § 27 C har virkning fra og med indkomståret 1993.  

 Bestemmelsen finder også anvendelse på tilsvarende ydelser fra Dansk  

 Erhvervsudviklingsfond.
12. SOCIALE FONDE Ligningslovens § 14 F Efter ligningslovens § 14 F kan en arbejdsgiver fradrage bidrag  

 til hjælpe- og understøttelsesfonde, der har til formål at betrygge eller  

 forbedre kårene for personer, der er eller har været ansat i arbejdsgiverens  

 virksomhed, eller deres pårørende.
Fonden må dog ikke udbetale ydelser af  

 pensionslignende karakter.
Der skal med andre ord være tale om fonde, der har  

 andre sociale formål end pensionslignende formål som f.eks. at yde hjælp til  

 uddannelse, sygehjælp, ferieophold eller sport.
Tilsagn om støtte må dog ikke  

 gives for mere end et år ad gangen.
Efter pensionsbeskatningslovens § 52 kan arbejdsgiveren fradrage  

 bidrag til fonde, der alene har til formål at yde understøttelse til  

 personer, der tidligere har været ansat i arbejdsgiverens virksomhed, eller  

 sådanne arbejdstageres efterladte ægtefælle, herunder fraskilt ægtefælle  

 eller efterlevende børn, herunder stedbørn, under 24 år.
Der er således tale  

 om fonde, der udelukkende har til formål at udbetale ydelser af  

 pensionslignende karakter.
Tilsagn om støtte må dog ikke gives for mere end  

 et år ad gangen.
 For fonde efter ligningslovens § 14 F er fradragsretten betinget af, at et  

 flertal af fondsbestyrelsens medlemmer vælges af og blandt de ansatte, der  

 kan nyde godt af fondens virke, mens det for fonde efter  

 pensionsbeskatningslovens § 52 er en betingelse, at mindst et af  

 fondsbestyrelsens medlemmer vælges af og blandt de ansatte, der kan nyde godt  

 af fondens virke.
 For fonde efter pensionsbeskatningslovens § 52 er fradragsretten  

 yderligere betinget af, at fondens midler er anbragt i overensstemmelse med  

 reglerne i kapitel 6 i lov nr. 326 af 24. maj 1989 om tilsyn med  

 firmapensionskasser.
 Hvis en indkøbs-, produktions- og salgsforening, som nævnt i  

 selskabsskattelovens § 1, stk. 1, nr. 3 a og nr. 4, har oprettet en social  

 fond, der er skattemæssigt selvstændig i forhold til foreningen, vil  

 foreningen ved at yde bidrag til fonden kunne formindske formuen med deraf  

 følgende nedsættelse af indkomstskatten.
 Hvis en produktions- eller salgsforening driver detailsalg, jf.  

 selskabsskattelovens § 15, stk. 5, og foreningen har oprettet en fond til  

 fordel for de ansatte, der er beskæftiget i detailvirksomheden, kan bidrag  

 til fonden under de i ligningslovens § 14 F eller pensionsbeskatningslovens §  

 52 nævnte betingelser fratrækkes ved opgørelsen af den skattepligtige  

 indkomst efter selskabsskattelovens § 8, stk. 1.
 Med virkning fra og med indkomståret 1990 kan der endvidere under de i  

 ligningslovens § 14 F eller de i pensionsbeskatningslovens § 52 anførte  

 betingelser opnås fradragsret for bidrag til en fond, der er fælles for flere  

 selskaber inden for samme koncern eller for sambeskattede virksomheder.
 Reglerne i ligningslovens § 12 om fradragsret for løbende ydelser gælder  

 ikke ydelser til sociale fonde efter ligningslovens § 14 F eller  

 pensionsbeskatningslovens § 52. For disse fonde gælder alene reglerne i  

 ligningslovens § 14 F og pensionsbeskatningslovens § 52.
Bidrag til fonde, der er omfattet af ligningslovens § 14 F, kan ydes  

 derved, at arbejdsgiveren påtager sig en gældsforpligtelse over for fonden.
I  

 så tilfælde gives dog kun fradrag for fordringens kursværdi ved stiftelsen.  

 Kursfastsættelsen af sådanne fordringer må ske efter en vurdering af samtlige  

 vilkår for gældsforholdet.
 Reglen om, at vedtægter og vedtægtsændringer skal være godkendt af  

 skattemyndighederne som betingelse for, at der kan opnås fradragsret for  

 bidrag til hjælpe- og understøttelsesfonde for de ansatte, er ophævet med  

 virkning fra og med indkomståret 1990. Tilsvarende gælder betingelsen om, at  

 de samlede fondskapitaler for sociale fonde med tilknytning til virksomheden  

 ikke må overstige 50 pct. (i visse tilfælde 75 pct.) af lønudgifterne i  

 seneste regnskabsår samt det særlige krav i relation til fonde efter  

 ligningslovens § 14 F om, at virksomhedens aktiver skal overstige passiverne  

 med mindst 20 pct. i den senest opgjorte skattepligtige formue.
 Det hidtidige krav om, at fondens driftsregnskab og status samt en  

 fortegnelse over udbetalte understøttelser skal indsendes til  

 skattemyndighederne, jf. §§ 9 og 17 i bekendtgørelse nr. 134 af 20. april  

 1972 om skattemæssig godkendelse af sociale fonde, er ligeledes bortfaldet  

 med virkning fra og med indkomståret 1990, jf. lov nr. 826 af 19. december  

 1989 om ændring af pensionsbeskatningsloven og ligningsloven (Sociale fonde).  

 Skattemyndighedernes godkendelse af vedtægter og vedtægtsændringer er  

 afskaffet med virkning fra og med 1. januar 1990. En konsekvens heraf er, at  

 fondene fremover alene er undergivet reglerne i det almindelige lignings- og  

 kontrolsystem, herunder adgangen til at indhente bindende forhåndsbesked.
 Fondene er dog fortsat underlagt de krav, der stilles i fondsloven.
 Der er ikke fradragsret for bidrag til fonde, som er godkendt efter § 21 i  

 den tidligere gældende renteforsikringslov, eller til fonde, hvortil bidrag  

 har kunnet ydes med fradragsret efter de tidligere regler i ligningslovens §  

 14, stk. 2. Der er dog fradragsret, hvis fondene i øvrigt opfylder  

 betingelserne for fradragsret i enten ligningslovens § 14 F eller  

 pensionsbeskatningslovens § 52.
 Endvidere er praksis for disse tidligere godkendte fonde ændret, idet den  

 hidtidige pligt til at indsende regnskaber og fortegnelser over udbetalte  

 understøttelser samt forslag til vedtægtsændringer og beslutninger om  

 opløsning er afskaffet med virkning fra og med indkomståret 1990 henholdsvis  

 1. januar 1990.
13. LØNMODTAGERES UDGIFTER 13.1. Ligningslovens § 9 Indledende bemærkninger Lønmodtagere har efter statsskattelovens § 6 a fradrag for udgifter, der  

 medgår til at erhverve, sikre og vedligeholde deres lønmodtagerindkomst.  

 Denne regel skal dog ses i sammenhæng med ligningslovens § 9. Der er herefter  

 3 måder, hvorpå lønmodtagere kan få kompensation for deres udgifter.  

 Arbejdsgiveren kan refundere de afholdte udgifter efter regning,  

 lønmodtageren kan fradrage udgiften ved opgørelsen af den skattepligtige  

 indkomst, eller arbejdsgiveren kan yde en skattefri godtgørelse.
Ved udlæg efter regning skal der foreligge et eksternt bilag.
Der skal  

 endvidere være tale om udgifter, som ville være fradragsberettigede for  

 lønmodtageren, hvis denne selv skulle afholde udgifterne.
Der må således  

 f.eks. hverken være tale om private udgifter eller anlægs- eller  

 etableringsudgifter.
Når arbejdsgiveren har refunderet lønmodtagerens  

 udgifter efter regning, kan disse udgifter ikke også trækkes fra ved  

 lønmodtagerens indkomstopgørelse.
Derimod kan arbejdsgiveren fratrække  

 udgifterne ved sin indkomstopgørelse som driftsomkostninger.
I det omfang, lønmodtageren ikke får sine udgifter refunderet efter  

 regning, kan den pågældende fratrække udgifterne ved opgørelsen af den  

 skattepligtige indkomst.
Der er mulighed for enten at fratrække de faktiske  

 udgifter mod dokumentation eller på visse områder at fratrække udgifter efter  

 Ligningsrådets standardsatser.
Endelig er der, navnlig på rejse- og befordringsområdet, mulighed for, at  

 arbejdsgiveren kan yde lønmodtageren en skattefri godtgørelse.
Bortset fra  

 den særlige regel om rejse i udlandet i ligningslovens § 9, stk. 7, kan  

 lønmodtageren ikke få skattefrie godtgørelser samtidig med, at arbejdsgiveren  

 refunderer udgiften efter regning.
Udgifter, hvortil der er ydet skattefrie  

 godtgørelser, kan ikke fradrages ved lønmodtagerens indkomstopgørelse.
13.1.1. Udlæg efter regning Hvis lønmodtageren får refunderet omkostningerne mod dokumentation ved  

 eksterne udgiftsbilag (udlæg efter regning), holdes refusionen og udgifterne  

 helt uden for lønmodtagerens indkomstopgørelse.
Det er dog en betingelse  

 herfor, at udgiftsbilagene ikke vedrører lønmodtagerens privatudgifter.  

 Såfremt en del af bilaget vedrører privatudgifter, beskattes denne del af den  

 samlede udgift.
Godtgørelse for brug af egen bil i arbejdsgiverens tjeneste  

 kan ikke anerkendes som udlæg efter regning, da der ikke foreligger eksterne  

 udgiftsbilag.
Som egen bil anses også ægtefælles eller samlevers bil.
13.1.2. Fradrag i indkomsten Efter ligningslovens § 9, stk. 1, kan lønmodtagere fradrage deres  

 udgifter i forbindelse med det indtægtsgivende arbejde ved opgørelsen af den  

 skattepligtige indkomst.
Udgifterne kan kun fradrages med det beløb, hvormed  

 de samlede udgifter overstiger et grundbeløb på 3.000 kr.
Grundbeløbet  

 reguleres årligt efter personskattelovens § 20 og udgør for 1992 3.500 kr. og  

 for 1993 3.600 kr.
 Udgifterne kan hverken fradrages ved opgørelsen af den personlige indkomst  

 eller kapitalindkomsten.
Visse lønmodtagerudgifter er dog ikke omfattet af begrænsningen på 3.000  

 kr., jf. ligningslovens § 9, stk. 2. Udgifter til befordring mellem bopæl og  

 arbejdsplads eller til befordring mellem skiftende eller flere samtidige  

 arbejdssteder er således ikke omfattet af begrænsningen.
Begrænsningen gælder  

 heller ikke kontingenter til A-kasser eller fagforeningskontingenter.
 Hvis lønmodtageren vælger at benytte Ligningsrådets satser for udgifter,  

 der kan fratrækkes uden dokumentation, anvendes disse satser ved opgørelsen  

 af de samlede udgifter, jf. § 9, stk. 4.
 Lønmodtageres repræsentationsudgifter medregnes dog kun med 25 pct. i de  

 fradragsberettigede udgifter, jf. § 9, stk. 3. Der henvises til omtalen af  

 repræsentationsudgifter under § 8, stk. 4.
 Den fradragsberettigede del af repræsentationsudgifterne kan kun  

 fratrækkes, hvis beløbet sammen med andre lønmodtagerudgifter overstiger  

 grundbeløbet på 3.000 kr. i § 9, stk. 1.
Godtgørelse, som arbejdsgiveren udbetaler til dækning af de udgifter, en  

 lønmodtager påføres som følge af arbejdet, medregnes ved opgørelsen af  

 lønmodtagerens skattepligtige almindelige indkomst og den personlige  

 indkomst, jf. § 9, stk. 5. Lønmodtageren kan derimod kun foretage fradrag i  

 den skattepligtige indkomst (men ikke ved opgørelsen af den personlige  

 indkomst) i det omfang, de udgifter, som godtgørelsen tilsigter at dække, er  

 fradragsberettigede efter de almindelige regler.
Udgifterne kan kun fradrages  

 i det omfang, de sammen med andre fradragsberettigede udgifter overstiger det  

 regulerede grundbeløb på 3.000 kr.
13.1.3. Skattefrie godtgørelser 13.1.3.1. Godtgørelse til lønmodtagere, ligningslovens § 9, stk. 5 Som hovedregel skal godtgørelser, som udbetales af arbejdsgiveren til  

 dækning af de udgifter, lønmodtageren påføres som følge af arbejdet, som  

 nævnt medregnes ved indkomstopgørelsen.
Godtgørelse for rejse- og  

 befordringsudgifter skal dog ikke medregnes ved indkomstopgørelsen, hvis  

 godtgørelsen ikke overstiger satser, der fastsættes af Ligningsrådet, jf.  

 ligningslovens § 9, stk. 5.
Udbetalinger kan kun foretages som skattefri godtgørelse, hvis de af  

 Ligningsrådet fastsatte betingelser herfor er opfyldt.
Disse fremgår af de  

 cirkulærer om skattefri rejse- og befordringsgodtgørelse, der udsendes af  

 Told- og Skattestyrelsen, senest TS-cirkulære 1992-18. Satserne for 1992 er  

 fastsat i TS-cirkulære 1992-19. Ligningsrådet fastsætter også, hvad der skal  

 anses for »rejse« i forbindelse med udbetaling af skattefri  

 godtgørelser.
Alene befordringsudgifter nødvendiggjort ved skiftende  

 arbejdssted eller flere samtidige arbejdssteder, jf. § 9 B, kan godtgøres  

 skattefrit.
Der kan ikke modtages skattefri godtgørelser for rejse- og  

 befordringsudgifter, der refunderes efter regning.
Hvis den udbetalte godtgørelse overstiger Ligningsrådets satser, skal hele  

 beløbet principielt medregnes ved opgørelsen af modtagerens skattepligtige  

 almindelige indkomst og den personlige indkomst.
De udgifter, som  

 godtgørelsen tilsigter at dække, kan derimod kun fradrages ved opgørelsen af  

 den skattepligtige indkomst (men ikke ved opgørelsen af den personlige  

 indkomst) i det omfang, de overstiger et grundbeløb på 3.000 kr.  

 Erhvervsmæssige befordringsudgifter mellem skiftende eller flere samtidige  

 arbejdssteder, jf. § 9 B, kan dog som ovenfor anført fradrages fuldt ud  

 uanset bundgrænsen på 3.000 kr., jf. § 9, stk. 2.
 Når arbejdsgiveren foretager skattetræk i det overskydende beløb, samtidig  

 med at dette beløb anføres som løn på lønangivelsen, er det dog kun det  

 overskydende beløb, der skal medregnes ved opgørelsen af den skattepligtige  

 indkomst.
 Hvis arbejdsgiveren udbetaler en godtgørelse, der er mindre end eller lig  

 med Ligningsrådets satser, skal godtgørelsesbeløbet ikke medregnes ved  

 indkomstopgørelsen.
 Der kan ikke foretages fradrag for rejse- og befordringsudgifter i det  

 omfang, der er modtaget skattefri godtgørelse herfor.
Er de fradragsberettigede udgifter, som godtgørelsen tilsigter at dække,  

 større end godtgørelsen, kan forskellen mellem de dokumenterede  

 fradragsberettigede udgifter og den udbetalte godtgørelse fradrages ved  

 opgørelsen af den skattepligtige indkomst.
Er der udbetalt en godtgørelse,  

 der er mindre end Ligningsrådets satser, kan lønmodtageren i stedet for at  

 dokumentere udgifterne vælge at fradrage forskellen mellem den udbetalte  

 godtgørelse og Ligningsrådets satser i den skattepligtige indkomst.
13.1.3.2. Godtgørelse til bestyrelsesmedlemmer og ved udførelse af  

 offentlige hverv mv. - ligningslovens § 9, stk. 6, 8 og 9 Efter ligningslovens § 9, stk. 6, kan der udbetales skattefri rejse- og  

 befordringsgodtgørelser til medlemmer af eller medhjælpere for bestyrelser,  

 udvalg, kommissioner, råd og lign. efter samme principper og med samme beløb,  

 som gælder for udbetaling af skattefri rejse- og befordringsgodtgørelser til  

 lønmodtagere, jf. § 9, stk. 5.
 Den personkreds, der er omfattet af disse regler, afgrænses på samme måde  

 som den personkreds, der er omfattet af bestemmelsen i kildeskattelovens §  

 43, stk. 2, litra a.
Efter statsskattelovens § 5, litra d, medregnes dagpenge og  

 rejsegodtgørelser under udførelsen af offentlige hverv ikke ved opgørelsen af  

 den skattepligtige indkomst, når hvervet gør det nødvendigt for en  

 lønmodtager at opholde sig uden for sin hjemstedskommune.
Den pågældende kan  

 ikke foretage fradrag ud over godtgørelsesbeløbene, uanset om en merudgift  

 dokumenteres.
Ligningslovens § 9, stk. 8, indeholder en afgrænsning af  

 anvendelsesområdet for statsskattelovens § 5, litra d.
Herefter finder § 5,  

 litra d, kun anvendelse på udbetalinger fra staten, danske kommuner og De  

 Europæiske Fællesskaber.
Udtrykket staten omfatter Folketinget, domstolene og myndigheder og  

 institutioner, der normalt medregnes til den statslige forvaltning  

 (ministerier, direktorater, styrelser mv.). Det betyder, at f.eks.
Danmarks  

 Nationalbank, Danmarks Radio og Arbejdsmarkedets Tillægspension ikke anses  

 for statslige myndigheder i denne forbindelse.
Udtrykket kommuner omfatter kun primærkommuner og amtskommuner.
Derimod er  

 kommunale fællesskaber, der er omfattet af § 60 i lov om kommunernes  

 styrelse, eller andre selskaber, hvori kommunerne deltager, ikke omfattet af  

 udtrykket.
Organisationer mv., der ikke kan anses for omfattet af begreberne stat  

 eller kommune, kan således ikke udbetale rejse- og befordringsgodtgørelser,  

 der er skattefri efter bestemmelsen i statsskattelovens § 5, litra d.
Derimod  

 kan de pågældende organisationer udbetale skattefri rejse- og  

 befordringsgodtgørelser til lønmodtagere og bestyrelsesmedlemmer efter regler  

 fastsat af Ligningsrådet, jf. ligningslovens § 9, stk. 5 og 6.
 Kommunalbestyrelsesmedlemmer og amtsrådsmedlemmer kan efter de gældende  

 regler modtage rejse- og befordringsgodtgørelser, der er skattefri i medfør  

 af bestemmelsen i statsskattelovens § 5, litra d, for hverv udført for deres  

 kommune eller amtskommune.
Efter ligningslovens § 9, stk. 9, kan Kommunernes Landsforening og  

 Amtsrådsforeningen i Danmark udbetale skattefri rejse- og  

 befordringsgodtgørelser til deres bestyrelsesmedlemmer for udførelse af  

 arbejde for foreningerne, jf. ligningslovens § 9, stk. 8, og  

 statsskattelovens § 5, litra d.
De skattefri godtgørelser kan dog ikke  

 overstige beløb, som bestyrelsesmedlemmet har krav på for tilsvarende hverv  

 som kommunalbestyrelsesmedlem eller amtsrådsmedlem.
13.1.3.3. Godtgørelse ved rejse i udlandet - ligningslovens § 9, stk.  

 7 Lønmodtageres udgifter ved rejse i udlandet kan skattemæssigt behandles  

 på tre forskellige måder.
Kun en af godtgørelsesmåderne kan vælges.
Arbejdsgiveren kan for det første efter Ligningsrådets anvisninger  

 yde en skattefri godtgørelse pr. dag ved rejse i udlandet, jf. ligningslovens  

 § 9, stk. 5. Hvis der ydes hel eller delvis fri kost, reduceres den skattefri  

 godtgørelse efter nærmere fastsatte regler.
Rejsegodtgørelsen tilsigter at  

 dække lønmodtagerens merudgifter til måltider, småfornødenheder,  

 lokaltransport på bestemmelsesstedet, indskrivning af rejsegods mv.
 Udbetaler arbejdsgiveren godtgørelsesbeløb, der er mindre end  

 Ligningsrådets satser, kan lønmodtageren fradrage forskellen mellem de  

 dokumenterede erhvervsmæssige udgifter og det udbetalte godtgørelsesbeløb.  

 Lønmodtageren kan i stedet for at dokumentere udgifterne vælge at fradrage  

 forskellen mellem den udbetalte godtgørelse og Ligningsrådets satser.
Hoteludgifter kan refunderes efter regning.
Såfremt der ikke fremvises  

 dokumentation for hoteludgifter, kan der dog ydes en skattefri godtgørelse  

 efter Ligningsrådets satser.
 Alle godtgørelsesbeløb for udokumenterede udgifter nedsættes med 1/4 ved  

 udstationering i mere end 28 dage.
 De nærmere bestemmelser fremgår af de cirkulærer om skattefri rejse- og  

 befordringsgodtgørelse, der udsendes af Told- og Skattestyrelsen, senest  

 TS-cirkulære 1992-18.
 Lønmodtagernes omkostninger ved rejse i udlandet kan for det andet  

 refunderes efter reglerne om udlæg efter regning, jf. punkt 13.1.1. Efter  

 ligningslovens § 9, stk. 7, kan arbejdsgiveren udover de refunderede beløb  

 skattefrit udbetale et beløb på op til 60 pct. af Ligningsrådets satser for  

 skattefri rejsegodtgørelse til dækning af udokumenterede merudgifter.
Beløb, som arbejdsgiveren udbetaler i henhold til § 9, stk. 7, er som  

 nævnt skattefri.
Udbetaler arbejdsgiveren ikke sådanne godtgørelsesbeløb, kan  

 lønmodtageren ikke fradrage det beløb, der kunne have været udbetalt  

 skattefrit.
Såfremt lønmodtagerens regninger kun delvist refunderes, kan  

 arbejdsgiveren alligevel udbetale et skattefrit godtgørelsesbeløb på indtil  

 60 pct. af Ligningsrådets satser.
Lønmodtageren kan i så fald opnå fradrag  

 for de dokumenterede merudgifter, som arbejdsgiveren ikke har dækket, i det  

 omfang de overstiger den skattefri godtgørelse.
Udgifterne kan dog kun  

 fradrages med det beløb, hvormed de sammen med andre fradragsberettigede  

 udgifter overstiger et grundbeløb på 3.000 kr., jf. § 9, stk. 1.
 Hvis arbejdsgiveren ikke yder godtgørelse eller refunderer lønmodtagerens  

 udlæg efter regning, kan lønmodtageren for det tredje enten fradrage  

 dokumenterede erhvervsmæssige udgifter eller beløb svarende til  

 Ligningsrådets satser, jf. punkt 13.1.2. Reglerne om godtgørelse ved rejse i  

 udlandet gælder også for grænsegængere, såfremt disse overnatter i  

 arbejdsstaten.
13.1.3.4. Døgnplejeforældre - ligningslovens § 9, stk. 10 Godtgørelse for udgifter til kost og logi (inkl. beklædning til børn  

 under 12 år), der ydes i forbindelse med formidlet døgnpleje efter  

 bistandslovens § 66, skal ikke medregnes ved indkomstopgørelsen.
 Formidlet døgnpleje efter bistandslovens § 66 vedrører tilfælde, hvor børn  

 og unge er anbragt i døgnpleje under medvirken af kommunalbestyrelsen.  

 Skattefriheden forudsætter, at der foreligger en godkendelse af opholdsstedet  

 efter bistandslovens § 66.
Plejeforældre, hos hvem børn og unge er anbragt i formidlet døgnpleje  

 under medvirken af kommunalbestyrelsen, modtager efter bistandslovens § 66,  

 stk. 5, betaling for opholdet.
Kommunalbestyrelsen yder en særskilt  

 godtgørelse til dækning af merudgifter til kost og logi for plejebarnet.
Det  

 er denne godtgørelse, der er skattefri.
I henhold til bistandslovens § 66, stk. 5, er der fastsat satser for  

 størrelsen af den godtgørelse, der ydes plejeforældrene for udgifter til kost  

 og logi.
Såfremt der udbetales en godtgørelse, der er større end det beløb,  

 der ydes i henhold til de fastsatte satser, er det kun den del af  

 godtgørelsen, der ikke overstiger satserne, der er skattefri.
Overstiger  

 godtgørelsen satserne, skal det overskydende beløb således medregnes ved  

 opgørelsen af modtagerens skattepligtige almindelige indkomst og den  

 personlige indkomst.
Der kan ikke foretages fradrag for udgifter til kost og logi i det omfang,  

 der er modtaget skattefri godtgørelse herfor.
Er de fradragsberettigede  

 udgifter, som godtgørelsen tilsigter at dække, større end godtgørelsen, kan  

 forskellen mellem de fradragsberettigede udgifter og den udbetalte  

 godtgørelse fradrages ved opgørelsen af den skattepligtige indkomst.
Der må i  

 den situation kræves dokumentation for samtlige udgifter, der er afholdt i  

 forbindelse med plejeforholdet, herunder for de udgifter, der er opnået  

 dækning for gennem godtgørelsen.
 Ydes der ikke godtgørelse for kost og logi, eller er den godtgørelse, der  

 ydes, mindre end de fastsatte satser, kan der ved opgørelsen af den  

 skattepligtige indkomst ligeledes foretages fradrag for de  

 fradragsberettigede udgifter, der kan dokumenteres, og som ikke dækkes gennem  

 godtgørelser.
 Begrænsningen af fradragsretten for lønmodtageres udgifter til det beløb,  

 hvormed de samlede udgifter overstiger et grundbeløb på 3.000 kr., jf.  

 ligningslovens § 9, stk. 1, gælder også i de tilfælde, hvor der indrømmes  

 fradrag i forbindelse med formidlet døgnpleje efter bistandslovens § 66.
 Hvis plejeforældre får refunderet udgifter i forbindelse med  

 plejeforholdet mod dokumentation ved eksterne udgiftsbilag (udlæg efter  

 regning), holdes refusionen og udgifterne helt uden for indkomstopgørelsen og  

 påvirker derfor ikke skatteberegningen.
Skattefriheden gælder alene for plejeforældre, der udøver døgnplejen som  

 lønmodtagere.
Udøves døgnplejen som selvstændig erhvervsvirksomhed, skal  

 godtgørelsen medregnes ved indkomstopgørelsen.
 Ved lov nr. 501 af 24. juni 1992, der trådte i kraft den 1. januar 1993,  

 er der i ligningslovens § 9, stk. 10, sket en ajourføring af henvisningerne  

 til bistandslovens regler.
 Med virkning fra og med 1. januar 1993 erstattes henvisningen til  

 bistandslovens § 66 om formidlet døgnophold af §§ 66 og 68 a, mens  

 henvisningen til bistandslovens § 66, stk. 5, erstattes af § 66 a, stk. 1.
 Samtidig er der sket en indholdsmæssig ændring af ligningslovens § 9, stk.  

 10, idet henvisningen til bistandslovens § 65 om privat familiepleje i  

 ligningslovbestemmelsens hidtidige affattelse udgår som overflødig.
 Dette skyldes, at ligningslovens § 9, stk. 10, i sin hidtidige udformning  

 beror på en fejlagtig forudsætning om rækkevidden af bistandslovens § 66,  

 stk. 5, der efter sit indhold ikke omfatter privat familiepleje efter  

 bistandslovens § 65, men alene formidlet døgnophold efter bistandslovens §  

 66.
13.2. Udlandsstandardfradrag.
Ligningslovens § 9 E -  

 eksportmedarbejdere 13.2.1. Udlandsstandardfradrag Efter Ligningsrådets anvisning gives der lønmodtagere, som er fuldt  

 skattepligtige her til landet, et standardfradrag for arbejde i udlandet uden  

 dokumentation for merudgifter.
Fradraget dækker samtlige merudgifter i  

 forbindelse med arbejdet, bortset fra fagforeningskontingent, udgift til  

 arbejdsløshedsforsikring, befordringsudgifter i henhold til ligningslovens §§  

 9 B - 9 C og udgifter til kost og logi.
Standardfradraget kan sammen med  

 fradrag efter Ligningsrådets satser for rejse- og opholdsudgifter ikke  

 overstige indkomsten ved arbejde i udlandet.
Det er en betingelse, at  

 arbejdet udføres for en dansk eller udenlandsk arbejdsgiver under uafbrudt  

 ophold i udlandet i mindst 60 døgn.
Afholdelse af ferie i udlandet eller  

 arbejdsløshedsperioder kan ikke medregnes ved opgørelse af udlandsopholdets  

 varighed.
 Lønmodtagere, der transporterer varer og personer, er påmønstret skibe  

 herunder fiskerfartøjer, arbejder på luftfartøjer, i fartøjer og  

 installationer, der anvendes i tilknytning til efterforskning og udnyttelse  

 af naturforekomster, samt modtager ydelser i medfør af statsskattelovens § 5  

 d eller ligningslovens § 7 r, er ikke berettiget til standardfradrag.
Standardfradraget ydes med et fast beløb pr. døgn.
Dette beløb udgør 55  

 kr. for Vesteuropa og 140 kr. uden for Vesteuropa.
Til Vesteuropa medregnes i denne forbindelse Finland, Tyskland, Østrig,  

 Italien og de vest herfor liggende lande i Europa, herunder også Grønland og  

 Færøerne.
For perioden før 1. januar 1991 kan det tidligere østtyske område  

 ikke medregnes til Vesteuropa.
 Udlandsstandardfradraget er omfattet af fradragsbegrænsningen på 3.000  

 kr., jf. ligningslovens § 9, stk. 1.
13.2.2. Eksportmedarbejdere Ligningslovens § 9 E udvider udlandsstandardfradraget til også at omfatte  

 eksportmedarbejdere, der ikke opfylder betingelsen om 2 måneders uafbrudt  

 ophold i udlandet.
Denne persongruppe har mulighed for at sammenlægge kortere  

 ophold ved afgørelsen af, om de er berettigede til fradraget.
Det er dog en  

 betingelse, at disse ophold tilsammen skal have udgjort mindst 100 døgn.
 Udvidelsen af udlandsstandardfradraget omfatter herefter lønmodtagere, der  

 udfører arbejde som eksportmedarbejdere i den virksomhed, de er ansat i.  

 Derimod kan selvstændige erhvervsdrivende ikke opnå dette fradrag.
 Efter ordlyden undtages medarbejdere, der forestår transport af varer mv.  

 eller er medlem af et selskabs direktion eller bestyrelse bortset fra  

 medarbejdervalgte repræsentanter.
Kun ansatte, der kan betegnes som eksportmedarbejdere, er omfattet af  

 bestemmelsens ordlyd.
Der må herved tages hensyn til, hvad der er  

 medarbejderens væsentligste funktion i virksomheden.
Lønmodtagere i  

 virksomhedens salgsafdeling, der eksporterer dens produkter, er omfattet.
Det  

 gælder således salgsmedarbejdere og efter omstændighederne salgsdirektøren.  

 Medarbejdere, der udelukkende eller overvejende varetager administrative  

 opgaver, er derimod ikke omfattet.
Den omstændighed, at en medarbejder  

 benyttes til flere funktioner, udelukker ikke, at vedkommende anses for  

 eksportmedarbejder, når blot han eller hun har det som sin væsentligste  

 funktion at sælge virksomhedens produkter.
Det kræves yderligere, at lønmodtageren udfører arbejde i udlandet med  

 sigte på at opnå salg til udlandet af arbejdsgiverens varer og  

 tjenesteydelser eller opfylde sådanne aftaler.
Salgsaftalen skal enten  

 omfatte varer og tjenesteydelser, der er fremstillet i Danmark og sælges til  

 udlandet, eller salg til udlandet af varer og tjenesteydelser, der er  

 fremstillet i udlandet ved udsendt dansk arbejdskraft.
I sidstnævnte tilfælde  

 kan varer også omfatte opførelse af bygninger og lignende.
Formålet med lønmodtagerens rejse kan for det første være at opnå salg.  

 Udtrykket angiver, at alle faser af salgsarbejdet er omfattet.
Det gælder  

 både det salgsopsøgende forarbejde eller kundepleje og kontraktsforhandlinger  

 og indgåelse af salgsaftalen.
Formålet med lønmodtagerens rejse kan for det andet være at opfylde  

 salgsaftaler.
Herved forstås opstilling af leverancen samt accessoriske  

 ydelser inden for den sædvanlige garantiperiode.
Montører og andre  

 medarbejdere fra virksomhedens produktionsafdeling, der udsendes for at  

 opstille og afprøve leverancen, er således omfattet af personkredsen.
Lønmodtageren skal udføre arbejde for en dansk arbejdsgiver.
Det betyder,  

 at vederlaget ifølge salgsaftalen skal indgå i en virksomhed her i landet.
Det er endelig en betingelse, at medarbejderen udfører arbejde i udlandet.  

 Afholdelse af ferie i udlandet medregnes ikke ved sammenlægningen af de  

 kortvarige ophold.
Weekendophold, der er nødvendiggjort af arbejdet,  

 medregnes til den periode, hvor lønmodtageren arbejder i udlandet.
Hvis opholdene i udlandet sammenlægges, skal de omfatte mindst 100 døgn i  

 alt.
Heri ligger et minimumskrav om, at hvert enkelt ophold i udlandet skal  

 vare mindst 24 timer for at kunne medregnes.
Til gengæld kan hvert  

 efterfølgende påbegyndt døgn medregnes.
En medarbejder, der påbegynder rejsen  

 kl. 12.00 den ene dag og afslutter rejsen den følgende dag kl. 22.00, kan  

 medregne 2 døgn ved opgørelsen af den samlede periode.
Efter ligningslovens § 9 E, stk. 3, beregnes fradraget på grundlag af  

 Ligningsrådets gældende anvisninger for fradrag for merudgifter ved  

 lønarbejde i udlandet, jf. de under punkt 13.2.1. nævnte beløb.
Den  

 skattepligtiges adgang til i stedet at foretage fradrag for sine faktiske  

 merudgifter ved udlandsopholdet berøres ikke.
Efter § 9, stk. 5, sidste pkt., kan rejse- og befordringsudgifter ikke  

 fradrages ved indkomstopgørelsen i det omfang, der er modtaget skattefri  

 godtgørelse for udgifterne.
Efter § 9 E kan eksportmedarbejdere uanset § 9,  

 stk. 5, sidste pkt., foretage fradrag for merudgifter i forbindelse med  

 rejser og ophold i udlandet uden dokumentation for udgifterne.
Det betyder,  

 at eksportmedarbejdere kan foretage fradrag efter § 9 E for udokumenterede  

 merudgifter ved rejse og ophold i udlandet samtidig med, at arbejdsgiveren  

 udbetaler skattefri rejse- og befordringsgodtgørelse efter Ligningsrådets  

 satser.
Af kontrolmæssige hensyn er det efter § 9 E, stk. 4, en betingelse  

 for udlandsstandardfradraget, at arbejdsgiveren afgiver en erklæring om  

 karakteren af udlandsarbejdet, opholdenes varighed og lønindkomsten under  

 udlandsopholdene.
 Fradrag efter § 9 E er ligesom udlandsstandardfradraget omfattet af  

 fradragsbegrænsningen på 3.000 kr., jf. § 9, stk. 1.
13.3. Ligningslovens § 9 F - fradrag til visse begrænset  

 skattepligtige personer (grænsegængere) Ligningslovens § 9 F omhandler et ligningsmæssigt fradrag, der kun gives  

 til gifte, begrænset skattepligtige efter kildeskattelovens § 2, stk. 1,  

 litra a, jf. § 43, stk. 1. Det betyder, at kun indtægter for personligt  

 arbejde i tjenesteforhold udført her i landet berettiger til det særlige  

 ligningsmæssige fradrag.
Anden indkomsterhvervelse efter kildeskattelovens §  

 2 som f. eks. indtægter af fast ejendom (§ 2, stk. 1, litra e) eller  

 pensionsydelser og lign. (§ 2, stk. 1, litra b, jf. § 43, stk. 2) berettiger  

 således ikke til fradrag.
 Det er dernæst en betingelse, at den begrænset skattepligtige (ægtefælle  

 A) er samlevende med sin ægtefælle (ægtefælle B) ved udgangen af  

 indkomståret, og at ægtefællen (B) ikke for dette år har opnået  

 skattenedsættelse gennem personfradrag efter personskattelovens § 10.
Efter de gældende regler får ægtefæller, der er begrænset skattepligtige,  

 hver sit personfradrag ved skatteberegningen.
Muligheden for overførsel af  

 uudnyttet personfradrag mellem ægtefæller, jf. personskattelovens § 10, stk.  

 4, forudsætter derimod efter kildeskattelovens § 4, stk. 6, at de begge er  

 fuldt skattepligtige her til landet.
 Efter ligningslovens § 9 F får ægtefælle A et ligningsmæssigt fradrag ved  

 opgørelsen af sin skattepligtige indkomst efter kildeskattelovens § 2, stk.  

 1, litra a, jf. § 43, stk. 1, hvis ægtefælle B ikke selv har opnået  

 skattenedsættelse gennem personfradrag.
Fradraget gives med et grundbeløb på 27.100 kr.
Beløbet reguleres efter  

 personskattelovens § 20. For 1992 er beløbet 31.500 kr. og for 1993 32.600  

 kr.
Fradraget begrænses yderligere ved, at det ikke kan overstige den  

 skattepligtige indkomst efter kildeskattelovens § 2, stk. 1, litra a.
Fradraget kan ikke reduceres forholdsmæssigt, hvis indkomstansættelsen  

 omfatter en kortere periode end et år, jf.
TS-cirkulære 1992-16.
 Fradraget efter ligningslovens § 9 F er ikke omfattet af  

 fradragsbegrænsningen i § 9, stk. 1, (3.500 kr. i 1992 og 3.600 kr. i 1993),  

 da fradraget ikke kan anses for at vedrøre udgifter i forbindelse med det  

 indtægtsgivende arbejdes udførelse.
13.4. Ligningslovens § 9 G - fradrag til fiskere Ved lov nr. 1032 af 19. december 1992 er indsat § 9 G i ligningsloven,  

 hvorefter såvel selvstændige som ansatte fiskere, som er registrerede  

 erhvervsfiskere efter reglerne i saltvandsfiskeriloven, kan vælge at fradrage  

 190 kr. pr. påbegyndt havdag.
Det er en betingelse, at den pågældende ved  

 indkomstårets udløb eller i løbet af indkomståret har været registreret som  

 erhvervsfisker.
Fradraget kan kun beregnes for de dage, som indgår i fangstture af mindst  

 12 timers varighed.
Ved en havdag forstås 24 timer.
Ved længerevarende  

 fangstture vil der kunne opnås fradrag for 2 havdage (380 kr.), når turen har  

 varet over 24 timer.
Varer turen over 48 timer, opnås fradrag for 3 havdage  

 (570 kr.) osv.
En fangsttur anses for afbrudt ved ophold i havn eller på  

 land.
Der er tale om et ligningsmæssigt fradrag, som højst kan udgøre 41.800 kr.  

 årligt svarende til 220 havdage pr. år.
Fradraget begrænses ikke af  

 grundbeløbet på 3.000 kr. årligt i ligningslovens § 9, stk. 1 (3.500 kr. i  

 1992 og 3.600 kr. i 1993).
Den enkelte fisker vælger fra år til år, om den pågældende vil benytte  

 adgangen til at foretage det særlige fradrag.
Fradraget vælges for  

hele indkomståret, jf. § 9 G, stk. 1. Når skatteministeren har sat  

 loven i kraft og for de efterfølgende indkomstår, vil fradraget kunne  

 forskudsregistreres.
Det endelige valg sker dog først ved afleveringen af  

 selvangivelsen for det pågældende indkomstår.
 Det særlige fradrag efter § 9 G, stk. 1, træder i stedet for en række  

 ligningsmæssige fradrag, som har forbindelse med erhvervelse af indkomsten  

 som registreret erhvervsfisker, jf. § 9 G, stk. 2.
 For ansatte fiskere gælder det fradrag for lønmodtagerudgifter,  

 befordringsfradrag, fradrag for fagforeningskontingent samt bidrag til  

 arbejdsløshedsforsikring, jf. ligningslovens § 9, stk. 1, §§ 9 B-D samt § 13  

 og pensionsbeskatningslovens § 49, stk. 1.
For selvstændige fiskere erstatter det særlige fradrag  

 befordringsfradrag, fradrag for kontingent til arbejdsgiverforeninger samt  

 fradrag for A-kassebidrag.
Fradrag efter § 9 G, stk. 1, erstatter kun den del  

 af kontingentet, som er omfattet af ligningslovens § 13. Udgifter til  

 brancheforeninger mv. samt kontingenter, der vedrører den erhvervsmæssige del  

 af en faglig organisation, anses for driftsudgifter, som er  

 fradragsberettigede efter statsskattelovens § 6 a.
Disse fradrag berøres ikke  

 af fradraget efter ligningslovens § 9 G, stk. 1.
Selvstændige fiskere kan endvidere ikke fradrage udgifter, som den  

 selvstændige afholder, i det omfang udgifterne ville være omfattet af  

 fradragsbestemmelsen i ligningslovens § 9, stk. 1, hvis udgifterne havde  

 været afholdt af en lønmodtager.
Som eksempel på sådanne udgifter kan nævnes  

 udgifter til personligt søudstyr.
 Har fiskeren i løbet af indkomståret f.eks. haft andet arbejde end fiskeri  

 uden at være i anden fagforening, eller har fiskeren været arbejdsløs, kan  

 fagforeningskontingent og A-kassebidrag for sådanne perioder ikke fradrages,  

 såfremt den skattepligtige vælger det særlige fradrag.
Hvis fiskeren derimod har eller har haft andet arbejde end fiskeri og i  

 denne forbindelse er medlem af en anden fagforening, har fiskeren fradrag for  

 dette kontingent.
Det samme gælder befordringsfradraget og  

 lønmodtagerudgifter ved andet arbejdet.
Bestemmelsen i § 9 G har virkning fra og med 1. januar 1993. Ordningen er  

 i medfør af EØF-traktatens regler om statsstøtte blevet notificeret for  

 EF-kommissionen.
Ordningen kan ikke træde i kraft, før Kommissionen har  

 godkendt denne.
Skatteministeren er derfor bemyndiget til at fastsætte  

 ikrafttrædelsestidspunktet.
14. BEFORDRING Fradrag for befordringsudgifter Erhvervsdrivende kan foretage fradrag i den personlige indkomst for  

 erhvervsmæssig kørsel og i den skattepligtige indkomst for kørsel omfattet af  

 ligningslovens §§ 9 C og 9 D.
Lønmodtagere kan foretage fradrag for befordring i den skattepligtige  

 indkomst.
Begrænsningen af fradragsretten for lønmodtageres udgifter til det  

 beløb, hvormed de samlede udgifter overstiger det regulerede grundbeløb på  

 3.000 kr., jf. ligningslovens § 9, gælder ikke befordringsudgifter.
14.1. Befordring mellem bopæl og arbejdsplads - ligningslovens § 9 C 14.1.1. Normalfradraget - ligningslovens § 9 C, stk. 1-3 Ved opgørelsen af den skattepligtige indkomst kan fradrag for befordring  

 frem og tilbage mellem sædvanlig bopæl og arbejdsplads foretages med et  

 beløb, som beregnes på grundlag af den normale transportvej ved bilkørsel.  

 Beløbet beregnes efter en kilometertakst, der fastsættes af Ligningsrådet.  

 Fradrag kan dog kun foretages for den del af befordringen pr. arbejdsdag, der  

 overstiger 20 km.
Udgør befordringen pr. arbejdsdag til og med 54 km,  

 beregnes fradraget med den kilometertakst, Ligningsrådet fastsætter.
For  

 befordring herudover beregnes fradraget med 25 pct. af den fastsatte  

 kilometertakst.
 Sædvanlig bopæl står i modsætning til blandt andet sommerbolig, hvorfra  

 der ikke kan foretages fradrag for befordring i det omfang, fradraget herved  

 overstiger fradraget mellem den skattepligtiges sædvanlige bopæl og  

 arbejdspladsen.
Det er kun kørsel til et indtægtsgivende arbejdssted og ikke for eksempel  

 til et uddannelsessted, der giver ret til fradrag.
Dette gælder, selv om der  

 ydes løn under uddannelsen.
Befordringsfradraget beregnes på grundlag af den normale transportvej ved  

 bilkørsel, uanset hvilken form for transport den enkelte skattepligtige  

 benytter, og hvilken rute vedkommende bruger.
Ved normal transportvej ved  

 bilkørsel forstås den strækning, der skal tilbagelægges med bil, under  

 hensyntagen til:
Hvis den skattepligtige f.eks. kommer frem og tilbage til arbejde på cykel  

 ad stier, der gør den tilbagelagte strækning væsentligt kortere end den  

 normale transportvej ved bilkørsel, er dette uden betydning for  

 befordringsfradraget, der alligevel skal beregnes på grundlag af den normale  

 transportvej ved kørsel med bil.
Den skattepligtige må i disse tilfælde på  

 anden vis danne sig et rimeligt skøn over strækningen af normal transportvej  

 ved bilkørsel.
Fradraget gives for det faktiske antal arbejdsdage, den skattepligtige er  

 blevet befordret til og fra arbejde.
Der kan således ikke beregnes  

 befordringsfradrag for feriedage og sygedage.
Ligningslovens § 9 C indeholder ikke en begrænsning vedrørende antallet af  

 daglige befordringer mellem sædvanlig bopæl og arbejdsplads.
Det forudsættes  

 imidlertid, at flere daglige befordringer kun giver fradrag, i det omfang de  

 er begrundede i arbejdsmæssige hensyn, f.eks. at arbejdsdagen er opdelt i  

 flere arbejdsperioder.
Der kan således ikke foretages fradrag for kørsel i  

 frokostpausen, såfremt der er kantine el.lign. til rådighed på  

 arbejdspladsen.
 Eksempel:
Afstanden frem og tilbage mellem sædvanlig bopæl 14.1.2. Særregel for bilister, der anvender egen bil til befordring -  

 ligningslovens § 9 C, stk. 4 Efter ligningslovens § 9 C, stk. 4, kan skattepligtige, der anvender egen  

 bil til befordring, foretage fradraget med den kilometertakst, som  

 Ligningsrådet har fastsat for 1984: 1,05 kr. pr. km.
Stk. 4 kan anvendes for  

 al kørsel udover 20 km, når den daglige befordring overstiger 54 km.
Særreglen kan kun benyttes, hvis offentlig befordring ikke kan anvendes,  

 og den skattepligtige derfor anvender egen bil til befordring mellem hjem og  

 arbejdsplads.
Desuden skal den daglige befordring overstige 54 km.
 Ved afgørelsen af, om offentlig befordring kan anvendes, bruges de regler  

 om transporttider, ventetider mv., som fremgår af ligningsvejledningen.
Det er en forudsætning for fradrag for befordring i egen bil, at den  

 skattepligtige godtgør over for skattemyndighederne, at egen bil faktisk  

 anvendes.
Som egen bil anses også bil, som stilles til rådighed af  

 arbejdsgiveren.
Det samme gælder ægtefællens bil og samlevers bil, når der er  

 tale om fælles økonomi.
Derimod gælder særreglen ikke, når der benyttes andre  

 transportmidler som f.eks. motorcykel, scooter og lign., og heller ikke hvis  

 der benyttes en bil, der tilhører andre familiemedlemmer end ovennævnte,  

 f.eks. den skattepligtiges forældre.
 Endvidere skal den skattepligtige godtgøre, at den samlede daglige  

 tidsbesparelse overstiger 2 timer ved benyttelse af egen bil i forhold til at  

 anvende offentlige transportmidler.
 Taksten for fradrag efter ligningslovens § 9 C, stk. 4, reguleres ikke.
 Eksempel:
Afstand frem og tilbage mellem hjem og arbejdsplads ..... 100 km Offentlig befordring kan ikke anvendes, idet den samlede daglige tidsbesparelse ved brug af egen bil er mere end 2 timer i forhold til benyttelse af offentligt transportmiddel.
Herfra trækkes den del af befordringen, den Der kan forekomme tilfælde, hvor den skattepligtige nogle arbejdsdage er  

 berettiget til fradrag efter særreglen og øvrige dage er henvist til  

 normalfradraget.
Det vil f.eks. være tilfældet, når mødetiderne på  

 arbejdspladsen visse dage gør det umuligt at anvende offentlig befordring.
 Disse skattepligtige kan kombinere normalfradraget med fradrag efter  

 særreglen for visse arbejdsdage, når betingelserne er opfyldt.
14.1.3. Samkørsel Den skattepligtige kan som beskrevet i punkt 14.1.1. bruge  

 normalfradraget uden hensyn til, hvilket transportmiddel der benyttes.
 Nedenstående eksempler belyser situationer, hvor skattepligtige sammen  

 kører til og fra arbejde.
 Eksempel:
 Tre arbejdsfæller bor i samme boligkompleks og arbejder samme sted.
 Transporten sker i den enes bil.
Afstanden frem og tilbage mellem hjem og Hvis afstanden frem og tilbage mellem hjem og arbejdsplads er over 54 km,  

 og ejeren af transportmidlet er berettiget til fradrag i medfør af særreglen  

 i ligningslovens § 9 C, stk. 4, kan denne skattepligtige benytte dette  

 fradrag.
Eventuelle samkørere er derimod alene berettiget til  

 normalfradraget.
 Eksempel:
 Tre arbejdsfæller bor i samme boligkompleks og arbejder samme sted.
 Transporten sker i den enes bil.
Afstanden frem og tilbage mellem hjem og arbejdsplads Eventuel betaling fra samkørerne til ejeren af den benyttede bil medfører  

 ingen ændring i de berørte skattepligtiges befordringsfradrag.
 I tilfælde, hvor flere af samkørerne er ejere af den bil, der benyttes til  

 den fælles befordring, kan kun en af de pågældende skattepligtige foretage  

 fradrag pr. arbejdsdag efter særreglen.
14.1.4. Færgetransport og lign. - ligningslovens § 9 C, stk. 5 I bekendtgørelse nr. 769 af 19. november 1990 om ligningsloven, § 6, er  

 der med hjemmel i ligningslovens § 9 C, stk. 5, givet mulighed for fradrag  

 for faktiske, dokumenterede udgifter til færgetransport og lign.
Der kan  

 således ikke foretages fradrag for udgifter til flytransport.
Baggrunden for denne regel er, at f.eks. øboere, der arbejder på  

 fastlandet, dels ikke kan fastlægge den normale transporttid ved bilkørsel,  

 dels afholder udgifter til færgetransport.
Denne udgift står ikke altid i  

 rimeligt forhold til den tilbagelagte strækning ved beregning af  

 befordringsfradrag efter reglerne i § 9 C, stk. 1-4.
Ved fastlæggelsen af den normale transportvej ved bilkørsel kan de  

 geografiske forhold mv. ligeledes betinge, at der sejles over f.eks. en fjord  

 eller en vig for således at undgå at skulle køre en længere omvej.
Også i  

 disse tilfælde foretages der fradrag for udgift til færgetransport el.lign.  

 Denne gruppe af skattepligtige kan mod dokumentation fratrække udgiften til  

 færge mv.
Fradraget kan dog kun foretages for den billigste billetpris, dvs.  

 månedskort, rabatkort og lign.
Fradraget begrænses som for alle andre med et  

 beløb svarende til det beregnede befordringsfradrag for 20 km daglig  

 befordring.
 Omfatter befordringsfradraget tillige befordringsfradrag efter § 9 C, stk.  

 1-4, sker begrænsningen af befordringsfradraget dog i første række i denne  

 del af fradraget.
 Eksempel:
 Den skattepligtige bor i havnebyen på øen X og arbejder i havnebyen Y,  

 hvor færgen fra X lægger til.
Da den skattepligtige i begge havnebyer kun skal gå en kort strækning, er der ikke yderligere transport end et månedskort til færgetransporten.
Dette bringer Fradraget beregnes altså uden hensyn til det antal kilometer, færgen  

 tilbagelægger.
Hvis den skattepligtige udover transport med færge mv. har yderligere  

 befordring, kan denne fradrages efter reglerne om normalfradrag eller efter  

 særreglen for bilister.
Hvis denne yderligere befordring kun kan ske og sker  

 med eget transportmiddel, fordi offentlig befordring ikke kan anvendes, kan  

 udgiften til medbringelse af dette transportmiddel ligeledes fratrækkes mod  

 dokumentation for afholdte udgifter.
Man kan kun fratrække udgiften efter den  

 billigste takst, og man skal således udnytte eventuelle rabatordninger.
 Eget transportmiddel, for hvilket fradrag for udgiften til færgetransport  

 og lign. kan foretages, er ikke begrænset til bil, men kan også være cykel,  

 knallert, motorcykel og lign.
 Eksempel:
 Den skattepligtige bor i havnebyen på øen X og arbejder på fastlandet i en  

 afstand fra havnebyen Y af dagligt i alt 15 km.
Offentlig befordring findes slet ikke på strækningen fra Y til arbejdspladsen.
Af samme grund medbringer den skattepligtige eget transportmiddel, f.eks. bil eller motorcykel, med færge, hvilket daglig inkl.
14.1.5. Fri befordring mellem hjem og arbejdsplads Befordringsfradraget efter ligningslovens § 9 C, stk. 1-4, er uafhængigt  

 af faktisk afholdte udgifter.
 Det er derfor uden betydning for skattepligtiges adgang til at foretage  

 fradrag efter § 9 C, stk. 1-4, at den skattepligtige har fri befordring  

 mellem hjem og arbejdsplads.
 Fri befordring kan f.eks. være frikort med offentlige transportmidler,  

 arbejdsgivers betaling for busafhentning, fri firmabil og lign.
 Skattemyndighederne bør i disse tilfælde være opmærksomme på, om andre  

 skatteregler kræver beskatning af sådanne løngoder, jf. f.eks. beskatning af  

 privat kørsel i fri firmabil.
14.1.6. Særregel for folketingsmedlemmer m.fl. - ligningslovens § 9 C,  

 stk. 6 Medlemmer af Folketinget, ministre og danske medlemmer af  

 Europa-parlamentet kan ikke foretage fradrag for befordring i forbindelse med  

 folketingshvervet, jf. ligningslovens § 9 C, stk. 6.
Det samme gælder i forbindelse med andre hverv eller andet arbejde, hvis  

 de pågældende anvender et frikort eller frirejse til offentlige  

 transportmidler.
Fradragsretten bortfalder også, selv om frikortet eller  

 frirejsen kun anvendes til en del af denne befordring.
14.2. Befordring mellem skiftende arbejdssted eller flere samtidige  

 arbejdssteder - ligningslovens § 9 B Efter ligninglovens § 9 B kan udgifter, der er nødvendiggjort ved  

 skiftende arbejdssted eller flere samtidige arbejdssteder, fradrages ved  

 indkomstopgørelsen, hvis den skattepligtige har to eller flere arbejdssteder  

 uden for sin bopæl eller dennes umiddelbare nærhed.
 Flere samtidige arbejdssteder foreligger, hvor den skattepligtige udfører  

 arbejde forskellige steder samme dag.
Skiftende arbejdssteder foreligger, hvor en skattepligtig på grund af  

 arbejdets, dvs. fagets, karakter har haft arbejde hos flere forskellige  

 arbejdsgivere.
Skiftende arbejdssteder foreligger endvidere, hvor arbejdets  

 karakter har nødvendiggjort, at den skattepligtige i samme arbejdsgivers  

 tjeneste har arbejdet flere forskellige steder.
Er det ene af de to arbejdssteder bopælen, eller ligger arbejdsstedet i  

 dennes umiddelbare nærhed, kan den pågældende skattepligtige kun fradrage  

 sine befordringsudgifter efter reglerne i § 9 C.
Ved bestemmelsens anvendelse  

 må der tages hensyn til bopælsforholdene i den periode, for hvilken der er  

 tale om at foretage fradrag efter § 9 B.
Fradrag efter § 9 B foretages med de faktisk dokumenterede udgifter.
I  

 mangel af dokumentation kan fradrag foretages med de satser, Ligningsrådet  

 fastsætter for erhvervsmæssig kørsel.
 Hvis en skattepligtig har et hovedarbejdssted, men i et meget væsentligt  

 omfang har udgående arbejde, opstår spørgsmålet, om der kan anerkendes fuldt  

 fradrag for den samlede kørsel, herunder kørsel fra hjemmet til  

 hovedarbejdsstedet, efter § 9 B, eller om kørslen mellem hjem og  

 hovedarbejdsstedet alene kan fradrages efter § 9 C.
 Møder den skattepligtige hver dag hos arbejdsgiveren og sendes derfra ud  

 til forskellige arbejdssteder, kan der efter praksis foretages fradrag for  

 befordring mellem den sædvanlige bopæl og arbejdsgiverens kontor, værksted  

 el. lign. efter reglerne om fradrag for udgifter til befordring mellem hjem  

 og arbejdssted efter § 9 C, jf. punkt 14.1.1. og 14.1.2. Herudover kan de  

 faktiske udgifter fratrækkes, eller der kan foretages fradrag med de af  

 Ligningsrådet fastsatte takster til befordring til de forskellige  

 arbejdssteder og tilbage til arbejdsgiverens forretningssted efter § 9 B.
 Er forholdet derimod det, at den skattepligtige kører fra bopælen direkte  

 ud til de forskellige arbejdssteder, der er anvist af arbejdsgiveren, kan de  

 faktiske udgifter ved kørsel fra hjemmet til arbejdsstederne og retur efter  

 praksis fratrækkes.
 Hovedarbejdsstedet kan anerkendes som et af flere skiftende arbejdssteder,  

 såfremt den skattepligtige opfylder følgende betingelser:
Skiftende arbejdssted eller flere samtidige arbejdssteder kan også  

 foreligge på den måde, at de pågældende f.eks. har et fast dagarbejde og et  

 bijob om aftenen.
I den situation må arbejdsstedet om dagen i almindelighed  

 betragtes som hovedarbejdssted, således at befordring mellem hjemmet og dette  

 kun berettiger til fradrag efter § 9 C, mens befordring mellem hjem og  

 bijobbet berettiger til fuldt fradrag efter § 9 B.
Hvis den skattepligtige  

 f.eks. kører fra hjemmet til dagarbejdet, derfra direkte til bijobbet og  

 derfra hjem, skal fradraget opgøres efter den særlige praksis vedrørende  

 trekantkørsel, jf. nedenfor.
 Det ovenfor nævnte gælder også, hvis en skatteyder har et  

 hovedarbejdssted, og enkelte dage et bijob.
 Hvor en skattepligtig sideløbende har to jobs, kan der dog forekomme  

 tilfælde, hvor disse er af en sådan karakter, at de begge må betegnes som  

 hovedarbejdssteder.
 Hvis en skattepligtige arbejder to dage hos en arbejdsgiver i byen A og  

 tre af ugens øvrige dage hos en arbejdsgiver i byen B, kan der således som  

 hovedregel alene gives fradrag efter reglerne i § 9 C.
Har en skattepligtig to arbejdssteder, der ikke ligger i umiddelbar nærhed  

 af hinanden eller hjemmet, og kører den skattepligtige fra bopælen til det  

 ene arbejdssted, derefter direkte til det andet arbejdssted og retur til  

 hjemmet, gives der efter praksis fuldt fradrag efter ligningslovens § 9 B for  

 den del af kørslen, der svarer til kørsel tur-retur mellem de to  

 arbejdssteder.
Den resterende del af den faktiske kørsel anses for begrænset  

 fradragsberettiget efter § 9 C.
Befordringsudgifter nødvendiggjort ved skiftende arbejdssted eller flere  

 samtidige arbejdssteder, jf. § 9 B, kan godtgøres skattefrit.
Der kan ikke  

 modtages skattefri godtgørelser for rejse- og befordringsudgifter, der  

 refunderes efter regning.
 Der kan ikke foretages fradrag for rejse- og befordringsudgifter i det  

 omfang, der er modtaget skattefri godtgørelse herfor.
Er de fradragsberettigede udgifter, som godtgørelsen tilsigter at dække,  

 større end godtgørelsen, kan forskellen mellem de dokumenterede  

 fradragsberettigede udgifter og den udbetalte godtgørelse fradrages ved  

 opgørelsen af den skattepligtige indkomst.
Er der udbetalt en godtgørelse,  

 der er mindre end Ligningsrådets satser, kan lønmodtageren i stedet for at  

 dokumentere udgifterne vælge at fradrage forskellen mellem den udbetalte  

 godtgørelse og Ligningsrådets satser i den skattepligtige indkomst.
 Skattepligtige, der har skiftende arbejdssted, kan opnå fradrag efter § 9  

 C for kørslen mellem hjem og arbejdsplads i stedet for efter § 9 B.  

 Tilsvarende gælder for skattepligtige med flere samtidige arbejdssteder.
Foregår transporten mellem bopæl og arbejdsplads i arbejdsgiverens bil,  

 kan der blive tale om beskatning af værdien af den kørsel, for hvilken der  

 foretages fradrag efter § 9 C, jf.
TS-cirkulære 1991-15.
14.3. Invalides og kronisk syges befordringsfradrag - ligningslovens §  

 9 D Efter ligningslovens § 9 D skal en skattepligtig, som godtgør, at han  

 eller hun som følge af invaliditet eller kronisk sygdom har særlige udgifter  

 til befordring mellem hjem og arbejdsplads, ikke anvende reglerne i § 9 C.
 Den skattepligtige kan i stedet fratrække den del af den normale  

 befordringsudgift, der overstiger 2.000 kr., samt den del af de faktiske  

 udgifter, der overstiger den normale befordringsudgift.
 Den normale befordringsudgift opgøres som udgiften til billigste  

 offentlige befordringsmiddel, eller hvor offentlig befordring ikke kan  

 anvendes, som udgiften ved brug af eget befordringsmiddel efter  

 kilometertakster, der fastsættes af Ligningsrådet.
 Eksempel:
Den skattepligtige kører i alt 6.000 km mellem hjem og arbejdsplads.
De  

 faktiske udgifter herved udgør 12.000 kr.
Offentlig befordring anses ikke for  

 anvendelig.
 Fradraget opgøres således:
Normal befordringsudgift I sygdomstilfælde er det en betingelse for at anvende reglen, at sygdommen  

 er kronisk, hvorved i praksis forstås, at der skal være tale om en  

 uhelbredelig eller i det mindste en langvarig sygdom, der nødvendiggør en  

 dyrere transportform.
 Reglens anvendelse er ikke betinget af, at der foreligger tilladelse til  

 invalidebil.
Det er ikke en forudsætning, at der er tale om befordring mellem den  

 invalides sædvanlige bopæl og arbejdsstedet.
Der kan f.eks. også gives  

 fradrag for befordringsudgifter mellem sommerhus og arbejdssted.
15. UNDERHOLDSBIDRAG 15.1. Ligningslovens § 10 Efter ligningslovens § 10, stk. 1, kan bidrag, som i anledning af  

skilsmisse eller separation betales af den ene af ægtefællerne  

 til underhold af den anden ægtefælle eller af børn, der ikke opholder sig hos  

 bidragyderen, fradrages i bidragyderens skattepligtige indkomst (som et  

 ligningsmæssigt fradrag). Bidrag, der betales i anledning af separation eller  

 skilsmisse, kan fratrækkes, hvadenten bidraget er fastsat af en offentlig  

 myndighed eller ved aftale mellem parterne.
 Fradragsretten for de nævnte bidrag til underhold af børn er betinget af,  

 at bidragyderen har forsørgerpligt over for det offentlige for barnet, og kun  

 bidrag indtil barnets fyldte 18. år kan fradrages.
 En aftale om fælles forældremyndighed forhindrer ikke, at der gives  

 fradrag for børnebidrag.
Fradraget tilkommer den af ægtefællerne, hos hvem barnet ikke skal bo.  

 Dette gælder også, selv om barnet i et vist omfang opholder sig hos den  

 pågældende efter aftale om samværsret.
Det er dog en forudsætning, at barnet  

 i overvejende grad opholder sig hos den anden ægtefælle.
Der er derimod ikke fradrag for nogen del af børnebidraget, hvis barnet  

 opholder sig lige meget hos moderen og faderen.
Dette gælder, uanset om begge  

 forældre eller kun den ene har del i forældremyndigheden.
 Bidrag til en ægtefælles underhold medregnes til dennes skattepligtige  

 indkomst (og den personlige indkomst). Bidrag til barnets underhold medregnes  

 til barnets skattepligtige indkomst (og personlige indkomst), i det omfang  

 bidraget overstiger det af socialministeren fastsatte normalbidrag for  

 underholdsbidrag til børn, jf. herom nedenfor under punkt 15.3.
 Bestemmelsen i § 10, stk. 1, finder efter stk. 2 tillige anvendelse på  

 underholdsbidrag fra den ene ægtefælle til den anden ægtefælle og til børn,  

 der ikke opholder sig hos bidragyderen, når ægtefællerne på grund af  

faktisk adskillelse er ansat selvstændigt til statsskat, og bidraget  

 er fastsat eller godkendt af det offentlige.
15.2. Ligningslovens § 11 Efter ligningslovens § 11 kan underholdsbidrag til børn født uden for  

 ægteskab fradrages ved opgørelsen af den skattepligtige indkomst (som et  

 ligningsmæssigt fradrag), såfremt der påhviler den skattepligtige forsørger-  

 eller bidragspligt over for det offentlige for barnet.
Det er endvidere en  

 betingelse, at barnet ikke opholder sig hos bidragyderen.
Fradragsretten  

 omfatter alene bidrag, som den skattepligtige er forpligtet til at udrede i  

 henhold til bidragsresolution eller bindende aftale.
Kun bidrag for tiden  

 indtil barnets fyldte 18. år kan fradrages.
Bidragene medregnes til barnets  

 skattepligtige og personlige indkomst i det omfang, de overstiger det af  

 socialministeren fastsatte normalbidrag, jf. punkt 15.3.
15.3. Skattefritagelse for normalbidraget for underholdsbidrag til  

 børn Den del af underholdsbidraget til børn, der ikke overstiger det af  

 socialministeren fastsatte normalbidrag, er fritaget for beskatning hos  

 barnet.
Selv om barnet ikke bliver beskattet af normalbidraget, er der fradragsret  

 for den bidragspligtige for de ydede underholdsbidrag.
Skattefritagelsen  

 angår endvidere kun underholdsbidrag til børn under 18 år.
Bidrag til barnets  

 undervisning eller uddannelse efter barnets fyldte 18. år er ikke omfattet af  

 skattefritagelsen.
Disse beløb skal beskattes fuldt ud hos barnet.
 I det omfang, underholdsbidraget overstiger normalbidraget, er det beløb,  

 der ligger ud over normalbidraget, skattepligtigt for barnet.
 Har barnet kun modtaget underholdsbidrag en del af indkomståret, er der  

 kun skattefrihed for den del af underholdsbidraget, der ikke overstiger  

 normalbidraget i den pågældende periode.
Ud over de løbende underholdsbidrag kan der betales særlige bidrag  

 til barnet efter § 15 i lov om børns retsstilling.
Disse bidrag kan pålægges  

 den bidragspligtige i anledning af omkostninger ved barnets dåb,  

 konfirmation, sygdom og begravelse eller i anden særlig anledning.
I praksis gives der bidragydere fradrag for dåbs- og  

 konfirmationsbidrag , selv om der ikke er tale om løbende  

 underholdsbidrag.
Bidragene betragtes således som en del af  

 underholdsbidraget til børn.
Barnet er ud over normalbidraget for de løbende underholdsbidrag også  

 fritaget for beskatning af bidrag i anledning af dåb og bidrag i anledning  

 af, at barnet når konfirmationsalderen.
Skattefritagelsen omfatter dog kun  

 den del af bidragene, der ikke overstiger henholdsvis 1 gang det månedlige  

 normalbidrag (ved dåb) og 3 gange det månedlige normalbidrag (ved  

 konfirmation).
 I konsekvens af, at normalbidraget er skattefrit, er den forskudsvise  

 udbetaling af underholdsbidrag til børn fra det offentlige efter § 14 i  

 lov om børnetilskud og forskudsvis udbetaling af børnebidrag ligeledes  

 fritaget for beskatning hos barnet.
 Særlige bidrag, som efter lov om børns retsstilling er pålagt i anledning  

 af barnets dåb, konfirmation, sygdom eller begravelse eller i anden særlig  

 anledning, kan efter § 15, stk. 2, i børnetilskudsloven ligeledes udbetales  

 forskudsvis af det offentlige.
De forskudsvise udbetalinger af bidrag i anledning af dåb og i anledning  

 af, at barnet når konfirmationsalderen, er ligeledes skattefrie.
Der er dog  

 kun skattefrihed i det omfang, bidragene ikke overstiger henholdsvis 1 gang  

 det månedlige normalbidrag (ved dåb) og 3 gange det månedlige normalbidrag  

 (ved konfirmation).
I praksis beskattes underholdsbidrag i betalingsåret under forudsætning  

 af, at bidraget er forfaldent til betaling i dette år.
Et forfaldent bidrag,  

 der vedrører 2 indkomstår, tages således til indtægt i det af indkomstårene,  

 hvori betaling sker.
Mænds og kvinders normalbidrag er af samme størrelse.
Størrelsen af  

 normalbidraget reguleres en gang årligt og bekendtgøres af Socialministeriet.
16. LØBENDE YDELSER Ligningslovens § 12 Indledende bemærkninger Efter ligningslovens § 12 er der begrænset fradragsret for udgifter til  

 ensidigt påtagne løbende ydelser ved opgørelsen af den skattepligtige  

 indkomst.
Begrænsningen er delt i 3 dele: Beløbsmæssig begrænsning,  

 begrænsning af den kreds af foreninger mv., der kan opnå godkendelse til at  

 modtage fradragsberettigede ydelser, samt begrænsning af den skattemæssige  

 værdi af fradraget.
 For løbende ydelser, der udredes efter en gensidigt bebyrdende aftale, er  

 der som hovedregel ubegrænset fradragsret, jf. nedenfor under punkt 16.4.
 Af bevismæssige grunde må det, for at der kan gives fradrag, kræves, at  

 der foreligger en skriftlig erklæring, hvori yderen forpligter sig for en  

 periode af ubestemt varighed (f.eks. yderens eller nyderens livstid).  

 Forpligtelsen kan dog tidsbegrænses, men normalt ikke til en periode, der er  

 kortere end 10 år.
 Det er en forudsætning for fradrag, at ydelserne både er forfaldne og  

 betalte.
 Det er endvidere en forudsætning for fradrag, at den, der modtager løbende  

 ydelser, fører kontrol med forpligtelseserklæringernes overholdelse og om  

 nødvendigt inddriver eventuelle restancer ad retslig vej.
16.1. Ensidigt påtagne løbende ydelser til foreninger, stiftelser,  

 institutioner mv. og religiøse samfund Efter ligningslovens § 12, stk. 1-3 , er udgifter til løbende  

 ydelser, som er ensidigt påtaget over for foreninger, stiftelser,  

 institutioner mv. eller religiøse samfund, som er godkendt af  

 skatteministeren, fradragsberettigede ved opgørelsen af den skattepligtige  

 indkomst.
Det drejer sig om løbende ydelser, som den forpligtede skal have  

 påtaget sig at udrede uden at modtage vederlag herfor.
 For personer kan fradraget for udgifter til løbende ydelser højst  

 udgøre 15 pct. af yderens personlige indkomst med tillæg af positiv  

 kapitalindkomst.
Det er nettokapitalindkomsten, der skal lægges til grund for  

 beregningsgrundlaget.
Hvis den er negativ, fragår den ikke i  

 beregningsgrundlaget.
Den personlige indkomst indgår i beregningsgrundlaget,  

 hvad enten den er positiv eller negativ.
Virksomhedsoverskud eller underskud  

 efter reglerne i virksomhedsskatteloven indgår kun i beregningsgrundlaget i  

 det omfang, det overføres til den skattepligtige indkomst.
Den personlige indkomst og nettokapitalindkomsten, der danner grundlag for  

 beregningen af maksimum for fradraget for løbende ydelser, opgøres efter  

 reglerne i personskatteloven.
Det er den personlige indkomst før overførsel  

 eller fremførsel af underskud efter personskattelovens § 13 og  

 virksomhedsskattelovens § 13, der skal anvendes.
Samlevende ægtefæller kan hver for sig fradrage udgifter til løbende  

 ydelser, der ikke overstiger 15 pct. af den personlige indkomst med tillæg af  

 positiv nettokapitalindkomst.
Det forudsætter dog, at den enkelte ægtefælle  

 selv er den forpligtede efter forpligtelseserklæringen.
En uudnyttet  

 fradragsmulighed hos den ene ægtefælle kan derfor ikke benyttes af den anden  

 ægtefælle.
 Hvis et fradrag for udgifter til løbende ydelser medfører, at en gift  

 persons skattepligtige indkomst bliver negativ, kan underskuddet overføres  

 til fradrag hos ægtefællen efter reglerne i personskattelovens § 13.
 Hvis et fradrag for udgifter til løbende ydelser medfører, at den  

 skattepligtige indkomst bliver negativ, kan underskuddet fremføres til  

 fradrag i de efterfølgende fem indkomstår efter reglerne i personskattelovens  

 § 13.
For selskaber og andre skattepligtige institutioner kan fradraget  

 for udgifter til løbende ydelser højst udgøre 15 pct. af selskabets  

 skattepligtige indkomst.
Denne procentdel beregnes af yderens skattepligtige  

 indkomst, før indkomsten er nedbragt med fradrag efter denne bestemmelse.
 I praksis nægtes et hovedaktionærselskab fradragsret for løbende  

 udbetalinger til formål, som udelukkende eller i det væsentlige tilgodeser  

 hovedaktionærens personlige interesse.
Den skattepligtige (person eller selskab) kan altid fradrage udgifter til  

 løbende ydelser med indtil 15.000 kr. årligt.
Dette gælder, selv om yderens  

 fradrag efter den ovennævnte 15 pct.s-begrænsning ville udgøre et mindre  

 beløb, og selv om den skattepligtige slet ikke har nogen indkomst i det  

 pågældende indkomstår.
Det vil sige, at de foran nævnte indkomstafhængige  

 begrænsninger alene får betydning for skattepligtige, hvis forpligtelse til  

 at udrede løbende ydelser til foreninger mv. overstiger 15.000 kr. årligt.
 Eksempel:
15 pct.'s-begrænsningen og 15.000 kr.s-reglen er udtryk for det samlede  

 årlige maksimale fradrag, der kan opnås for løbende ydelser til foreninger,  

 stiftelser, institutioner mv. og til religiøse samfund.
Det er derfor uden  

 betydning for fradragsberegningen, om ydelserne tilfalder en eller flere  

 institutioner mv. eller religiøse samfund.
 Den del af udgifterne til løbende ydelser, som i et indkomstår måtte  

 overstige 15.000 kr. eller 15 pct.s-begrænsningen, kan ikke fremføres til  

 fradrag i senere indkomstår.
Fradrag for udgifter til løbende ydelser skal foretages i den  

 skattepligtige indkomst efter reglerne i personskatteloven.
Fradraget har  

 derfor en værdi, som svarer til summen af satsen for almindelig indkomstskat  

 efter personskattelovens § 6 (22 pct.) og de kommunale skattesatser.
Fradrag  

 for løbende ydelser kan ikke foretages i den personlige indkomst eller i  

 kapitalindkomsten.
Fradragsretten for løbende ydelser til foreninger, stiftelser,  

 institutioner mv. og religiøse samfund er betinget af, at institutionen mv.  

 eller det religiøse samfund, der modtager de løbende ydelser, er godkendt af  

 skatteministeren.
Institutionen mv. eller det religiøse samfund skal være  

 godkendt på det tidspunkt, hvor ydelsen forfalder til betaling.
Told- og skatteregion København 4 (Syd) er bemyndiget til at behandle  

 ansøgninger om godkendelse efter ligningslovens § 12, stk. 3 , jf.  

 bekendtgørelse nr. 417 af 6. juni 1991, § 2, stk. 3, sammenholdt med  

 TS-cirkulære 1993-4. Told- og skatteregionens afgørelser kan indbringes for  

 Told- og Skattestyrelsen, jf. § 13, stk. 1, i nævnte bekendtgørelse.
Told- og  

 Skattestyrelsens afgørelser kan ikke indbringes for anden administrativ  

 myndighed.
 Told- og Skattestyrelsen offentliggør hvert år en liste over de  

 institutioner og religiøse samfund, som er godkendt efter ligningslovens §  

 12.
Foreninger, stiftelser og institutioner mv. kan godkendes, hvis de  

 er Alle 3 betingelser skal være opfyldt.
 Udtrykket hjemmehørende her i landet svarer til betegnelsen i  

 selskabsskattelovens § 1. Ifølge praksis er det derfor afgørende, at både  

 bestyrelsen - i alt fald flertallet af bestyrelsen - og hovedkontoret  

 befinder sig her i landet.
 En institution betragtes som almenvelgørende , når den alene yder  

 støtte til en videre kreds af personer, som er i økonomisk trang eller har  

 vanskelige økonomiske kår.
En institution betragtes som almennyttig , når dens virke i  

 samfundet kan karakteriseres som nyttigt ud fra den opfattelse, der er  

 almindeligt fremherskende i befolkningen.
Endvidere skal institutionens  

 formål komme en vis større kreds til gode.
 Begreberne almenvelgørende og almennyttig skal således forstås på samme  

 måde, som de forstås i ligningsloven § 8 A om fradragsret for gaver til  

 almenvelgørende eller på anden måde almennyttige institutioner.
Humanitære formål varetages, når institutionen mv. bestræber sig  

 på at afhjælpe menneskelig nød.
Der tænkes her specielt på sygdomsbekæmpelse  

 og sygdomsforebyggelse.
Hjælpeorganisationer, hvis formål er at yde støtte i  

 akutte nødhjælpssituationer i f.eks. udviklingslandene, vil være omfattet af  

 bestemmelsen.
Som eksempler herpå kan nævnes organisationer som Dansk Røde  

 Kors, Folkekirkens Nødhjælp, Caritas Danmark, ASF-Dansk Folkehjælp og Dansk  

 Flygtningehjælp.
Organisationer, hvis formål er at forebygge og bekæmpe  

 sygdom i Danmark, vil ligeledes være omfattet af bestemmelsen.
Som eksempler  

 herpå kan nævnes foreninger, der yder støtte til arbejde mod kræftsygdomme,  

 sukkersyge og hjertesygdomme.
Forskning forstås som videnskabelig undersøgelse og granskning.  

 Undersøgelserne kan indgå som et led i egentlig grundforskning.
De kan også  

 være rettet mod praktiske mål eller anvendelser.
Grundforskning er defineret  

 i punkt 11.3. vedrørende ligningslovens § 8 B.
Beskyttelse af naturmiljøet skal forstås som bekæmpelse af vand-,  

 luft- og jordforurening, herunder beskyttelse af truede dyre- og plantearter.  

 Det vil sige, at det er det eksterne miljø, der tilgodeses.
Som eksempler på  

 foreninger, der omfattes af kriteriet, kan nævnes Verdensnaturfonden og  

 Greenpeace.
Formål, som ikke er opregnet i ligningslovens § 12, stk. 3 ,  

 berettiger ikke institutioner mv. til at opnå en godkendelse.
Institutioner  

 mv., der alene tilgodeser f.eks. sociale, uddannelsesmæssige,  

 idrætsmæssige eller kulturelle formål, kan således ikke blive godkendt.
 En institution, der varetager et af de 3 nævnte godkendelsesberettigede  

 formål, kan opnå en godkendelse efter § 12, stk. 3, selv om institutionen  

 også anvender andre midler til formål, der ikke er godkendelsesberettigede.  

 Det er dog en forudsætning, at institutionens midler i overvejende grad  

 anvendes til godkendelsesberettigede formål.
Godkendelsen betinges af, at institutionen godtgør, at der faktisk  

 anvendes midler til formålet allerede på tidspunktet for godkendelsen, eller  

 at det sandsynliggøres, at der vil blive anvendt midler til formålet i det  

 første indkomstår, godkendelsen vedrører.
Herved hindres institutionerne i at  

 indsætte godkendelsesberettigede formål i vedtægterne alene med henblik på at  

 opnå en godkendelse.
 Religiøse samfund kan godkendes, hvis de er hjemmehørende her i  

 landet.
Ved et religiøst samfund forstås et trossamfund, en sammenslutning  

 af trossamfund eller en organisation, der er oprettet af et eller flere  

 trossamfund.
Der kan også være tale om en organisation, der er oprettet af en  

 kreds af trossamfundsmedlemmer.
Udover de kristelige religiøse samfund findes  

 også andre religiøse samfund.
Inden for den kristelige del kan nævnes den  

 katolske kirke, metodistkirken, de folkekirkelige organisationer,  

 frimenighederne og de frikirkelige organisationer.
Inden for den  

 ikke-kristelige del kan nævnes de mosaiske og muslimske trossamfund.
 Ved et trossamfund forstås en sammenslutning eller forsamling  

 (religionssamfund), hvis primære formål er gudsdyrkelse efter en nærmere  

 udformet lære.
Hvis der i tilknytning til et trossamfund er etableret en selvstændig  

 forening eller organisation, som alene tilgodeser f.eks. sociale,  

 uddannelsesmæssige, idrætsmæssige eller kulturelle formål, kan denne ikke  

 godkendes.
Godkendelsen er nemlig betinget af, at foreningen eller  

 organisationen, der står som modtager af de løbende ydelser, i væsentlig grad  

 har et religiøst formål.
 Det er told- og skatteregionen, der vurderer, om religiøse samfund har en  

 sådan karakter, at de skal kunne modtage løbende ydelser med den virkning, at  

 yderen får fradrag for dem.
Sammenslutninger, der ikke kan godkendes som religiøse samfund, anses for  

 at tilhøre gruppen af foreninger, stiftelser, institutioner mv.
Det betyder,  

 at disse sammenslutninger skal varetage humanitære formål,  

 naturbeskyttelsesformål eller forskning, hvis de skal opnå en godkendelse til  

 at modtage løbende ydelser med fradragsvirkning for yderen.
 Godkendelsens opretholdelse er betinget af, at institutionerne mv. og de  

 religiøse samfund anvender alle de midler, der modtages i form af løbende  

 ydelser, indenfor rammerne af godkendelsen.
De godkendte institutioner mv. og religiøse samfund skal hvert år ved  

 indsendelse af regnskab dokumentere, at midlerne er anvendt i  

 overensstemmelse med det godkendte formål.
Regnskabet skal indsendes til den  

 lokale told- og skatteregion, der kontrollerer, at kravene er opfyldt.
I  

 Københavns og Frederiksberg kommuner skal regnskabet indsendes til  

 skattedirektoratet.
Hvis institutionen har anvendt de modtagne ydelser til ikke godkendte  

 formål, kan told- og skatteregionen tilbagekalde godkendelsen.  

 Tilbagekaldelsen vil som udgangspunkt få virkning for fremtiden.
En  

 godkendelse kan endvidere tilbagekaldes, hvis regnskabet ikke indsendes til  

 skattemyndighederne, eller hvis midlerne ikke anvendes til det godkendte  

 formål inden rimelig tid.
Disse bestemmelser gælder også for religiøse  

 samfund.
Kravet om, at de modtagne ydelser skal anvendes til formålet inden rimelig  

 tid, betyder ikke, at alle ydelserne nødvendigvis skal anvendes i  

 erhvervelsesåret.
Hvis særlige forhold gør sig gældende, kan en institution  

 opspare midler i en periode - f.eks. med henblik på anskaffelse af dyrt  

 forskningsmateriel.
I sådanne tilfælde skal oplysningerne herom fremgå af  

 regnskaberne.
Reglerne i ligningslovens § 12, stk. 1-3, finder ikke anvendelse på  

 ydelser til sociale fonde.
Ved sociale fonde forstås fonde med de formål, der  

 angives i pensionsbeskatningslovens § 52 eller ligningslovens § 14 F.
For  

 sådanne fonde gælder alene fradragsreglerne i henholdsvis  

 pensionsbeskatningslovens § 52 og ligningslovens § 14 F.
16.2. Ensidigt påtagne løbende ydelser til personer og dødsboer Udgifter til løbende ydelser til personer eller dødsboer er  

 fradragsberettigede ved opgørelsen af den skattepligtige indkomst efter  

ligningslovens § 12, stk. 1 og stk. 4 , hvis ydelserne udredes i  

 henhold til en ensidig forpligtelse.
Den forpligtede skal derfor have påtaget  

 sig at udrede ydelserne uden at modtage vederlag herfor.
Udgifter til sådanne  

 ydelser er fradragsberettigede, uanset om modtageren er skattepligtig her til  

 landet eller ej.
Det er uden betydning for fradragets størrelse, om ydelserne tilfalder en  

 eller flere personer og dødsboer.
Det samlede fradrag for udgifter til  

 løbende ydelser til personer og dødsboer kan højst udgøre 10.000 kr. årligt.  

 I dette maksimumbeløb indgår løbende ydelser til børnebørn efter § 12, stk.  

 7, (3.000 kr.s reglen).
For ægtefæller, der er samlevende i hele indkomståret, kan det samlede  

 fradrag højst udgøre 10.000 kr. årligt.
En eventuel nedsættelse til dette  

 beløb foretages i den del af hver ægtefælles fradrag, der overstiger 5.000  

 kr.
Er ægtefællernes samlede fradrag under 10.000 kr., nedsættes beløbet  

 ikke, selv om den ene af dem har foretaget fradrag for ydelser ud over 5.000  

 kr.
 Hvis de ydelser, der er omfattet af beløbsbegrænsningen i et indkomstår,  

 overstiger 10.000 kr., kan det overskydende beløb ikke overføres til fradrag  

 i senere indkomstår, selv om de ydelser, der omfattes af  

 fradragsbegrænsningen i dette år, er under 10.000 kr. tilsammen.
Efter ligningslovens § 12, stk. 6 , er udgifter til løbende  

 ydelser, der udredes som gave eller arveforskud til livsarvinger, ikke  

 fradragsberettigede.
Det samme gælder udgifter til løbende ydelser til  

 livsarvingers ægtefælle.
Ved livsarvinger forstås børn og børnebørn samt  

 adoptivbørn og disses børn.
Desuden sidestilles stedbørn og disses børn samt  

 plejebørn og disses børn med livsarvinger.
Ligningslovens § 12, stk. 7 , indeholder en undtagelse til § 12,  

 stk. 6. Undtagelsen gælder for løbende ydelser til eget eller samlevende  

 ægtefælles barnebarn.
Sådanne ydelser er fradragsberettigede, hvis en af  

 eller begge barnebarnets forældre er afgået ved døden før indkomstårets  

 begyndelse.
Det er uden betydning for fradragsretten, om barnebarnet er  

 skattepligtigt her til landet.
Fradragsretten efter § 12, stk. 7, kan højst udgøre 3.000 kr. årligt for  

 hvert barnebarn.
På grund af begrænsningerne i § 12, stk. 4, jf. ovenfor, kan  

 det samlede årlige fradrag dog ikke overstige 10.000 kr.
 Ydelser, der forfalder til betaling efter udgangen af det kalenderår,  

 hvori barnebarnet fylder 18 år, er ikke fradragsberettigede.
 Reglerne om begrænset fradragsret for løbende ydelser til personer og  

 dødsboer berører ikke adgangen til at fradrage underholdsbidrag efter  

 ligningslovens §§ 10 og 11.
16.3. Løbende ydelser i form af fribolig Udgifter til løbende ydelser, der udredes i form af hel eller delvis  

 fribolig, er fradragsberettigede efter ligningslovens § 12, stk. 1 og stk.  

 5 .
Fradragsretten for udgifter til løbende ydelser i form af hel eller delvis  

 fribolig er ubegrænset.
Det vil bl.a. sige, at ydelserne er  

 fradragsberettigede, uanset om yderen også er forpligtet til at udrede andre  

 løbende ydelser til institutioner mv. eller personer.
For så vidt angår livsarvinger gælder de under punkt 16.2. nævnte  

 begrænsninger også for fradragsretten for udgifter til fribolig.
Der er  

 derfor ikke fradragsret for ydelser i form af fribolig, hvis de tilfalder  

 livsarvinger mv.
Fradragsret for en fribolig efter § 12, stk. 5, forudsætter en  

 naturalydelse.
Betales der et kontant beløb til hel eller delvis dækning af  

 huslejen for modtagerens egen bolig, er beløbet omfattet af begrænsningen i  

 fradragsretten for løbende ydelser til 10.000 kr. i § 12, stk. 4.
 Der kan være tale om enten en ejerbolig eller en lejebolig.
Den løbende ydelse er et ligningsmæssigt fradrag.
Hvis den skattepligtige  

 ejer friboligen, er det værdien af egen bolig - eller den del heraf, som  

 vedrører friboligen - der fratrækkes.
Er den bolig eller del heraf, der  

 stilles til rådighed, lejet af den skattepligtige, kan lejen eller en  

 forholdsmæssig del heraf fratrækkes ved opgørelsen af den skattepligtige  

 indkomst.
16.4. Løbende ydelser, der udredes efter en gensidigt bebyrdende  

 aftale Efter ligningslovens § 12, stk. 1 og stk. 8 , er der ubegrænset  

 fradragsret for løbende ydelser, der udredes som led i en gensidigt  

 bebyrdende aftale.
Dette gælder, uanset om ydelserne tilfalder personer,  

 dødsboer, selskaber mv., fonde eller andre institutioner.
 Hvis skatteyderen har forpligtet sig til at udrede løbende ydelser mod  

 delvist vederlag, er den del af ydelsen, der svarer til forholdet mellem  

 vederlaget og ydelsens kapitalværdi på tidspunktet for indgåelsen af  

 forpligtelsen, fradragsberettiget.
Der er dog ikke fradragsret for løbende ydelser, der udredes efter en  

 gensidigt bebyrdende aftale, hvis yderen er forpligtet til at udrede  

 ydelserne til selvejende institutioner, stiftelser og fonde mv., som er  

 stiftet af yderen.
Det samme gælder, hvis institutionen mv. er stiftet af  

 yderens ægtefælle, af ægtefællernes forældre eller livsarvinger, eller hvis  

 den nævnte personkreds har en bestemmende indflydelse over institutionen mv.
Fradrag for løbende ydelser skal som hovedregel foretages i den  

 skattepligtige indkomst.
Fradrag for løbende ydelser, der udredes efter en  

 gensidigt bebyrdende aftale, kan dog fradrages i den personlige indkomst,  

 hvis den, som udreder ydelsen, er selvstændig erhvervsdrivende, og ydelsen  

 har karakter af en driftsomkostning i virksomheden.
 Der henvises i øvrigt til cirkulære nr. 21 af 9. december 1986  

 (virksomhedsskattecirkulæret), punkt 68 samt cirkulære nr. 22 af 9. december  

 1986 (personskattecirkulæret), punkt 8.
16.5. Fradrag for kapitalværdi af løbende ydelser ved opgørelsen af  

 formuen Spørgsmålet om, i hvilket omfang der er fradrag for kapitalværdien af  

 løbende ydelser ved formueopgørelsen, er behandlet nedenfor under punkt 20.8.
17. GAVER 17.1. Ligningslovens § 8 A Efter ligningslovens § 8 A er der fradragsret for gaver til  

 almenvelgørende eller på anden måde almennyttige foreninger, stiftelser,  

 institutioner mv.
De gaver, som kan tages i betragtning ved opgørelsen af det samlede  

 gavebeløb, skal til den enkelte forening udgøre mindst 500 kr. i løbet af et  

 indkomstår.
En gave behøver således ikke at udgøre 500 kr. for at komme i  

 betragtning, idet det er tilstrækkeligt, at der i det pågældende indkomstår i  

 alt er ydet 500 kr. til den enkelte forening.
Ved opgørelsen af den skattepligtige almindelige indkomst kan den  

 skattepligtige fradrage det samlede ydede gavebeløb, som overstiger 500 kr.  

 Der kan højst fradrages 3.000 kr. om året.
Det maksimale fradrag på 3.000 kr.  

 opnås således først, når de gaver, som kan tages i betragtning, udgør 3.500  

 kr. tilsammen.
 De nævnte beløbsgrænser gælder fra den 1. januar 1992.
 Det er ikke en betingelse, at gaven ydes i kontanter.
Samlevende ægtefæller kan hver fradrage deres gaver.
Beløbsgrænsen i § 8 A  

 gælder for hver ægtefælles gaver.
 Kvitteringer skal indsendes på begæring af den kommunale skattemyndighed.  

 Kvitteringerne skal være udstedt af en forening, som er godkendt til at  

 modtage fradragsberettigede gaver (se nedenfor), eller af en repræsentant  

 eller fuldmægtig for denne.
 Retten til fradrag for gaver efter § 8 A er betinget af, at gavemodtageren  

 er godkendt af skatteministeren som berettiget til at modtage gaver, som kan  

 fradrages ved indkomstopgørelsen.
 Skatteministeren kan godkende foreninger, stiftelser, institutioner mv.,  

 som anvender deres midler til almenvelgørende eller på anden måde  

 almennyttige formål.
For at et formål kan anses for almenvelgørende eller på anden måde  

 almennyttigt kræves, at den kreds af personer eller institutioner, der kan  

 komme i betragtning ved uddelingerne, er afgrænset efter retningslinjer med  

 et objektivt præg.
Formålet må således komme en vis videre kreds til gode.
 For at et formål kan anses for almenvelgørende, er det en forudsætning, at  

 støtten ydes personer inden for en videre kreds, der er i økonomisk trang.
Almennyttige formål foreligger, såfremt støtten kommer en vis videre kreds  

 til gode, og såfremt formålet ud fra en almindelig fremherskende opfattelse  

 kan karakteriseres som nyttigt.
Blandt sådanne almennyttige formål kan nævnes  

 sociale, kunstneriske og andre kulturelle formål, miljømæssige,  

 videnskabelige, - herunder forskningsmæssige eller sygdomsbekæmpende -  

 humanitære, undervisningsmæssige, religiøse eller nationale formål.
Også  

 idrætsforeninger og dyreværnsorganisationer kan anses for almennyttige.
 Derimod kan organisationer, der varetager politiske, økonomiske eller  

 erhvervsmæssige interesser, ikke anses for almennyttige.
 Det almenvelgørende eller almennyttige formål skal være angivet i  

 vedtægterne.
Det er i almindelighed uden betydning for spørgsmålet, om et formål kan  

 anses for almenvelgørende eller på anden måde almennyttigt, om aktiviteten  

 udøves her i landet eller i udlandet.
Det er dog et ufravigeligt krav, at  

 administrationen af de midler, der kommer formålet til gode, finder sted her  

 i landet.
Told- og skatteregion København 4 (Syd) er bemyndiget til at godkende de  

 pågældende foreninger mv., jf. § 2 i bekendtgørelse nr. 417 af 6. juni 1991  

 sammenholdt med TS-cirkulære nr. 1993-4. Told- og skatteregionens afgørelser  

 kan indbringes for Told- og Skattestyrelsen, jf. § 13, stk. 1, i nævnte  

 bekendtgørelse.
Told- og Skattestyrelsens afgørelser kan ikke indbringes for  

 anden administrativ myndighed.
 Anmodning om godkendelse skal indsendes inden den 1. oktober i det  

 kalenderår, for hvilket godkendelsen første gang skal have virkning.
 Ligningsrådet har i TS-cirkulære 1992-15 fastsat retningslinier for  

 godkendelse af foreninger mv. efter ligningslovens § 8 A.
 Told- og Skattestyrelsen udsender årligt et cirkulære med fortegnelse over  

 de godkendte foreninger mv.
17.2. Ligningslovens § 8 H Efter ligningslovens § 8 H kan selskaber, der er skattepligtige efter  

 selskabsskattelovens § 1, stk. 1, nr. 1-3 og 5-6, og stk. 2, 1. pkt., samt §  

 2, stk. 1, litra a, fradrage gaver til forskning.
 Det er en betingelse, at gaven er ydet til almenvelgørende eller på anden  

 måde almennyttige foreninger, stiftelser, institutioner mv., der anvender  

 deres midler, herunder de modtagne ydelser, til forskning.
 Det er endvidere en betingelse, at den modtagende forening mv. er godkendt  

 til at modtage sådanne gaver med den virkning, at giveren får fradragsret.
Efter ligningslovens § 8 H er det en betingelse for fradragsretten, at den  

 modtagende forening mv. er godkendt af Planlægningsrådet for Forskningen for  

 det kalenderår, hvori gaven ydes.
Godkendelsen fra Planlægningsrådet for  

 Forskningen medfører, at foreningen mv. er berettiget til at modtage gaver  

 med den virkning, at gaven er fradragsberettiget for giveren.
Foreninger, stiftelser og institutioner mv. kan godkendes, hvis de er Alle 3 betingelser skal være opfyldt.
 Udtrykket hjemmehørende her i landet svarer til betegnelsen i  

 selskabsskattelovens § 1. Ifølge praksis er det derfor afgørende, at både  

 bestyrelsen - i hvert fald flertallet af bestyrelsen - og hovedkontoret  

 befinder sig her i landet.
En institution betragtes som almennyttig, når dens virke i samfundet kan  

 karakteriseres som nyttigt ud fra den almindeligt fremherskende opfattelse i  

 befolkningen.
Endvidere skal institutionens formål komme en vis større kreds  

 til gode.
 Begreberne almenvelgørende og almennyttige skal forstås på samme måde, som  

 de forstås i ligningslovens § 8 A om fradragsret for gaver til  

 almenvelgørende eller på anden måde almennyttige institutioner.
Forskning forstås som videnskabelig undersøgelse og granskning.  

 Undersøgelserne kan indgå som et led i egentlig grundforskning.
De kan også  

 være rettet mod praktiske mål eller anvendelser.
Grundforskning er defineret  

 i afsnit 11.3. vedrørende ligningslovens § 8 B.
Reglerne om fradragsret for gaver er ikke skattemæssigt begrænsede i form  

 af maksimumsbeløb eller procentandele af selskabets overskud eller omsætning  

 eller andet.
Der følger dog en vis begrænsning af aktieselskabslovens § 114  

 (anpartsselskabslovens § 83). Ifølge denne regel kan generalforsamlingen  

 beslutte, at der ydes gaver af selskabets midler til almennyttige eller  

 dermed ligestillede formål, for så vidt det under hensyn til hensigten med  

 gaven, selskabets økonomiske stilling samt omstændighederne i øvrigt må anses  

 for rimeligt.
Ved siden af generalforsamlingens kompetence har bestyrelsen  

 kompetence til at anvende beløb til de nævnte formål, som i forhold til  

 selskabets økonomiske stilling er af ringe betydning.
Reglerne om fradragsret for gaver medfører for selskaber, som i en periode  

 ikke har udbetalt udbytte, men derimod har akkumuleret dette, at  

 skattemyndighederne ikke kan statuere maskeret udlodning, hvis selskabet  

 beslutter at give gaver til godkendte foreninger mv.
Selskabet vil derimod  

 have fradragsret for gaverne.
 Godkendelse af foreningerne mv. gives for kalenderår.
18. UNDERSKUDSREGLERNE 18.1. Ligningslovens § 15 Reglerne i ligningslovens § 15 gælder kun for selskaber mv., fonde og  

 foreninger og for dødsboer.
For personer gælder reglerne i personskattelovens  

 § 13, virksomhedsskattelovens § 13 og lov om særlig indkomstskat mv. § 9. For  

 indkomst efter kulbrinteskatteloven gælder en særlig regel, jf.  

 kulbrinteskattelovens § 11.
Ligningslovens § 15 giver adgang til, at underskud, der er fremkommet ved  

 opgørelsen af den skattepligtige indkomst for et indkomstår, kan fradrages  

 ved opgørelsen af den skattepligtige indkomst i de nærmest efterfølgende fem  

 indkomstår.
Fradraget kan dog kun overføres til senere indkomstår, hvis det  

 ikke kan rummes i et tidligere års skattepligtige indkomst.
 Ved alle former for underskud, hvor der sker fremførsel af underskud fra  

 tidligere indkomstår, fremføres det ældste underskud først.
En række andre love indeholder bestemmelser, der har indvirkning på  

 reglerne i ligningslovens § 15. Det drejer sig om fondsbeskatningsloven,  

 fusionsskatteloven, lov om skattefri virksomhedsomdannelse,  

 selskabsskatteloven og konkursskatteloven.
Hertil kommer regler i  

 ligningslovens § 15, stk. 5-8, der begrænser underskudsfremførsel i visse  

 situationer, hvis et selskab skifter ejerkreds.
18.2. Underskudsfremførsel, fondsbeskatningsloven Et skattemæssigt underskud, der fremkommer ved opgørelsen af den  

 skattepligtige indkomst efter fondsbeskatningslovens §§ 3 eller 8, kan  

 fremføres til modregning i følgende års positive indkomst efter  

 ligningslovens § 15. Underskuddet fradrages i den efter  

 fondsbeskatningslovens §§ 3 og 8 opgjorte indkomst, dvs. ved opgørelsen af  

 nettoindkomsten inden fradrag for uddelinger og hensættelser.
 Underskud, der vedrører erhvervsmæssig virksomhed fra tidligere indkomstår  

 forud for indtræden af skattepligt efter fondsbeskatningsloven, vil ligeledes  

 kunne fremføres til modregning i den efter fondsbeskatningslovens §§ 3 eller  

 8 opgjorte indkomst.
Et underskud, der fremkommer ved, at uddelinger og hensættelser som nævnt  

 i fondsbeskatningslovens §§ 4 og 5 eller § 9 overstiger den efter  

 fondsbeskatningslovens §§ 3 og 8 opgjorte indkomst, kan derimod som  

 udgangspunkt ikke fremføres til modregning i følgende års indkomst.
Hvis en  

 del af underskuddet hidrører fra et fradragsberettiget nettotab efter  

 kursgevinstloven, vil dog en til dette tab svarende del af underskuddet kunne  

 fremføres, jf. fondsbeskatningslovens § 3, stk. 2.
 Overstiger uddelinger og hensættelser sammen med bundfradraget den efter  

 fondsbeskatningslovens §§ 3 eller 8 opgjorte indkomst, kan det overskydende  

 beløb ikke fremføres til modregning i følgende års indkomst.
 Der kan i øvrigt henvises til Skattedepartementets cirkulære nr. 147 af  

 19. august 1992 om fondsbeskatningsloven, pkt. 19.
18.3. Underskudsfremførsel, fusionsskatteloven Efter fusionsskattelovens § 8, stk. 6, kan tidligere opgjorte  

 skattemæssige underskud i et af de af fusionen, spaltningen mv. omfattede  

 selskaber (både det modtagende (fortsættende) og det/de indskydende  

 (ophørende) ikke fradrages ved indkomstopgørelsen i det modtagende selskab.
Dette gælder dog ikke, når et moderselskab fusionerer med et  

 datterselskab, som det har været sambeskattet med indtil fusionsdatoen og i  

 de seneste 5 forudgående indkomstår.
Ved fusion af to søsterselskaber, der er  

 sambeskattede med deres fælles moderselskab, kan underskud i det ophørende  

 søsterselskab ikke ved fusion overføres til det fortsættende søsterselskab,  

 men underskuddet kan som følge af sambeskatningsreglerne fradrages i  

 koncernens sambeskattede indkomst.
 Med hensyn til underskud efter kulbrinteskattelovens kapitel 2 og 3 er det  

 en betingelse, at de to selskaber har været sambeskattet indtil fusionsdatoen  

 og i de seneste 15 forudgående indkomstår.
 De ovennævnte frister på henholdsvis 5 og 15 år blev indført ved lov nr.  

 144 af 25. marts 1987. Tidligere var fristen kun på 2 år.
 Fristerne på 5 og 15 år finder efter den nævnte lov anvendelse på  

 fusioner, der finder sted efter den 14. januar 1987. Den hidtidige frist på 2  

 år gælder dog fortsat for fusion mellem moder- og datterselskab, hvis  

 betingelserne i den dagældende § 31, stk. 1, 3. og 4. pkt., i  

 selskabsskatteloven var opfyldt den 14. januar 1987. Det er herefter en  

 betingelse, at moderselskabet, eventuelt sammen med andre af de  

 datterselskaber, der inddrages under sambeskatningen, ejede samtlige aktier i  

 datterselskabet den 14. januar 1987. Er der tale om et udenlandsk  

 datterselskab, er det tilstrækkeligt, at de danske selskaber, der inddrages  

 under sambeskatningen, enten selv eller sammen med Industrialiseringsfonden  

 for Udviklingslandene den 14. januar 1987 ejede hele den del af det  

 udenlandske datterselskabs aktiekapital, som efter lovgivningen i det  

 pågældende land da kunne ejes af aktieselskaber her i landet.
 I fusionsskattelovens § 14 a, § 14 b og § 14 d er der indført særlige  

 regler om omdannelse til aktieselskab for henholdsvis sparekasser,  

 realkreditinstitutter og gensidige forsikringsforeninger.
 I bestemmelserne er der henvist til de generelle regler i  

 fusionsskatteloven, herunder bestemmelsen i § 8, stk. 6, og udgangspunktet er  

 således også i forbindelse med sådanne omdannelser, at underskuddet fortabes.  

 I alle tre bestemmelser er der dog indført særlige regler, hvorefter der i  

 forbindelse med en omdannelse er mulighed for at bevare underskuddet til  

 fremførsel i det modtagende aktieselskab efter ligningslovens § 15.
 For sparekasserne fremgår det af fusionsskattelovens § 14 a, stk. 2, at  

 underskuddet vil kunne fremføres af det modtagende sparekasseaktieselskab,  

 såfremt omdannelsen sker ved en overdragelse af sparekassens aktiver og gæld  

 som helhed til et af sparekassen oprettet aktieselskab, hvori sparekassen  

 ejer hele aktiekapitalen.
 For de gensidige forsikringsforeninger findes en tilsvarende regel i  

 fusionsskattelovens § 14 d, stk. 4.
For realkreditinstitutterne fremgår det af fusionsskattelovens § 14 b,  

 stk. 2, at underskuddet kan videreføres, hvis realkreditinstituttets aktiver  

 og gæld som helhed overdrages til et af realkreditinstituttet ejet eller  

 oprettet aktieselskab, hvori instituttet ejer hele aktiekapitalen.
Det er en  

 betingelse, at aktieselskabet ikke tidligere har drevet erhvervsmæssig  

 virksomhed.
 Såfremt underskuddet videreføres af aktieselskabet, vil det ikke længere  

 kunne udnyttes af den hidtidige forening mv.
Både for realkreditinstitutter og gensidige forsikringsforeninger er der i  

 lovteksten skabt mulighed for i forbindelse med omdannelsen at etablere en  

 holdingkonstruktion, jf. fusionsskattelovens § 14 b, stk. 4, og § 14 d, stk.  

 6. Holdingkonstruktionen etableres ved en videreoverdragelse af virksomheden  

 til et datterselskab, og der er mulighed for i denne forbindelse at  

 videreføre underskuddet i datterselskabet.
Som betingelse herfor er der et  

 krav om samtidighed, om overdragelse af de fulde aktiviteter samt et  

 ejerskabskrav.
Såfremt underskuddet videreføres af datterselskabet, kan det  

 ikke længere udnyttes af moderselskabet.
I fusionsskattelovens § 14 d, stk. 7, findes en særlig undtagelse fra  

 reglerne om begrænsning af underskudsfremførselsadgangen ved ændring i  

 aktionærkredsen.
De forsikringsmæssige regler indebærer, at de gensidige  

 forsikringsforeninger kan være opdelt i en forening, der varetager  

 livsforsikring, og en forening, der varetager skadesforsikring.
I forbindelse  

 med en omdannelse til aktieselskab af de to gensidige forsikringsforeninger  

 kan det være ønskeligt at skabe en enstrenget struktur ved at overdrage  

 aktierne i livsforsikringsaktieselskabet til skadesforsikringsaktieselskabet.
Da livsforsikringsaktieselskabet er nyt, vil det ikke falde ind under  

 undtagelsen i ligningslovens § 15, stk. 7, nr. 3. For at skabe mulighed for  

 at etablere den enstrengede struktur i forbindelse med omdannelserne er  

 overdragelsen af livforsikringsaktieselskabet og dermed ændringen i  

 aktionærkredsen derfor særligt undtaget fra begrænsningsreglerne.
Det er en  

 betingelse, at de to forsikringsselskaber skal være inden for den samme  

 koncern.
Fusionsdirektivet (434/90/EØF) er gennemført ved lov nr. 219 af 3. april  

 1992. Ved loven er der med virkning fra og med 1. januar 1992 indført nye  

 regler i fusionsskattelovens § 15 om fusion med udenlandske selskaber.
Ifølge  

 bestemmelserne finder kapitel 1, herunder § 8, stk. 6, tilsvarende  

 anvendelse.
Det vil sige, at der ved fusion med udenlandske selskaber er  

 fradrag for underskud fra tidligere år i samme omfang som ved fusion med  

 danske selskaber.
Der er endvidere indført nye regler i §§ 15 a og 15 b om  

 spaltning og i §§ 15 c og 15 d om tilførsel af aktiver.
Ifølge bestemmelserne  

 finder § 8, stk. 6, tilsvarende anvendelse.
Det vil sige, at foreligger der  

 ved spaltning eller tilførsel af aktiver i et af selskaberne underskud fra  

 tidligere år, kan dette underskud ikke fradrages ved det modtagende selskabs  

 indkomstopgørelse.
Ved tilførsel af aktier kan et underskud i det indskydende  

 selskab fra tidligere år fortsat fremføres til fradrag i det indskydende  

 selskabs skattepligtige indkomst.
18.4. Underskudsfremførsel, virksomhedsomdannelsesloven Skattefri omdannelse af personligt ejede virksomheder til aktie- eller  

 anpartsselskaber, som registreres her i landet, kan ske efter lov om  

 skattefri virksomhedsomdannelse.
Efter virksomhedsomdannelseslovens § 1, stk. 2, kan omdannelse tillige ske  

 ved overdragelse til et selskab, som allerede er stiftet på tidspunktet for  

 omdannelsen.
Overdragelse til et eksisterende selskab er dog betinget af, at  

 den oprindelige ejer af den personligt drevne virksomhed besidder hele aktie-  

 eller anpartskapitalen, samt at selskabet ikke forud for omdannelsen har  

 drevet erhvervsmæssig virksomhed.
Det er således en forudsætning, at  

 selskabet fra stiftelsen indtil omdannelsen har været uden anden aktivitet  

 end forrentning af indskudskapitalen.
Overskud i den hidtil personlige  

 virksomhed vil således efter omdannelsen ikke kunne udlignes ved fremførsel  

 efter ligningslovens § 15 af underskud hidrørende fra det selskab, hvortil  

 virksomheden er overdraget.
Ligeledes hindrer virksomhedsomdannelseslovens § 8, at et ikke udnyttet  

 underskud oparbejdet i den personligt ejede virksomhed i tiden før  

 omdannelsen overføres til aktie- eller anpartsselskabet.
Et sådant underskud,  

 der foreligger på statusdagen for sidste årsregnskab, må fremføres til  

 fradrag i den tidligere ejers skattepligtige indkomst for senere indkomstår  

 efter reglerne i personskatteloven og virksomhedsskatteloven.
18.5. Underskudsfremførsel, sambeskatning Efter selskabsskattelovens § 31 kan Ligningsrådet tillade, at to eller  

 flere aktieselskaber sambeskattes.
Det følger af bestemmelsen, at de nærmere  

 vilkår for sambeskatningen - herunder bestemmelser om, hvorledes der skal gås  

 frem i tilfælde af ophævelse af sambeskatning - fastsættes af Ligningsrådet.
 Ligningsrådet har, senest i TS-cirkulære 1993-13, fastsat regler om  

 behandling af underskud som vilkår for at opnå adgang til sambeskatning.
 18.6. Underskudsfremførsel, konkurs for selskaber mv.
 Ved lov nr. 359 af 6. juni 1991 er der indført en konkursskattelov.  

 Reglerne om underskudsfremførsel for selskaber, foreninger og fonde findes i  

 lovens § 4.
 Inden for perioden fra begyndelsen af det indkomstår, hvori  

 konkursdekretet afsiges, og indtil konkursens slutning  

 (konkursindkomstperioden), kan underskud ved opgørelsen af konkursindkomsten  

 i de enkelte indkomstår fremføres eller tilbageføres i konkursindkomsten uden  

 tidsmæssig begrænsning.
Endvidere kan underskud fra indkomstår før konkursen, der kan fradrages i  

 konkursboets første indkomstår, også fradrages ved opgørelsen af  

 konkursindkomsten i senere år.
Dette gælder, selv om 5-års begrænsningen for  

 underskudsfremførsel i ligningslovens § 15 overskrides.
Hvis der i henhold til selskabsskattelovens § 31 er meddelt tilladelse til  

 sambeskatning, bortfalder denne fra og med det indkomstår, hvori  

 konkursdekretet afsiges.
Det betyder, at det tidligere sambeskattede selskabs  

 underskud ikke kan fradrages i positiv indkomst i andre af koncernens  

 selskaber i det år, hvor konkursdekretet afsiges, eller senere.
Bestemmelsen  

 gælder både, når selskabet er skattepligtigt af konkursindkomsten, og når  

 selskabet ikke er skattepligtigt.
 Skattemæssige underskud fra før konkursens slutning kan ikke fradrages  

 efter dette tidspunkt.
 De nærmere regler om underskudsfremførsel fremgår af Skatteministeriets  

 cirkulære nr. 68 af 20. maj 1992 om visse skattemæssige forhold ved konkurs  

 og underskudsbegrænsning ved akkord mv.
 18.7. Underskudsfremførsel, akkord for selskaber mv.
 Ved lov nr. 363 af 6. juni 1991 er der indført begrænsninger i  

 selskabers, fondes og foreningers adgang til underskudsfremførsel ved  

 tvangsakkord og frivillig akkord.
 Hvis en skattepligtig i et indkomstår opnår en tvangsakkord, nedsættes  

 uudnyttede underskud fra akkordåret og tidligere år med gældsnedskrivningen i  

 det omfang, denne er skattefri, jf. ligningslovens § 15, stk. 2.
Underskud fra år forud for det år, hvori akkorden opnås, nedsættes, inden  

 det fradrages i dette eller de senere års indkomst.
Underskud fra akkordåret  

 nedsættes, inden det fradrages i de følgende år.
 Hvis underskud fra flere år skal nedsættes, nedsættes underskud fra et  

 tidligere år før underskud fra et senere år.
 Underskud begrænses med gældseftergivelsens fulde beløb uden kursnedslag.
Hvis det selskab, der opnår en akkord, er sambeskattet med andre  

 selskaber, nedsættes underskuddet inden overførsel til fradrag i de andre  

 sambeskattede selskabers indkomst.
I modsætning til hvad der gælder for  

 konkurs, betyder akkorden ikke, at sambeskatningen ophører.
 Ligningslovens § 15, stk. 2, finder tilsvarende anvendelse på aftaler om  

 en samlet ordning mellem en skyldner og dennes kreditorer om bortfald eller  

 nedsættelse af skyldnerens gæld (frivillig akkord), jf. stk. 3.
 Ligningslovens § 15, stk. 2 og 3, gælder ikke for dødsboer.
 De nærmere regler om underskudsfremførsel ved tvangsakkord eller frivillig  

 akkord fremgår af cirkulære nr. 68 af 20. maj 1992 om visse skattemæssige  

 forhold ved konkurs og underskudsbegrænsning ved akkord mv.
18.8. Underskudsfremførsel, begrænsning For selskaber, der er skattepligtige efter selskabsskattelovens § 1, stk.  

 1, nr. 1 og 2, dvs. aktie- og anpartsselskaber samt aktieselskabslignende  

 selskaber, er der i ligningslovens § 15 fastsat visse begrænsninger i  

 adgangen til at fremføre underskud.
Efter § 15, stk. 5, kan et underskud fra  

 et tidligere indkomstår ikke nedbringe den skattepligtige indkomst til et  

 beløb mindre end selskabets positive nettokapitalindtægter, hvis mere end 50  

 pct. af aktiekapitalen ved indkomstårets udløb ejes af andre aktionærer end  

 ved begyndelsen af underskudsåret.
Tilsvarende gælder, hvis andre aktionærer  

 ved indkomstårets udløb end ved begyndelsen af underskudsåret råder over mere  

 end 50 pct. af den samlede stemmeværdi.
Bestemmelsen regulerer alene adgangen til at fremføre underskud fra  

 tidligere år.
Der er således ingen begrænsninger ved modregning af indtægter  

 og udgifter, der vedrører samme indkomstår, når den skattepligtige indkomst  

 for dette indkomstår skal opgøres.
Begrænsningen i underskudsfremførsel sker kun, hvis aktionærkredsens  

 sammensætning er væsentligt ændret.
Bedømmelsen heraf sker ved at sammenligne  

 aktionærkredsen ved begyndelsen af det indkomstår, der udviser underskud, med  

 aktionærkredsen ved udløbet af det indkomstår, hvori underskuddet ønskes  

 fradraget.
Handel med aktierne i selskabet i den mellemliggende periode får  

 kun betydning, hvis aktionærkredsens sammensætning ved indkomstårets udløb  

 påvirkes heraf.
Bedømmelsen skal foretages særskilt for hvert enkelt  

 indkomstår.
 Det er muligt, at et yngre underskud skal fremføres forud for et ældre  

 underskud, fordi det sidstnævnte underskud er omfattet af begrænsningsreglen.  

 Et gammelt underskud omfattet af begrænsningsreglen bortfalder ikke, men kan  

 fremføres til senere år, hvis selskabet her har tilstrækkelig erhvervsmæssig  

 indkomst, eller hvis aktierne sælges tilbage til de gamle aktionærer.  

 Begrænsningsreglen kan dog medføre, at selskabet ikke kan nå at udnytte  

 underskuddet inden for 5 års-fristen.
Ved bedømmelsen af, om andre aktionærer råder over mere end 50 pct. af  

 aktiekapitalen eller stemmeværdien, er det uden betydning, hvorledes  

 indflydelsen er opnået. Ændringen i indflydelsen kan f.eks. være sket ved  

 overdragelse af aktier, forhøjelse eller nedsættelse af aktiekapitalen eller  

 vedtægtsændringer, der ændrer aktiernes stemmeværdi.
Derimod vil erhvervelse  

 af forkøbsrettigheder eller køberettigheder til aktierne normalt ikke få  

 betydning for selskabets adgang til at fremføre underskud.
Der kan dog i det  

 enkelte tilfælde foretages en vurdering af, om erhvervelse af f.eks.  

 køberettigheder sker på sådanne vilkår, at der i realiteten er sket en  

 overdragelse af aktierne eller den hertil knyttede stemmeværdi.
På  

 tilsvarende måde kan salg af aktier til de gamle aktionærer før indkomstårets  

 udløb med efterfølgende tilbagekøb tilsidesættes, hvis der ikke er tale om en  

 reel overdragelse af aktierne.
 Fordelingen af aktier eller stemmeværdi mellem de enkelte aktionærer skal  

 være ændret med mere end 50 pct., førend retten til underskudsfremførsel  

 begrænses.
Hvis der er flere aktionærer i selskabet, kan det være en fordel at lave  

 et skema for at finde ud af, om mere end 50 pct. af aktierne ved  

 indkomstårets udløb ejes af andre aktionærer end ved begyndelsen af  

 underskudsåret.
I eksemplet er vist et selskab med 4 aktionærer, hvoraf  

 aktionærerne A og B afhænder aktier til de hidtidige aktionærer C og D samt  

 til en ny aktionær E.
Eksempel på ændring i den procentvise fordeling af aktiekapitalen i et  

 selskab I eksemplet er ændringen 55 pct., og underskuddet kan derfor ikke  

 nedbringe indkomstårets skattepligtige indkomst til et beløb mindre end  

 selskabets nettokapitalindtægter.
Begrænsningen af retten til at fremføre underskud omfatter alene  

 modregning i nettokapitalindtægter.
Der er ingen begrænsninger i retten til  

 at fremføre underskud til modregning i erhvervsmæssig indkomst uanset, at  

 selskabets aktionærkreds ændres væsentligt.
Nettokapitalindtægter opgøres efter ligningslovens § 15, stk. 6, som  

 summen af Der indgår kun indtægter og udgifter, der har betydning for opgørelsen af  

 den skattepligtige indkomst.
Indtægter, der er skattefri for selskaber, men  

 ikke for personer, indgår derfor ikke.
Opregningen i ligningslovens § 15,  

 stk. 6, er udtømmende.
 I § 15, stk. 7, er anført 3 undtagelser fra begrænsningen af  

 underskudsfremførsel.
 Børsnoterede selskaber er ikke omfattet og kan fremføre underskud efter  

 den almindelige 5-årsregel uden begrænsninger.
 Begrænsningsreglerne finder ikke anvendelse, hvis ændringen i ejerkredsen  

 skyldes overdragelse af aktier til personer omfattet af arveafgiftslovens §  

 2, stk. 1, litra A og B, dvs. ægtefælle, børn, forældre og søskende mv.
Ved bedømmelsen af ændringen i selskabets aktionærkreds ses bort fra  

 sådanne overdragelser.
Dette gælder også overgang af aktierne ved arv.
Hvis A  

 i det ovennævnte eksempel overdrager sine 40 pct. af aktiekapitalen til D og  

 E, der er den pågældendes børn, ses der bort herfra. Ændringen i ejerkredsen  

 vil under hensyn til undtagelsesreglen herefter kun udgøre 15 pct., og  

 underskuddet vil derfor ikke være omfattet af begrænsningsreglen.
Endelig finder begrænsningen ikke anvendelse for underskud hidrørende fra  

 indkomstår, hvori selskabet drev virksomhed som pengeinstitut,  

 forsikringsselskab eller investeringsforening, eller hvor selskabet var  

 omfattet af realkreditloven, af lov om visse kreditinstitutter eller i øvrigt  

 udøvede næring ved køb og salg af fordringer eller drev næringsvirksomhed ved  

 finansiering.
Det er et udtrykkeligt krav, at den nævnte virksomhed skal have  

 været udøvet i hele underskudsåret, ikke blot en del heraf.
Det er  

 derimod uden betydning, hvilken virksomhed der drives i det indkomstår, hvori  

 underskuddet ønskes anvendt.
 Såfremt et selskab, omfattet af selskabsskattelovens § 1, stk. 1, nr. 1 og  

 2, ejer 25 pct. eller derover (moderselskabet) af aktiekapitalen i et andet  

 selskab (datterselskabet) anses ikke moderselskabet, men aktionærerne i  

 moderselskabet ved anvendelsen af begrænsningsreglen for at eje aktierne i  

 datterselskabet efter deres forholdsmæssige andel af moderselskabets  

 aktiekapital, jf. ligningslovens § 15, stk. 8. Tilsvarende anses aktionærerne  

 i moderselskabet for at råde over stemmeværdien i datterselskabet efter deres  

 forholdsmæssige andel af stemmeværdien i moderselskabet.
 Når et datterselskabs aktionærkreds skal opgøres, skydes moderselskabet ud  

 som aktionær, og i stedet anses aktionærerne i moderselskabet som aktionærer.  

 Hvis moderselskabet igen ejes af et andet selskab, er det aktionærforholdene  

 i dette selskab, der er afgørende.
 Reglen medfører, at overdragelser af aktier i en koncerns moderselskab kan  

 få virkning for adgangen til at fremføre underskud i samtlige  

 koncernselskaber.
Hvis moderselskabet ikke ejer alle aktierne i datterselskabet, anvendes  

 bestemmelsen kun på den aktiepost, som moderselskabet ejer.
Hvis et  

 moderselskab sælger så mange aktier, at det bringes under 25 pct.s grænsen,  

 vil reglen medføre, at moderselskabet nu anses som ejer af de resterende  

 aktier i stedet for aktionærerne i moderselskabet.
Reglen om, at aktionærforholdene i et moderselskab har betydning for  

 datterselskabets adgang til at fremføre underskud, gælder ikke  

 aktionærforholdene i udenlandske moderselskaber og børsnoterede  

 moderselskaber.
I disse tilfælde anses moderselskabet og ikke aktionærerne i  

 moderselskabet som ejer af aktierne i datterselskabet og dettes eventuelle  

 datterselskaber.
Visse koncerninterne aktieoverdragelser vil ikke beskære  

 underskudsselskabets fremførselsadgang.
Hvis et moderselskab overdrager et  

 helejet datterselskab til moderselskabets danske søsterselskab, vil  

 aktionærerne i det selskab, der udgør toppen af koncernen (eller selve  

 selskabet, hvis dette er udenlandsk eller børsnoteret), stadig væk anses som  

 aktionærer i underskudsselskabet.
Aktieoverdragelsen får derfor ingen  

 virkning for underskudsselskabet.
Normalt vil begrænsningen af et selskabs ret til at fremføre underskud fra  

 et tidligere indkomstår ved et ejerskifte ikke få betydning for overførsel af  

 underskud mellem sambeskattede selskaber , fordi underskud fra før  

 sambeskatningens påbegyndelse efter sambeskatningsvilkårene alene kan bringes  

 til fradrag i overskud indtjent af samme selskab.
Som følge af ligningslovens  

 § 15, stk. 8, kan underskudsfremførslen dog begrænses i en sambeskattet  

 koncern, hvis et ikke børsnoteret moderselskab skifter ejerkreds.
Et  

 eventuelt underskud, opstået under sambeskatningen, som et selskab ikke kan  

 modregne i sine egne kapitalindtægter, kan heller ikke modregnes i  

 nettokapitalindtægter, indtjent af de øvrige selskaber, omfattet af  

 sambeskatningen.
18.9. Genbeskatning af underskud.
Ligningslovens § 33 D og § 33 E 18.9.1. Underskud i udenlandske faste driftssteder og faste ejendomme Ligningslovens § 33 D, der er indsat ved lov nr. 219 af 3. april 1992,  

 går ud på at genbeskatte underskud i udenlandske faste driftssteder og  

 udenlandske faste ejendomme.
I relation til reglerne i § 33 D anses  

 benyttelse af henlæggelser til investeringsfonds og indskud på  

 etableringskonti til forlods afskrivning på et aktiv for at være underskud i  

 det indkomstår, hvor henlæggelsen eller indskuddet benyttes.
Ligningslovens § 33 D har virkning for underskud i form af benyttelse af  

 henlæggelse til investeringsfonds eller indskud på etableringskonti til  

 forlods afskrivning på et aktiv, når aktivet er erhvervet den 19. februar  

 1992 eller senere.
Dette gælder, uanset om denne dato ligger i indkomståret  

 1991 eller i indkomståret 1992. Iøvrigt har § 33 D virkning for underskud,  

 der fradrages ved indkomstopgørelsen for indkomståret 1992 eller senere  

 indkomstår.
 Der skal ikke ske genbeskatning af underskud, der er fratrukket ved  

 indkomstopgørelsen for indkomståret 1991 eller tidligere indkomstår, men som  

 fremføres til fradrag ved opgørelsen af den skattepligtige indkomst for  

 indkomståret 1992 eller senere indkomstår.
 Efter § 33 D, stk. 1, skal der, hvis en person eller et selskab mv. ved  

 opgørelsen af den skattepligtige indkomst har foretaget fradrag for underskud  

 i et udenlandsk fast driftssted, foretages genbeskatning af dette underskud i  

 efterfølgende indkomstår, hvor der er overskud i det faste driftssted, eller  

 hvor det faste driftssted afhændes, likvideres eller omdannes til et selskab.
 Hvis personen eller selskabet i samme indkomstår både har underskud i det  

 faste driftssted og andet overskud fra samme stat, som medregnes ved  

 opgørelsen af grundlaget for den danske beskatning, skal der kun ske  

 genbeskatning i det omfang, underskuddet overstiger andet skattepligtigt  

 overskud.
 Bestemmelsen om modregning af underskud i andet skattepligtigt overskud  

 har kun betydning for afgørelsen af, om der for et indkomstår er et underskud  

 i et fast driftssted, der kan genbeskattes i et efterfølgende indkomstår.  

 Bestemmelsen har ikke betydning for afgørelsen af, om der for et indkomstår  

 er et overskud i et fast driftssted, der kan begrunde genbeskatning af  

 underskud fra et tidligere indkomstår.
 Eksempel:
En virksomhed har to faste driftssteder i samme stat A og B, der i år 1  

 har et resultat på henholdsvis (A) - 100.000 kr. og (B) 0 eller ialt -100.000  

 kr., og som i år 2 har et resultat på henholdsvis (A) + 100.000 kr. og (B) -  

 100.000 kr. eller ialt 0. Bestemmelsen om modregning af underskud medfører,  

 at der for år 2 ikke er noget underskud at genbeskatte.
Bestemmelsen har ikke  

 betydning for afgørelsen af, om der i år 2 er overskud i A, der kan begrunde  

 genbeskatning af underskuddet i dette faste driftssted i år 1. I år 2 kan der  

 ske genbeskatning af underskuddet i A i år 1 på 100.000 kr., idet der i år 2  

 er et overskud i A på 100.000 kr.
 Genbeskatning i efterfølgende år, hvor der er overskud i det faste  

 driftssted, eller hvor det faste driftssted afhændes, likvideres eller  

 omdannes til et selskab, skal kun ske, hvis der sker nedsættelse af dansk  

 beskatning i henhold til en dobbeltbeskatningsoverenskomst med den stat, hvor  

 det faste driftssted er beliggende, og denne overenskomst lemper  

 dobbeltbeskatningen af overskuddet af det faste driftssted ved anvendelsen af  

 eksemptionsmetoden (ny eller gammel metode).
 Der skal således ikke ske genbeskatning, hvis overenskomsten lemper  

 dobbeltbeskatningen af overskuddet af det faste driftssted ved anvendelsen af  

 creditmetoden.
Personen eller selskabet kan efter praksis frit vælge at anvende den  

 interne creditbestemmelse i ligningslovens § 33 i stedet for  

 dobbeltbeskatningsoverenskomstens eksemptionslempelse.
Der skal ikke ske  

 genbeskatning af tidligere fratrukket underskud i efterfølgende indkomstår,  

 hvor der er overskud i det faste driftssted, i det omfang personen eller  

 selskabet vælger at anvende creditlempelse i medfør af lovens § 33 på dette  

 overskud.
 Der skal ikke ske genbeskatning af tidligere fratrukket underskud i  

 efterfølgende år, hvor der er overskud i det faste driftssted, i det omfang  

 overskuddet i det faste driftssted medgår til at nedbringe et underskud i  

 personens eller selskabets skattepligtige indkomst, som ellers ville have  

 kunnet overføres til en ægtefælle eller et sambeskattet selskab eller  

 fremføres til senere indkomstår.
 Genbeskatningen i efterfølgende år, hvor der er overskud i det faste  

 driftssted, sker ved, at der ved opgørelsen af personens eller selskabets  

 skattepligtige indkomst medregnes et beløb svarende til det fratrukne  

 underskud, dog højst et beløb svarende til det for samme indkomstår ved  

 indkomstopgørelsen eller skatteberegningen medregnede overskud af det faste  

 driftssted, jf. § 33 D, stk. 2.
 Underskud, der ikke er blevet genbeskattet efter de foran anførte regler,  

 skal medregnes ved opgørelsen af personens eller selskabets skattepligtige  

 indkomst for det indkomstår, hvori det faste driftssted afhændes, likvideres  

 (ophører) eller omdannes til et selskab.
 Overdragelse af et udenlandsk fast driftssted som led i en overdragelse af  

 en persons eller et selskabs danske virksomhed med skattemæssig succession og  

 således, at det faste driftssted vedbliver at være et fast driftssted af en  

 dansk virksomhed (f.eks. som led i en skattefri virksomhedsomdannelse), anses  

 ikke som afhændelse i § 33 D's forstand af det udenlandske faste driftssted.  

 Det fortsættende selskab succederer i forpligtelsen til at lade sig  

 genbeskatte af de underskud, der har været i det udenlandske faste driftssted  

 i tidligere år, og som endnu ikke er genbeskattet.
Der skal ske genbeskatning af et beløb svarende til det fratrukne  

 underskud reduceret med Der skal dog højst medregnes et beløb svarende til det overskud og den  

 fortjeneste af det faste driftssted, der for dette indkomstår skal medregnes  

 ved opgørelsen af almindelig eller særlig indkomst eller skatteberegningen,  

 jf. § 33 D, stk. 3.
 Reglerne om genbeskatning af underskud i et fast driftssted finder  

 tilsvarende anvendelse på underskud af en fast ejendom, som er beliggende i  

 en stat, med hvilken Danmark har en dobbeltbeskatningsoverenskomst, hvis  

 lempelse er baseret på eksemptionsmetoden, jf. § 33 D, stk. 4.
For personer gælder, at genbeskattet underskud af et fast driftssted eller  

 en ejendom under virksomhedsordningen medregnes ved opgørelsen af  

 virksomhedsindkomsten.
I alle andre tilfælde medregnes det genbeskattede  

 underskud ved opgørelsen af den personlige indkomst.
 Genbeskattet underskud anses ved skatteberegningen som dansk indkomst.  

 Genbeskattet underskud berettiger således ikke til lempelse efter  

 ligningslovens § 33, dobbeltbeskatningsoverenskomster eller  

 selskabsskattelovens § 17, stk. 2.
 Eksempel:
Et selskab, der har kalenderårsregnskab, har et udenlandsk fast  

 driftssted, der er etableret i 1988. Der er i forbindelse hermed anskaffet en  

 fast ejendom og driftsmidler.
Den 1. marts 1992 anskaffes yderligere en fast  

 ejendom.
I forbindelse hermed benyttes henlæggelser til investeringsfonds.  

 Der afskrives 500.000 kr. forlods.
 Situation 1 - Dobbeltbeskatning af overskud i det faste driftssted  

 lempes efter metoden eksemption med progressionsforbehold (ny metode); der er  

 ikke taget hensyn til en eventuel udlandslempelse:
 1992:
Situation 2 - For årene 1995 og 1996 vælger selskabet at anvende  

 reglerne i ligningslovens § 33 til ophævelse af dobbeltbeskatningen af  

 overskuddet og fortjenesten af det udenlandske faste driftssted.
Der er i  

 udlandet betalt en skat på henholdsvis 30.000 kr. i 1995 og 15.000 kr. i 1996  

 af overskuddet.
Der er betalt 100.000 kr. i skat af fortjenesten ved salget  

 af de to ejendomme; der er ikke taget hensyn til en eventuel udlandslempelse:
 1995:
 18.9.2. Underskud i udenlandske sambeskattede selskaber.
 Ligningslovens § 33 E, der er indsat ved lov nr. 219 af 3. april 1992,  

 går ud på at genbeskatte underskud i udenlandske sambeskattede selskaber.
 Ligningslovens § 33 E har virkning for underskud, der fradrages ved  

 indkomstopgørelsen for indkomståret 1992 eller senere.
 Der skal ikke ske genbeskatning af underskud, der er fratrukket ved  

 indkomstopgørelsen for indkomståret 1991 eller tidligere indkomstår, men som  

 fremføres til fradrag ved opgørelsen af den skattepligtige indkomst for  

 indkomståret 1992 eller senere indkomstår.
 Efter § 33 E, stk. 1, skal der, hvis et dansk selskab mv. ved opgørelsen  

 af den skattepligtige indkomst har foretaget fradrag for underskud i et  

 sambeskattet selskab i en fremmed stat, Færøerne eller Grønland, foretages  

 genbeskatning af dette underskud i efterfølgende indkomstår, hvor der er  

 overskud i det sambeskattede selskab, eller hvor sambeskatningen ophører.
Hvis der i det samme indkomstår, hvor der er underskud i det sambeskattede  

 selskab, er andet overskud fra samme stat, som medregnes ved opgørelsen af  

 grundlaget for den danske beskatning, skal der kun ske genbeskatning i det  

 omfang underskuddet overstiger andet skattepligtigt overskud.
Der henvises  

 til afsnit 18.9.1. vedrørende § 33 D.
 Genbeskatningen i efterfølgende indkomstår, hvor der er overskud i det  

 sambeskattede selskab, sker ved, at der ved opgørelsen af det danske selskabs  

 skattepligtige indkomst medregnes et beløb svarende til det fratrukne  

 underskud, dog højst et beløb svarende til det for samme indkomstår ved  

 indkomstopgørelsen eller skatteberegningen medregnede overskud af det  

 sambeskattede selskab, jf. § 33 E, stk. 2.
 Genbeskatning i efterfølgende år, hvor der er overskud i det sambeskattede  

 selskab, skal kun ske, hvis der sker nedsættelse af dansk beskatning i  

 henhold til en dobbeltbeskatningsoverenskomst med den stat, hvor det  

 sambeskattede selskab er hjemmehørende, og denne overenskomst lemper  

 dobbeltbeskatningen af overskuddet af det sambeskattede selskab ved  

 anvendelsen af eksemptionsmetoden.
Der skal derfor ikke ske genbeskatning af tidligere fratrukket underskud i  

 efterfølgende indkomstår, hvor der er overskud i det sambeskattede selskab, i  

 det omfang det danske selskab vælger at anvende creditlempelse i medfør af §  

 33 på dette overskud.
Der skal heller ikke ske genbeskatning, hvis der sker  

 nedsættelse af dansk beskatning i henhold til en  

 dobbeltbeskatningsoverenskomst med den stat, hvor det sambeskattede selskab  

 er hjemmehørende, og denne overenskomst lemper dobbeltbeskatningen af  

 overskuddet af det sambeskattede selskab ved anvendelsen af creditmetoden.
Der skal ikke ske genbeskatning af tidligere fratrukket underskud i  

 efterfølgende år, hvor der er overskud i det sambeskattede selskab, i det  

 omfang dette overskud medregnes ved opgørelsen af det danske selskabs  

 negative skattepligtige indkomst, som kan overføres til et andet sambeskattet  

 selskab eller fremføres til senere indkomstår.
I tilfælde, hvor det danske  

 selskab er sambeskattet med flere selskaber, er det summen af de  

 skattepligtige indkomster i alle de af sambeskatningen omfattede selskaber,  

 bortset fra det overskudsgivende selskab, der er afgørende for, om der skal  

 ske genbeskatning af tidligere fratrukket underskud.
 Underskud, der ikke er blevet genbeskattet efter de foran anførte regler,  

 skal genbeskattes i det danske selskab i det indkomstår, hvori  

 sambeskatningen ophører, jf. § 33 E, stk. 3.
Er det sambeskattede selskab hjemmehørende i en stat, med hvilken Danmark  

 har en dobbeltbeskatningsoverenskomst, der lemper dobbeltbeskatningen af  

 overskuddet i det sambeskattede selskab ved anvendelsen af  

 eksemptionsmetoden, skal der ske genbeskatning af et beløb svarende til det  

 fratrukne underskud reduceret med Er det sambeskattede selskab hjemmehørende i en stat, med hvilken Danmark  

 har en dobbeltbeskatningsoverenskomst, der lemper dobbeltbeskatningen af  

 overskuddet i det sambeskattede selskab ved anvendelsen af creditmetoden,  

 skal der ske genbeskatning af et beløb svarende til det fratrukne underskud  

 reduceret med Der skal ikke ske genbeskatning, når sambeskatningen mellem et  

 moderselskab og dets datterselskab ophører i forbindelse med, at  

 moderselskabet fusionerer med datterselskabet efter reglerne i  

 fusionsskatteloven, og selskaberne har været sambeskattet indtil  

 fusionsdatoen og i de seneste 5 år forud herfor eller, for så vidt angår  

 underskud efter kulbrinteskattelovens kapitel 2 og 3, 15 år forud herfor.
Det  

 vil sige i de tilfælde, hvor der ved fusionen kan ske fradrag af underskud  

 fra tidligere år i det fortsættende selskabs indkomst i medfør af  

 fusionsskattelovens § 8, stk. 6.
 Ophører sambeskatningen på anden måde, skal der højst medregnes et beløb  

 svarende til det overskud og den fortjeneste, der for dette indkomstår skulle  

 medregnes ved opgørelsen af det sambeskattede selskabs skattepligtige  

 indkomst eller skatteberegningen, såfremt det sambeskattede selskab var  

 blevet opløst ved likvidation og i forbindelse hermed skulle beskattes her i  

 landet.
Det beløb, der maksimalt skal genbeskattes, beregnes som det overskud og  

 den fortjeneste, der skulle medregnes ved opgørelsen af det sambeskattede  

 selskabs skattepligtige indkomst eller skatteberegningen, såfremt det  

 sambeskattede selskab var blevet opløst ved likvidation den første dag i det  

 indkomstår, for hvilket der første gang foretages særbeskatning af dette  

 selskab.
Overskuddet og fortjenesten opgøres efter reglerne i  

 selskabsskattelovens § 5. Beregningen af det beløb, der maksimalt skal  

 genbeskattes, er en fiktiv beregning, der ikke har sammenhæng med  

 indkomstopgørelsen iøvrigt for det sambeskattede selskab og det danske  

 selskab.
For at undgå, at samme indtægt i det sambeskattede selskab indgår  

 både i sambeskatningsindkomsten for det sidste år under sambeskatningen og i  

 det beløb, der maksimalt skal genbeskattes, ses der dog ved opgørelsen af det  

 beløb, der maksimalt skal genbeskattes, bort fra indtægt, der er medregnet  

 ved opgørelsen af sambeskatningsindkomsten for det sidste år under  

 sambeskatning.
 Ved opgørelsen af det beløb, der højst skal medregnes efter ligningslovens  

 § 33 E, gives der fradrag for beløb, der beskattes i medfør af  

 varelagerlovens § 5, stk. 1.
 Som salgssum for afståede aktiver og passiver anses værdien i handel og  

 vandel ved sambeskatningens ophør.
 Det påhviler selskabet at godtgøre, at det beløb, der højst skal  

 medregnes, er mindre end det underskud, der skal genbeskattes.
 Genbeskattet underskud efter ligningslovens § 33 E anses, ligesom  

 genbeskattet underskud efter § 33 D, for at være dansk indkomst ved  

 skatteberegningen.
 Eksempel:
Et selskab, der har kalenderårsregnskab, har et udenlandsk sambeskattet  

 datterselskab, der er stiftet i 1988. Datterselskabet har i forbindelse med  

 stiftelsen anskaffet en fast ejendom og nogle driftsmidler.
I 1992 anskaffes  

 yderligere en fast ejendom.
 Situation 1 - Dobbeltbeskatning af overskud i det sambeskattede  

 datterselskab lempes efter metoden eksemption med progressionsforbehold (ny  

 metode). Der er ikke taget hensyn til en eventuel udlandslempelse:
 1992:
 1996:
 Aktierne i datterselskabet afstås den 1. maj 1996.
 Ved likvidation den første dag i det indkomstår, for hvilket der første  

 gang foretages særbeskatning af datterselskabet, det vil sige den 1. januar  

 1996, ville der have været:
Overskud i perioden 1. januar 1995-1. januar 1996 19. FRIGØRELSESAFGIFT Ligningslovens § 4 A Ved opgørelse af fortjeneste eller tab efter statsskattelovens § 5, stk.  

 1, litra a, ved afståelse af fast ejendom kan sælgeren efter ligningslovens §  

 4 A fradrage pålagt frigørelsesafgift.
Bestemmelsen finder således kun  

 anvendelse, hvor sælger skal næringsbeskattes af handlen.
Efter frigørelsesafgiftsloven skal der betales frigørelsesafgift, når  

 ejendomme, som benyttes til landbrug, gartneri, planteskole eller  

 frugtplantage, inddrages under byzone eller sommerhusområde.
Det samme gælder  

 ejendomme, der den 1. august 1969 blev benyttet til landbrug, gartneri,  

 planteskole eller frugtplantage, men som efter dette tidspunkt enten er  

 blevet tilplantet, uden at arealet er undergivet fredskovspligt, eller ikke  

 længere bliver benyttet.
Formålet med afgiften er at beskatte den  

 værdistigning, som ændret zonestatus giver for de overførte ejendomme i form  

 af øgede anvendelsesmuligheder.
Ved salg af en fast ejendom, som er blevet pålagt frigørelsesafgift i  

 sælgers ejertid, kan sælger fratrække afgiften ved opgørelsen af fortjeneste  

 eller tab.
Dette har betydning i de tilfælde, hvor fortjenesten er  

 skattepligtig efter statsskattelovens § 5, stk. 1, litra a.
Ejendommen skal  

 således være erhvervet i næring, hvorved fortjenesten ved et senere salg er  

 skattepligtig almindelig indkomst.
 Et dødsbo kan ved afståelse af en næringsejendom fradrage  

 frigørelsesafgift, som er pålagt i afdødes eller afdødes ægtefælles  

 besiddelsestid.
En arving, legatar eller afdødes ægtefælle, der efter kildeskattelovens  

 regler indtræder i dødsboets skattemæssige stilling med hensyn til  

 ejendommen, kan ved et senere salg på samme måde fradrage frigørelsesafgift,  

 som er pålagt, medens ejendommen var i afdødes, ægtefællens eller boets  

 besiddelse.
Dette fradrag skal tages i betragtning ved beregning af den  

 passivpost vedrørende ejendommen, som er nævnt i kildeskattelovens § 33 A,  

 stk. 1 og 2.
I forbindelse med familieoverdragelse af en virksomhed eller en andel  

 heraf kan erhververen efter kildeskattelovens § 33 C succedere i  

 overdragerens skattemæssige stilling.
Denne regel gælder også for succession  

 i en næringsejendom, som er omfattet af ligningslovens § 4 A.
Ved et senere  

 salg kan den succederede erhverver fradrage frigørelsesafgift, som er  

 pålignet hos overdrageren.
 Er ejendommen overgået til den længstlevende ægtefælle som et led i dennes  

 overtagelse af fællesboet til hensidden i uskiftet bo, kan den længstlevende  

 ægtefælle ved et senere salg på tilsvarende måde fradrage frigørelsesafgift,  

 der er pålagt, mens ejendommen var i afdødes besiddelse.
 Tilsvarende gælder, hvis den længstlevende ægtefælle har fået udsættelse  

 med pligten til at betale arveafgift efter § 14 A i arveafgiftsloven, eller  

 hvis den længstlevende ægtefælle har overtaget boet uden skiftebehandling  

 efter skiftelovens § 57, stk. 1.
Pålignet frigørelsesafgift tilbagebetales efter frigørelsesafgiftslovens §  

 8 A, hvis ejendommen tilbageføres til landzone i medfør af § 45 i lov om  

 planlægning (indtil udgangen af 1991 by- og landzonelovens § 2 a). Hvis der i  

 forbindelse med påligning af afgiften er bevilget henstand med betalingen,  

 bortfalder henstandsbeløbet ved tilbageførelsen.
Når frigørelsesafgiften er  

 tilbagebetalt eller bortfaldet, og ejendommen herefter sælges, kan afgiften  

 ikke fratrækkes ved opgørelsen af den skattepligtige fortjeneste.
Dette  

 gælder uanset om det er ejeren, dødsboet, eller andre af de forannævnte, som  

 sælger ejendommen.
C.
FORMUEOPGØRELSEN 20.1. Ligningslovens § 4 B Fast ejendom skal medregnes med den årligt regulerede  

 kontantejendomsværdi ved opgørelsen af den skattepligtige formue, jf.  

 statsskattelovens § 14 og ligningslovens § 18 B.
Anvendes ejendommen til  

 landbrug, gartneri, planteskole eller frugtplantage, reduceres  

 ejendomsværdien ifølge ligningslovens § 4 B med et differencebeløb, som for  

 ejendomme i landzone er fastsat i henhold til vurderingslovens § 14, stk. 6.
 Bestemmelsen i ligningslovens § 4 B må ses i sammenhæng med reglerne i lov  

 om vurdering af landets faste ejendomme.
 De nævnte love medfører, at ejere af visse landbrugsejendomme mv.  

 beliggende i landzone fritages for at blive beskattet af forventningsværdien.  

 Ved forventningsværdien forstås den højere grundværdi af jorden, som skyldes  

 forventninger om, at ejendommen vil komme til at ligge i byzone eller i et  

 sommerhusområde.
 Ligningslovens § 4 B medfører, at et beløb svarende til  

 forventningsværdien skal fradrages ved opgørelsen af den ejendomsværdi,  

 hvormed ejendommen skal medregnes i den skattepligtige formue.
Ligningslovens § 4 B finder anvendelse for ejendomme, der omfattes af  

 vurderingslovens § 14, stk. 5. Det drejer sig om ejendomme, som efter  

 vurderingsrådets bestemmelse helt eller delvis anses for benyttet til  

 landbrug, gartneri, planteskole eller frugtplantage (vurderingslovens § 33,  

 stk. 1), og som er beliggende i en landzone.
Det gælder endvidere ejendomme i  

 landzone, som ved 14. almindelige vurdering var omfattet af vurderingslovens  

 § 33, stk. 1, men som efter dette tidspunkt enten er blevet tilplantet, uden  

 at arealet er undergivet fredskovspligt, eller som ikke længere bliver  

 benyttet.
Ejendomsværdien skal for disse ejendomme ligesom for andre ejendomme  

 ansættes efter den kontante handelsværdi af den samlede ejendom.
Derimod skal  

 grundværdien på grund af bondegårdsreglen for disse ejendomme ansættes efter  

 den landbrugsmæssige hektar-værdi uden hensyn til den højere jordværdi, der  

 er en følge af forventninger om ejendommens overgang til anden zonestatus.  

 Denne forventningsværdi knyttet til jorden indgår derfor alene i  

 ejendomsværdien.
 Differencebeløbet, som vurderingsrådet efter vurderingslovens § 14, stk.  

 6, skal angive, udtrykker denne forventningsværdi, og efter ligningslovens §  

 4 B skal ejendommen medregnes i den skattepligtige formue med ejendomsværdien  

 efter fradrag af differencebeløbet.
Ved anvendelsen af ligningslovens § 4 B skal der regnes med den  

 ejendomsværdi og det differencebeløb, der konstateres pr. det seneste  

 vurderingstidspunkt inden skæringsdagen for opgørelsen af den skattepligtige  

 formue.
Herved tages der hensyn til både almindelige vurderinger,  

 årsomvurderinger og vurderinger efter vurderingslovens § 4 og § 4 A.
Det er  

 uden betydning, om den skattepligtige er gjort bekendt med en ændret  

 vurdering eller et ændret eller bortfaldet differencebeløb, inden formuen  

 gøres op.
Det er også uden betydning, om ændringen er påklaget.
20.2. Ligningslovens § 15 L Bestemmelsen i ligningslovens § 15 L præciserer, at ejerlejligheder skal  

 medregnes ved opgørelsen af den skattepligtige formue.
Ejerlejligheden  

 medregnes med den ansatte ejendomsværdi, reguleret efter vurderingslovens § 2  

 A.
Ved formueopgørelsen skal ejeren af lejligheden endvidere medregne værdien  

 af sin andel af ejerforeningens formue, eller fradrage værdien af sin andel  

 af ejerforeningens gæld.
20.3. Ligningslovens § 18 A Efter reglerne i ligningslovens § 18 A, stk. 1, 1. pkt., skal skibe til  

 erhvervsmæssig brug, der afskrives efter afskrivningslovens afsnit III, ved  

 formueopgørelsen ansættes til et beløb svarende til saldoen ved indkomstårets  

 udgang som omhandlet i afskrivningslovens § 13, jf. § 2, stk. 5.
 Efter ligningslovens § 18 A, stk. 1, 2. pkt., skal driftsmidler, som  

 omfattes af reglerne i afsnit I i afskrivningsloven - dvs. maskiner, inventar  

 og lign. driftsmidler, der udelukkende benyttes erhvervsmæssigt - ved  

 formueopgørelsen ligeledes ansættes til et beløb svarende til den saldoværdi  

 ved indkomstårets udgang, der er nævnt i afskrivningslovens § 2, stk. 5, for  

 formueskattepligtige personer og dødsboer dog med et nedslag på 40 pct.
Blandet benyttede driftsmidler, der er omfattet af afskrivningslovens  

 afsnit II, skal i anskaffelsesåret ansættes til anskaffelsessummen med  

 fradrag af de beregnede afskrivninger.
I de følgende indkomstår skal  

 driftsmidlerne ved formueopgørelsen ansættes til den uafskrevne del af  

 anskaffelsessummen efter fradrag af de beregnede afskrivninger.
Det  

 uafskrevne beløb er anskaffelsessummen med fradrag af afskrivningerne (indtil  

 30 pct. af uafskrevne beløb). Af de beregnede afskrivninger kan ved  

 indkomstopgørelsen kun fradrages den del, der svarer til den erhvervsmæssige  

 anvendelse.
Det er imidlertid det uafskrevne beløb, dvs. anskaffelsessummen  

 med fradrag af såvel erhvervsmæssige som private afskrivninger, der medregnes  

 til formuen.
 Afskrivningslovens afsnit V A (leasing) er ophævet ved lov nr. 388 af 7.  

 juni 1989. Ophævelsen af afsnit V A har virkning for aktiver, der er  

 anskaffet den 12. maj 1989 eller senere.
For aktiver, anskaffet før den 12. maj 1989, gælder leasingreglerne  

 fortsat.
Skibe og maskiner, inventar og lign. driftsmidler, der fortsat  

 omfattes af leasingreglerne, ansættes ved formueopgørelsen til den  

 saldoværdi, der er nævnt i den nu ophævede § 34 C i afskrivningsloven.  

 Formueskattepligtige personer og dødsboer kan foretage et nedslag på 40 pct.  

 af saldoværdien.
Dette nedslag omfatter således også evt. skibe, der indgår i  

 den ikke afskrivningsberettigede særlige saldo.
 En negativ saldoværdi kan ikke fradrages ved formueopgørelsen.
Nedslag efter ligningslovens § 18 A indrømmes alene ved formueopgørelsen  

 for formueskattepligtige personer og dødsboer.
Bestemmelsen ændrer således  

 ikke reglerne om opgørelse af den indre værdi ved kursfastsættelsen af  

 ikke-børsnoterede aktier og anparter.
Nedslaget gives heller ikke ved  

 opgørelsen af den skattemæssige formue for kooperationsbeskattede  

 andelsselskaber, jf. selskabsskattelovens § 1, stk. 1, nr. 3 a og 4.
 Andre formueskattepligtige løsøregenstande bortset fra varer, der omfattes  

 af lov om skattemæssig opgørelse af varelagre mv., ansættes ved  

 formueopgørelsen efter deres værdi i handel og vandel, jf. ligningslovens §  

 18 A, stk. 2.
 Ved opgørelsen af den skattepligtige formue medregnes landbrugerens  

 husdyrbesætning til den efter husdyrbesætningslovens § 2 nedskrevne værdi.  

 Der kan ikke beregnes nedslag i den formueskattepligtige værdi efter  

 ligningslovens § 18 A.
20.4. Ligningslovens § 18 B Ifølge ligningslovens § 18 B, stk. 1, skal en fast ejendom medregnes med  

 den ved indkomstårets udgang ansatte ejendomsværdi reguleret efter  

 vurderingslovens § 2 A ved opgørelsen af den skattepligtige formue.
Efter § 18 B, stk. 2, skal ejendomme, som udelukkende anvendes til  

 erhvervsmæssige formål, ved formueopgørelsen for formueskattepligtige  

 personer og dødsboer medregnes med et beløb svarende til ejendomsværdien med  

 fradrag af 40 pct.
Det fremgår direkte af loven, at udlejning til beboelse  

 ikke anses for erhvervsmæssig virksomhed i denne forbindelse.
Benyttes den pågældende ejendom både til erhvervsmæssig virksomhed og til  

 andre formål, gives der ved formueopgørelsen for formueskattepligtige  

 personer og dødsboer nedslag på 40 pct. i den del af ejendomsværdien, som kan  

 henføres til ejendommens anvendelse til erhverv.
I den øvrige del af  

 ejendomsværdien gives der derimod ikke nedslag.
For disse såkaldte blandede  

 ejendomme må der således foretages en fordeling af ejendomsværdien ved  

 opgørelsen af den skattepligtige formue.
Ved ejendomsvurderingerne foretages  

 en vurderingsfordeling af ejendomsværdien for visse kategorier af ejendomme.
 For ejendomme, der benyttes til landbrug, gartneri, frugtplantage eller  

 planteskole, fordeler vurderingsmyndighederne således både grundværdi og  

 ejendomsværdi på stuehus med tilhørende grund og have og på den øvrige  

 ejendom, jf. vurderingslovens § 33, stk. 4.
Endvidere foretager vurderingsmyndighederne for ejendomme, som indeholder  

 1 eller 2 selvstændige lejligheder, og som både tjener til bolig for ejeren  

 og benyttes erhvervsmæssigt i væsentligt omfang, en fordeling af  

 ejendomsværdien på den del af ejendommen, der tjener til bolig for ejeren, og  

 på den øvrige ejendom.
Ved fordelingen af ejendomsværdien i forbindelse med  

 opgørelsen af den skattepligtige formue kan der tages udgangspunkt i de  

 nævnte vurderingsfordelinger, medmindre ejendommen har været anvendt til  

 erhvervsmæssig virksomhed i et andet omfang end forudsat ved  

 vurderingsfordelingen.
 For de øvrige ejendomme, som både anvendes til erhvervsmæssig virksomhed  

 og til andet formål, må man af hensyn til beregningen af nedslagsbeløbet  

 foretage en skønsmæssig fordeling af ejendomsværdien.
Anvendes en erhvervsejendom kun i uvæsentligt omfang til  

 ikke-erhvervsmæssige formål, gives der dog nedslag i hele ejendomsværdien,  

 idet der i så fald ses bort fra den ikke-erhvervsmæssige anvendelse, jf.  

 ligningslovens § 18 B, stk. 4. På tilsvarende måde ses der bort fra en  

 uvæsentlig erhvervsmæssig anvendelse af en ejendom, som i øvrigt anvendes til  

 ikke-erhvervsmæssige formål.
Den erhvervsmæssige anvendelse af en ejendom må  

 i almindelighed anses for uvæsentlig, hvis den svarer til mindre end 10 pct.  

 af den pågældende ejendom.
Tilsvarende gælder den ikke-erhvervsmæssige  

 anvendelse af en erhvervsejendom.
Nedslag efter ligningslovens § 18 B gives alene ved formueopgørelsen for  

 formueskattepligtige personer og dødsboer.
Bestemmelsen ændrer således ikke  

 reglerne om opgørelsen af den indre værdi ved kursfastsættelsen af  

 ikke-børsnoterede aktier og anparter.
Nedslaget gives heller ikke ved  

 opgørelsen af den skattemæssige formue for kooperationsbeskattede  

 andelsselskaber, jf. selskabsskattelovens § 1, stk. 1, nr. 3 a og 4.
20.5. Ligningslovens § 18 C Efter bestemmelsen i ligningslovens § 18 C skal der for ejendomme, som  

 omfatter mindst 25 ha skov, ved opgørelsen af den skattepligtige formue  

 indrømmes et nedslag på 40 pct. af den del af ejendomsværdien, som kan  

 henføres til skov.
Den faste ejendom medregnes ved opgørelsen af den skattepligtige formue  

 med den årligt regulerede ejendomsværdi.
Nedslaget på 40 pct. beregnes  

 ligeledes på grundlag af den årligt regulerede ejendomsværdi.
Bestemmelsen i § 18 C skal ses i sammenhæng med bestemmelsen i § 18 B om  

 formuenedslag for erhvervsmæssigt anvendte ejendomme.
Er både de i § 18 B og  

 de i § 18 C opstillede betingelser for nedslag opfyldt, kan der for den del  

 af ejendomsværdien, som kan henføres til skov, således ske et nedslag på  

 tilsammen 80 pct. ved formueopgørelsen.
§ 18  C er ikke som §§ 18 A og B begrænset til kun at  

 have virkning for formueopgørelsen for formueskattepligtige personer og  

 dødsboer.
Bestemmelsen kan derfor få betydning ved værdiansættelsen af aktier  

 og anparter i ikke-børsnoterede selskaber, der ejer skove af den omhandlede  

 størrelse.
 Der henvises i øvrigt til Statsskattedirektoratets cirkulære nr. 114 af  

 10. juli 1981 om fordeling af ejendomsværdien for ejendomme med skov.
20.6. Ligningslovens § 19 Efter ligningslovens § 19 skal visse aktier ved formueopgørelsen som  

 udgangspunkt medregnes med mindst 80 pct. af den del af selskabets formue,  

 der svarer til aktiernes pålydende (aktiernes indre værdi).
 Dette gælder aktier, der ikke er frit omsættelige, samt aktier i  

 selskaber, i hvilke mindst 2/3 af samtlige aktier ejes af en enkelt aktionær.
 Formuen opgøres efter skattelovgivningens almindelige regler om  

 formueopgørelse på grundlag af selskabets status ved udgangen af det  

 regnskabsår, der ligger til grund for selskabets seneste skatteansættelse  

 forud for kursberegningen.
Ved beregningen af den indre værdi for ikke-børsnoterede aktier og  

 anparter kan de beløb, der medgår til betaling af udbytte for selskabets  

 senest afsluttede regnskabsår, fradrages.
Det samme gælder selskabsskatter,  

 der er eller kan forventes pålignet selskabet for tiden forud for  

 opgørelsesdagen.
20.7. Ligningslovens § 20 Efter ligningslovens § 20 skal der gives skønsmæssigt nedslag i  

 formueopgørelsen, hvis der indgår udbetalte eller tilgodehavende  

 forsikringssummer for skadelidte ejendomme, inventar eller privat løsøre.  

 Ejeren tænkes herved stillet, som om skaden ikke var indtrådt.
 Det er dog en forudsætning, at den skattepligtige har til hensigt at  

 foretage retablering af det skadelidte aktiv eller foretage anskaffelse af et  

 tilsvarende aktiv.
20.8. Ligningslovens § 21 Efter statsskattelovens § 13, litra b , kan der ved opgørelsen af  

 den skattepligtige formue foretages et fradrag for kapitalværdien af løbende  

 ydelser, som den skattepligtige er forpligtet til at udrede.
Efter ligningslovens § 21 er det en forudsætning for af fradrage  

 kapitalværdien af løbende ydelser, såsom aftægts- og underholdsydelser, i den  

 skattepligtige formue, at den pågældende løbende ydelse er fradragsberettiget  

 i den skattepligtige indkomst.
Det vil sige, at kapitalværdien af en løbende  

 ydelse kan fradrages i den skattepligtige formue i det forholdsmæssige  

 omfang, den årlige ydelse er fradragsberettiget i den skattepligtige indkomst  

 efter bestemmelserne i ligningslovens §§ 10, 11 og 12.
I det omfang, der ikke er fradragsret efter §§ 10, 11 og 12, er der heller  

 ikke fradrag efter statsskattelovens § 13, litra b.
I de tilfælde, hvor der  

 er begrænset fradragsret, er fradragsretten for kapitalværdien af den løbende  

 ydelse i formueopgørelsen begrænset på samme måde.
Hvis forpligtelsen til at  

 udrede en løbende ydelse er påtaget mod delvis vederlag, kan den  

 skattepligtige fradrage den del af kapitalværdien, der er ydet vederlag for.  

 Der er også fradragsret for kapitalværdien af en løbende ydelse, der udredes  

 i form af hel eller delvis fribolig for modtageren.
 De nærmere regler for beregning af kapitalværdi af en løbende ydelse  

 findes i Skatteministeriets bekendtgørelse nr. 699 af 16. oktober 1991 om  

 arve- og gaveafgift.
20.9. Ligningslovens § 21 A Efter ligningslovens § 21 A, stk. 1, jf. statsskattelovens § 13, litra a,  

 skal gæld som udgangspunkt fradrages efter sit pålydende ved opgørelsen af  

 den skattepligtige formue.
Ifølge ligningslovens § 21 A, stk. 2, skal der dog i visse situationer ske  

 kursansættelse af den skattepligtiges gæld.
Reglerne i § 21 A angår kun  

 kursansættelse af gæld ved formueopgørelsen.
 Hvis den fordring, der modsvarer gælden, ved formueopgørelsen kan ansættes  

 til en kursværdi, der er forskellig fra fordringens pålydende værdi, skal  

 gælden som udgangspunkt kursansættes efter tilsvarende principper, som gælder  

 for kursansættelse af den modsvarende fordring.
 Gæld skal således kursansættes, når gældens forrentnings-, afdrags- og  

 opsigelsesvilkår må antages at indebære, at den reelle byrde for låntageren  

 afviger fra gældens pålydende.
Den sikkerhed, der f.eks. ved pant eller kaution er stillet for lånets  

 tilbagebetaling, vil normalt være uden betydning for gældens tyngde for  

 debitor og vil derfor som hovedregel være uden betydning ved kursansættelse  

 af gæld.
En undtagelse herfra kan dog gælde i tilfælde, hvor det må anses for  

 godtgjort, at låntager er helt ude af stand til at betale gælden.
Skattemyndighederne har i almindelighed ikke anledning til at søge  

 kursansættelsen af gælden hos låntager afstemt med kursansættelsen af den  

 tilsvarende fordring hos långiver.
En undtagelse gælder dog, hvis det må  

 antages, at der er aftalt usædvanlige lånevilkår med hensyn til  

 forrentnings-, afdrags- og opsigelsesvilkår med særligt henblik på at opnå en  

 høj kursansættelse af gælden for derved at nedbringe formueansættelsen.
 Kursansættelsen skal ske efter kurs- og renteforholdene på tidspunktet for  

 opgørelsen af den skattepligtige formue samt efter forrentnings-, afdrags- og  

 opsigelsesvilkår for gælden på samme tidspunkt.
 I bekendtgørelse nr. 769 af 19. november 1990 om ligningsloven er der i  

 kapitel 4 fastsat nærmere regler om kursansættelse af gæld ved  

 formueopgørelsen og om realkreditinstitutters underretning til låntagere om  

 den skattemæssige kursværdi af gæld.
 Kursansættelse af gæld efter ligningslovens § 21 A, stk. 2, foretages  

 efter kursværdierne på tidspunktet for opgørelsen af den skattepligtige  

 formue, jf. bekendtgørelsens § 14.
Lån, der er ydet i form af børsnoterede obligationer, ansættes til  

 børskurs, jf. bekendtgørelsens § 15. Den børskurs, der skal anvendes, er den  

 af Københavns Fondsbørs senest beregnede officielle kurs, der er et  

 omsætningsvejet gennemsnit af alle handler (»Alle handler«) med  

 tillæg af 2 point.
Kursen »Alle handler« fremgår af de kurslister,  

 der offentliggøres af Københavns Fondsbørs.
 For lån, der kan indfries til pari, kan der dog ikke anvendes en kurs over  

 100, jf. bekendtgørelsens § 19.
 Følgende typer af gæld kan ifølge bekendtgørelsens § 16 fratrækkes med det  

 beløb, gælden lyder på:
Beløbsgrænsen på 25.000 kr. finder anvendelse for hvert enkelt lån.
Hvis  

 låntager har flere lån hos samme långiver, og lånene er optaget i samme  

 anledning, må de dog i denne forbindelse anses for eet gældsforhold.
Lånenes  

 restgæld skal således lægges sammen ved afgørelsen af, om lånet er over eller  

 under 25.000 kr.
Gæld, der løbende justeres i takt med udviklingen i et aftalt indeks for  

 prisudvikling, samt gæld, optaget i fremmed valuta, og gæld, der løbende  

 justeres i takt med fremmed valuta, skal fra og med indkomståret 1991 opgøres  

 til den reelle indfrielsesbyrde.
Sådan gæld har tidligere kunnet medtages til  

 pålydende ved formueopgørelsen.
Hvis gælden rent faktisk har en kurs omkring  

 pari, vil en kursansættelse bevirke, at gælden som hidtil kan fradrages efter  

 sit pålydende ved formueopgørelsen.
Bekendtgørelsens § 17 indeholder en bestemmelse, om at  

 realkreditinstitutter, der er godkendt efter realkreditloven samt lov om  

 Dansk Landbrugs Realkreditfond, på anmodning af låntagere, der oplyser at  

 have forskudt regnskabsår, har pligt til at give skriftlig underretning om  

 lånets restgæld, kurs og kursværdi på låntagers opgivne statusdag.
Hvis  

 lånets obligationsrestgæld fremgår af den nærmest forudgående  

 terminskvittering, har realkreditinstitutterne dog kun pligt til at angive  

 kursen på de obligationer, hvori lånet er ydet.
Anden gæld, som ikke er omfattet af bekendtgørelsens §§ 15-17, skal ifølge  

 bekendtgørelsens § 18 kursansættes til handelsværdien.
Som vejledning kan  

 anvendes et offentliggjort tabelmateriale, der årligt udarbejdes af Told- og  

 Skattestyrelsen på grundlag af kursforholdene ved udgangen af indkomståret.
Tabelmaterialet er som nævnt alene vejledende , og der kan tages  

 hensyn til særlige forhold ved kursansættelsen.
Det er således ikke kun  

 særlige vilkår i gældsbrevet, men samtlige bevisdata, der kan tages hensyn  

 til ved fastsættelsen af handelsværdien.
 Ved forskudte regnskabsår kan anvendes den senest inden statusdagen  

 udarbejdede tabel.
 For de særlige K-lån til landbruget mv., der ydes som 30-årige lån med en  

 fastsat lav rente i de første 10 år, hvorefter restgælden refinansieres ved  

 optagelse af et obligationslån, gælder det, at kursansættelsen i den første  

 10-års periode kan ske efter det nævnte tabelmateriale, idet det herved  

 lægges til grund, at der er tale om et lån, der udløber ved refinansieringen  

 og er ydet til den særlige lave rentefod.
 K-lån til besætningsudvidelser kan ansættes efter pålydende, idet lån af  

 denne art forfalder til indfrielse ved ejerskifte.
D.
SKATTEREGNSKAB, BEMYNDIGELSER 21.1. Ligningslovens § 29 Efter ligningslovens § 29, stk. 1, skal virksomheder med flere end 10  

 personer som ejere, hvoraf nogle ikke deltager i virksomhedens drift i  

 væsentligt omfang, udarbejde et fælles skatteregnskab for disse ejere.
Også  

 de ejere, der deltager i driften i væsentligt omfang, medregnes ved  

 opgørelsen af ejerantallet.
Disse ejere er ikke omfattet af reglerne om  

 fælles skatteregnskab.
Forudsætningen for, at der kan udarbejdes et fælles  

 regnskab for de pågældende ejere, vil normalt være, at der udarbejdes et  

 fælles skatteregnskab for hele virksomheden.
 Kravet om udarbejdelse af et fælles skatteregnskab gælder for alle  

 skattepligtige personer uanset, om de har anskaffet virksomheden før den 12.  

 maj 1989 eller efter.
 Der skal ikke udarbejdes et fælles skatteregnskab for en  

 udlejningsvirksomhed omfattet af personskattelovens § 4, stk. 1, nr. 12 eller  

 13.
Bestemmelsen om det fælles skatteregnskab gælder kun virksomheder med fast  

 driftssted her i landet.
Har virksomheden kun fast driftssted i udlandet,  

 skal der ikke udarbejdes et fælles skatteregnskab for ejerne, selv om en  

 eller flere af ejerne er skattepligtige i Danmark.
Det fælles skatteregnskab opgøres efter skattelovgivningens almindelige  

 regler.
Opgørelsesmetoderne er dog fastlagt på følgende to områder:
 1. Ved opgørelsen af virksomhedens skatteregnskab skal  

 virksomhedens renteindtægter og renteudgifter periodiseres.
 2. Som hovedregel skal der for alle skattepligtige  

 anvendes samme afskrivnings- og nedskrivningssatser i det fælles  

 skatteregnskab.
 Alle ejernes af- og nedskrivninger i virksomheden er omfattet af  

 bestemmelsen om anvendelse af fælles af- og nedskrivningssatser.
Efter ligningslovens § 29, stk. 3, skal det fælles skatteregnskab ikke  

 anvendes for afskrivningsgrundlag og afskrivningssatser, hvis den  

 skattepligtige for indkomståret 1988 eller tidligere har haft et andet  

 afskrivningsgrundlag end de øvrige ejere.
Er dette tilfældet, kan den  

 skattepligtige derfor selv fastsætte afskrivningssatser ved  

 indkomstopgørelsen.
En skattepligtig kan for en anpart også have et afskrivningsgrundlag, der  

 er forskelligt fra de øvrige ejere, ved køb af en brugt anpart, eller ved  

 forlods afskrivninger på et aktiv ved anvendelse af  

 investeringsfondshenlæggelser eller etableringskontomidler.
I disse tilfælde  

 kan den skattepligtige ligeledes selv fastsætte afskrivningssatser.
Har en skattepligtig med anparter i flere virksomheder haft fælles  

 afskrivningssaldo for aktiverne i disse virksomheder, kan den skattepligtige  

 fortsat foretage individuelle afskrivninger på den fælles saldoværdikonto ved  

 indkomstopgørelsen.
For anparter i flere virksomheder, anskaffet den 12. maj  

 1989 eller senere, kan der ikke etableres fælles afskrivningssaldo.
Efter ligningslovens § 29, stk. 2, skal det fælles skatteregnskab opgøres  

 for kalenderåret, medmindre Ligningsrådet tillader anvendelsen af et andet  

 regnskabsår.
Tilladelse til anvendelse af et andet regnskabsår end  

 kalenderåret kan gives i tilfælde, hvor kalenderåret vanskeligt kan anvendes.
 Efter skattekontrollovens § 8 S skal virksomheder med ejere, hvis indkomst  

 og formue fra virksomheden opgøres efter ligningslovens § 29, hvert år  

 indberette oplysninger fra det fælles skatteregnskab til skattemyndighederne  

 (Told- og Skattestyrelsen) efter Told- og Skattestyrelsens anvisninger.  

 Indberetning skal ske inden den 1. maj i året efter det kalenderår, som  

 oplysningerne vedrører, til brug for ligning og kontrol.
 Såfremt virksomheden har fået dispensation til at anvende et andet  

 regnskabsår end kalenderåret, skal indberetningen af det fælles  

 skatteregnskab og oplysninger om den skattepligtiges andel reguleres for til-  

 og afgange af afskrivningsberettigede aktiver fra regnskabsårets afslutning  

 til den 31. december.
Regnskabet skal bestå af oplysninger om de enkelte ejeres andel af  

 virksomhedens skattepligtige indkomst og formue.
Endvidere skal der ske  

 indberetning af de enkelte ejeres ejerandel, ejerperiode samt  

 identifikationsoplysninger.
21.2. Ligningslovens § 32 D Efter ligningslovens § 32 D, stk. 1, er det den kommunale  

 skattemyndighed, der fastsætter grundlaget for forskudsregistreringen efter  

 kildeskattelovens § 45, stk. 3, samt §§ 48, 50, 51, 52 og 53.  

 Skattemyndighedens afgørelse kan forlanges indbragt for skatteankenævnet,  

 hvis afgørelse er endelig.
Skatteministeren kan efter anmodning fra en  

 kommunalbestyrelse bestemme, at told- og skatteregionen skal bistå den  

 kommunale skattemyndighed ved varetagelsen af de opgaver, der er nævnt i 1.  

 pkt.
 Efter ligningslovens § 32 D, stk. 1, fastsættes grundlaget for  

 forskudsregistreringen som anført ud fra kildeskattelovens § 45, stk. 3, samt  

 §§ 48, 50, 51, 52 og 53. I forbindelse med forskudsregistreringen er det  

 således den kommunale skattemyndighed, der ved tvivlstilfælde tager stilling  

 til, om en indkomst skal anses for A- eller B-indkomst, jf. kildeskattelovens  

 § 45, stk. 3. Tilsvarende er det den kommunale skattemyndighed, der tager  

 stilling til skattepligtiges redegørelser om forventede indkomst- og  

 formueforhold efter § 52 og skattepligtiges forskudsbegæringer efter § 53.
 I bekendtgørelse nr. 1100 af 11. december 1992 om opkrævning mv. af  

 indkomst- og formueskat, kapitel 2, er der fastsat nærmere regler om  

 forskudsregistreringen.
 Det er i ligningslovens § 32 D, stk. 2 , bestemt, at det overlades  

 til skatteministeren at fastsætte de nærmere regler vedrørende forskellige  

 rent administrative forhold, for så vidt angår de skattepligtige, der er  

 omfattet af kildeskatteordningen.
 I medfør af § 32 D, stk. 2, er der i bekendtgørelse nr. 1100 af 11.  

 december 1992 om opkrævning mv. af indkomst- og formueskat, §§ 15-17, fastsat  

 nærmere bestemmelser herom.
Efter ligningslovens § 32 D, stk. 3, træffer skatteministeren bestemmelse  

 om, hvilke myndigheder der skal varetage opgaverne i forbindelse med  

 beregning og opkrævning af skatter mv. efter kildeskatteloven.
Der kan i den  

 forbindelse fastsættes bestemmelser om adgangen til at påklage afgørelser om  

 grundlaget for beregningen af indkomst- eller formueskat.
Bemyndigelsen er udnyttet i ovennævnte bekendtgørelse nr. 1100 af 11.  

 december 1992, § 1, hvorefter Told- og Skattestyrelsen forestår  

 skatteopkrævning og skatteberegning.
I nævnte bekendtgørelse, § 18, er der  

 fastsat bestemmelser om den skattepligtiges adgang til at klage over  

 skatteberegningen.
Herefter kan den skattepligtige, senest 4 uger efter at  

 have modtaget underretning om beregningen, klage over denne til vedkommende  

 skatteankenævn.
 Ligningslovens § 32 D, stk. 3, 1. og 2. pkt., omfatter ikke bøder, der er  

 administrativt ikendt i henhold til kildeskatteloven, herunder bøder, der  

 vedtages efter bødeforelæg i henhold til kildeskattelovens § 79. Efter  

 ligningslovens § 32 D, stk. 3, sidste pkt., er det derfor bestemt, at  

 skatteministeren endvidere træffer afgørelse om, hvilke myndigheder der skal  

 opkræve disse bøder.
 Efter kildeskattelovens § 79 kan sager om straf for overtrædelse af  

 kildeskatteloven afgøres ved udenretslig vedtagelse af en bøde, når  

 overtrædelsen ikke skønnes at ville medføre højere straf end bøde.
Af bekendtgørelse nr. 1100 af 11. december 1992 om opkrævning mv. af  

 indkomst- og formueskat, § 56, stk. 2, fremgår, at told- og skatteregionerne  

 er bemyndiget til efter kildeskattelovens § 79, stk. 1, at tilkendegive, at  

 en sag kan afgøres ved en administrativ bøde.
Af ovennævnte bekendtgørelses §  

 56, stk. 3, fremgår endvidere, at udlæg for bøder efter kildeskattelovens §  

 79 kan foretages af told- og skattefogederne.
Efter ligningslovens § 32 D, stk. 4, forestår den centrale told- og  

 skatteforvaltning (dvs.
Told- og Skattestyrelsen) kontrollen med, at de  

 indeholdelsespligtige overholder de pligter, som er pålagt dem efter  

 kildeskatteloven og øvrige skattelove mv. (arbejdsgiverkontrollen), og  

 fastsætter de nærmere retningslinier for kontrollens udførelse.
Arbejdsopgaverne udføres af told- og skatteregionerne efter bemyndigelse  

 fra Told- og Skattestyrelsen.
Told- og skatteregionerne udfører kontrol med  

 rigtigheden af virksomhedernes angivelser og afregning af indeholdt A-skat og  

 i tilknytning hertil vejledningsvirksomhed og administration.
Foruden service  

 og kontrolbesøgene i virksomhederne, skal arbejdsgiverkontrollen sørge for,  

 at virksomhederne indsender de månedlige redegørelser for den indeholdte  

 A-skat.
Told- og skatteregionerne skal desuden udsende de årlige  

 lønoplysningssedler og redegørelser til virksomhederne og kontrollere  

 oplysningerne, når de sendes tilbage fra virksomhederne.
Oplysningerne fra  

 redegørelser og lønoplysningssedler registreres i Told- og Skattestyrelsens  

 edb-systemer.
 Told- og skatteregionerne forestår desuden behandling af straffesager og  

 bobehandling.
21.3. Ligningslovens § 32 E Ved lov nr. 59 af 7. februar 1990 om ændring af forskellige skatte- og  

 afgiftslove mv. (Klageafkortning) er indsat en ny § 32 E i ligningsloven.
Efter ligningslovens § 32 E kan skatteministeren bemyndige de statslige  

 eller kommunale skattemyndigheder til at træffe afgørelser efter  

 ligningsloven.
Ministeren kan fastsætte regler om adgang til at klage over  

 afgørelserne, herunder om, at afgørelserne ikke kan indbringes for højere  

 administrativ myndighed.
Bestemmelsen vedrører kun de situationer, hvor skatteministeren efter  

 loven eller efter bekendtgørelser, fastsat efter loven kan træffe afgørelse i  

 konkrete sager.
Tilfælde, hvor kompetencen til at træffe afgørelse i  

 lovgivningen er henlagt til anden myndighed, berøres ikke af bestemmelsen.
Bestemmelsen i § 32 E berører således heller ikke afgørelser, der henhører  

 under de skatteansættende myndigheder.
Reglerne om, hvilken myndighed der  

 træffer afgørelse i sådanne sager og om adgangen til at klage over disse  

 afgørelser, findes i skattestyrelsesloven.
 Kompetencefordelingen i de enkelte typer af sager er nærmere beskrevet i  

 bekendtgørelse nr. 417 af 6. juni 1991 om henlæggelse af visse beføjelser til  

 de kommunale skattemyndigheder, told- og skatteregionerne, Told- og  

 Skattestyrelsen m.fl.
21.4. Ligningslovens § 34 Ifølge ligningslovens § 34 fastsætter skatteministeren de nærmere regler  

 for gennemførelsen af loven og bemyndiges til at afholde de hermed forbundne  

 udgifter.
 I medfør af bl.a. ligningslovens § 34 er udstedt bekendtgørelse nr. 1100  

 af 11. december 1992 om opkrævning mv. af indkomst- og formueskat.
E.
OPHÆVELSE AF CIRKULÆRER Følgende cirkulærer ophæves:
