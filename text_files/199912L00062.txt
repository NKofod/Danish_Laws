Fremsat den 27. oktober 1999 af trafikministeren (Sonja  

 Mikkelsen) Forslag til Lov om ændring af lov om luftfart (Firmaflyvning, flyvepladser i Grønland m.v.) § 1 I lov om luftfart, jf. lovbekendtgørelse nr. 373 af 4. juni 1997,  

 som ændret ved lov nr. 1114 af 29. december 1997, foretages  

 følgende ændringer:
 1. § 7 affattes således:
»§ 7. Et luftfartøj kan kun registreres  

 i Danmark, 1)	når det har dansk ejer, og ejeren er bosat eller  

 hjemmehørende i Danmark eller i en stat, hvor den  

 pågældende på grund af sin nationalitet ikke kan være  

 registreret ejer af et luftfartøj, 2)	når luftfartøjet er ejet af EU- eller  

 EØS-statsborgere eller EU- eller EØS-selskaber m.v. (juridiske  

 personer), i det omfang disse er omfattet af Det Europæiske  

 Fællesskabs regler, eller 3)	når luftfartøjet er ejet af en person, der har fast  

 bopæl i Danmark, og luftfartøjet benyttes med udgangssted i  

 Danmark.
Stk. 2. Som dansk ejer anses 1)	den danske stat og institutioner, som styres af staten, 2)	danske kommuner, 3)	danske statsborgere, 4)	stiftelser med sæde i Danmark, hvis ledelse udelukkende  

 består af danske statsborgere eller personer, der er omfattet af stk.  

 1, nr. 2-3, 5)	foreninger og lignende sammenslutninger med sæde i Danmark,  

 hvor mindst halvdelen af medlemmerne er danske statsborgere eller personer,  

 der er omfattet af stk. 1, nr. 2-3, 6)	aktieselskaber og andre selskaber med begrænset ansvar,  

 når det overvejende antal deltagere er danske statsborgere eller  

 personer, der er omfattet af stk. 1, nr. 2-3, og selskabet er undergivet  

 disse deltageres fulde kontrol, og 7)	aktieselskaber, som udelukkende har dansk bestyrelse og direktion  

 med sæde i Danmark.
Stk. 3. Trafikministeren kan i særlige tilfælde  

 tillade, at et luftfartøj, der overvejende benyttes med udgangssted i  

 Danmark, registreres, selv om betingelserne i stk. 1 ikke er  

 opfyldt.« 2. I § 32 indsættes som stk. 4:
»Stk. 4. Luftfartøjets ejer eller  

 bruger skal efter anmodning fra luftfartsvæsenet oplyse, hvilke  

 personer der på et givet tidspunkt har været fører af et  

 luftfartøj.« 3. I § 40 g, stk. 2, indsættes efter »om  

 disses opgaver«: », om uddannelse af udvalgets medlemmer«.
 4. I § 55, stk. 1, 1. pkt., indsættes efter  

 »af trafikministeren«: », jf. dog stk. 2«.
 5. I § 55 indsættes efter stk. 1 som nyt  

 stykke:
»Stk. 2. Til at indrette og drive en  

 flyveplads i Grønland, hvis benyttelse til flyvning står  

 åben for offentligheden, kræves, foruden godkendelse efter  

 § 60, tilladelse af Grønlands Landsstyre.
Tilladelse kræves  

 ligeledes til ændring af en sådan flyveplads.« Stk. 2 bliver herefter stk. 3.
 6. § 55, stk. 2, der bliver stk. 3, affattes  

 således:
»Stk. 3. Trafikministeren kan foreskrive, at  

 en flyveplads omfattet af stk. 1 under hensyn til dens karakter,  

 trafikkens omfang og varighed eller andre særlige omstændigheder  

 kan indrettes og drives uden tilladelse.
Grønlands Landsstyre kan  

 foreskrive, at en flyveplads omfattet af stk. 2 under hensyn til dens  

 karakter, trafikkens omfang og varighed eller andre særlige  

 omstændigheder kan indrettes og drives uden tilladelse.« 7. I § 70 a indsættes efter stk. 2 som nyt  

 stykke:
»Stk. 3. Ministeren kan fastsætte  

 bestemmelser om sikkerhedsgodkendelse af fragtagenter, kurerselskaber,  

 cateringleverandører eller andre, der foretager de i stk. 2  

 nævnte leverancer til luftfartsselskaber.
En sikkerhedsgodkendelse kan  

 tilbagekaldes i tilfælde af tilsidesættelse af bestemmelserne i  

 dette kapitel eller forskrifter udarbejdet i medfør heraf, eller hvis  

 de for sikkerhedsgodkendelsen fastsatte vilkår eller procedurer  

 tilsidesættes.« Stk. 3 og 4 bliver herefter stk. 4 og 5.
 8. I § 70 a, stk. 4, der bliver stk. 5,  

 ændres »stk. 1-3« til: »stk. 1, 2 og 4«.
 9. I § 71, stk. 1, 1. pkt., indsættes efter  

 »af trafikministeren«: », jf. dog 3. pkt.«.
 10. I § 71, stk. 1, indsættes som 3.  

 pkt.:
»I Grønland kan der for benyttelsen af en offentlig  

 flyveplads opkræves afgifter efter regler, der fastsættes af  

 Grønlands Landsstyre.« 11. § 71, stk. 3, 1. pkt., affattes  

  således:
»Hvis de i stk. 1 og 2 nævnte afgifter ikke  

 erlægges rettidigt, kan der, for hver påbegyndt måned fra  

 forfaldsdagen til betaling sker, tillægges en månedlig rente,  

 hvis størrelse fastsættes i overensstemmelse med renteloven, dog  

 mindst 50 kr.« 12. I § 75 indsættes efter stk. 2 som nye  

 stykker:
»Stk. 3. Uanset stk. 2 kan der uden tilladelse  

 udføres luftfart mod betaling, såfremt 1)	der alene ydes hel eller delvis godtgørelse for de med den  

 pågældende flyvning forbundne omkostninger, 2)	pilot og passagerer har nær tilknytning gennem familie- eller  

 venskabsforhold, og 3)	flyvningen ikke har været annonceret eller tilbudt  

 offentligt.
Stk. 4. Uanset stk. 2 kan flyveklubber, der er  

 organiseret i landsdækkende unioner eller forbund og godkendes af  

 trafikministeren, uden tilladelse udføre luftfart mod betaling,  

 såfremt 1)	flyvningen indgår i sports- eller fritidsflyvningsaktiviteter  

 i klubben, 2)	der alene ydes hel eller delvis godtgørelse for de med den  

 pågældende flyvning forbundne omkostninger, og 3)	der alene er tale om flyvninger, der ikke er befordring fra  

 ét sted til et andet.
Stk. 5. En virksomheds befordring med luftfartøj af  

 egne ansatte uden for de i stk. 1 og 2 nævnte tilfælde skal  

 anmeldes til Statens Luftfartsvæsen.
Sådan flyvning må kun  

 udføres, såfremt enten den person, der udfører denne form  

 for flyvning, er heltidsansat i virksomheden, eller virksomheden som  

 registreret ejer eller som registreret bruger ved en langtidslejekontrakt har  

 eneråderet over det pågældende luftfartøj.
Stk. 6. Ejerskab af eller rådighed over et  

 luftfartøj til benyttelse ved flyvning, som omfattet af stk. 5,  

 kan etableres af en kreds af indtil 5 virksomheder, som i lige sameje ejer,  

 eller som med lige andele til hver i fællesskab langtidslejer det  

 pågældende luftfartøj.
Flyvning kan endvidere  

 udføres af en virksomhed, der er en del af en koncern, således  

 at virksomheden kan udføre flyvning med ansatte i andre virksomheder  

 inden for koncernen.
Stk. 7. Som virksomheder, jf. stk. 5, anses såvel  

 enkeltmandsvirksomheder som interessentskaber og selskaber af enhver art  

 hjemmehørende i den danske stat.« Stk. 3 bliver herefter stk. 8.
 13. § 76 affattes således:
»§ 76. Trafikministeren kan fastsætte  

 nærmere regler om afgrænsningen mellem erhvervsmæssig og  

 ikke-erhvervsmæssig luftfart og om udførelsen heraf.« 14. Efter § 89 indsættes i kapitel 8:
»§ 89 a.
Trafikministeren kan  

 pålægge flyvepladser, luftfartsselskaber og andre af luftfartens  

 brugere at afgive statistiske oplysninger om regularitet, flyvetids- og  

 landingsforhold og lignende luftfartsrelaterede oplysninger i den form, som  

 ministeren bestemmer.« 15. I § 140, stk. 1, indsættes efter  

 »Havarikommissionen har«: »uden retskendelse«.
 16. I § 144 a ændres »borgerlig straffelovs  

 § 152 og § 264 b« til: »straffelovens §§ 152 og 152 a -  

 e«.
 17. § 148, stk. 3, 1. pkt., affattes  

 således:
 »Hvis de i stk. 1 og 2 nævnte afgifter ikke  

 erlægges rettidigt, kan der, for hver påbegyndt måned fra  

 forfaldsdagen til betaling sker, tillægges en månedlig rente, der  

 fastsættes i overensstemmelse med renteloven, dog mindst 50 kr.«.
 18. I § 149, stk. 3, ændres »§ 32,  

 stk. 3« til: »§ 32, stk. 3 og 4«.
 19. I § 149, stk. 4, 1. pkt., ændres  

 »§ 75, stk. 1 og 2« til: »§ 75, stk. 1, 2 og stk. 5,  

 1. pkt.«.
 20. I § 149, stk. 4, indsættes efter 1.  

 pkt.:
 »Forsøg på overtrædelse af § 75,  

 stk. 1, 2 og stk. 5, 1. pkt., straffes med bøde eller  

 hæfte.«.
 21. I § 149, stk. 4, 3. pkt., der bliver 4. pkt.,  

 ændres »2. pkt.« til: »3. pkt.«.
 22. § 149, stk. 15, affattes således:
 »Stk. 15. Sager, hvor der bliver  

 spørgsmål om højere straf end bøde eller  

 hæfte eller om frakendelse af retten til at gøre tjeneste  

 på luftfartøj, jf. § 150, eller i anden særlig  

 stilling, jf. § 74, behandles efter reglerne i retsplejelovens kapitel  

 80. Øvrige sager behandles efter reglerne i retsplejelovens kapitel  

 81.«.
 23. I § 150, stk. 1, nr. 2, udgår:  

 »eller«.
 24. I § 150, stk. 1, nr. 3, ændres  

 »stk. 1.« til: »stk. 1,«.
 25. I § 150, stk. 1, indsættes som nr. 4  

 og 5:
»4)	den pågældende har foretaget eller forsøgt at  

 foretage en eller flere flyvninger, uden at der foreligger den  

 fornødne tilladelse hertil, eller såfremt væsentlige  

 vilkår for en meddelt tilladelse er overtrådt, eller 5)	den pågældende har foretaget eller forsøgt at  

 foretage en eller flere flyvninger, omfattet af § 75, stk. 5, uden  

 anmeldelse herom, eller såfremt væsentlige krav for en  

 virksomheds udførelse af befordring med luftfartøj af egne  

 ansatte er overtrådt.«.
 26. I § 150, stk. 2, 1. pkt., ændres »nr.  

 3,« til: »nr. 3 - 5,«.
§ 2 Stk. 1. Loven træder i kraft den 1. april 2000.
 Stk. 2. Trafikministeren kan i helt særlige  

 tilfælde tillade, at virksomheder, der foretager flyvning omfattet af  

 luftfartslovens § 75, stk. 5, som affattet ved denne lovs § 1, nr. 1, i et  

 nærmere fastsat omfang kan fortsætte med denne form for flyvning  

 efter lovens ikrafttræden uden at opfylde alle krav i luftfartslovens §  

 75.
§ 3 § 7, stk. 1, nr. 2, og § 89 a i lov om luftfart, som affattet  

 ved denne lovs § 1, nr. 1 og 14, gælder ikke for  

 Grønland.
Bemærkninger til lovforslaget Almindelige bemærkninger 1. Indledning Det overordnede formål med lovforslaget er at  

 øge luftfartssikkerheden.
Der foreslås dels en  

 sikkerhedsmæssig forbedring af de krav, der skal opfyldes for en  

 virksomheds flyvning med egne ansatte, dels en præcisering af de  

 betingelser, hvorunder der kan udføres privatflyvning mod betaling med  

 passagerer (for at hindre ulovlig taxaflyvning - såkaldt sort  

 taxaflyvning). Endelig foreslås en skærpelse af  

 sanktionsbestemmelserne, således at ulovlig taxaflyvning, eller  

 firmaflyvning med ansatte uden anmeldelse straffes og medfører, at  

 pilotens certifikat frakendes ubetinget i en periode.
Tilsvarende  

 gælder forsøg på ulovlig taxaflyvning eller forsøg  

 på firmaflyvning uden anmeldelse eller, såfremt væsentlige  

 vilkår for en meddelt tilladelse eller for en virksomheds firmaflyvning  

 med egne ansatte er overtrådt.
Lovforslaget indeholder i øvrigt elementer fra  

 lovforslag nr.
L 218, som blev fremsat af trafikministeren den 7. april 1999,  

 og som ikke blev færdigbehandlet i daværende folketingssamling,  

 jf.
Folketingstidende 1998/99 tillæg A side  5257 ff og 5271 og  

 forhandlingerne side 5590 ff.
Der er ved affattelsen af de dele af  

 lovforslaget, som vedrører det tidligere lovforslag, foretaget visse  

 ændringer dels på baggrund af de bidrag, der fremkom i  

 forbindelse med den efterfølgende udvalgsbehandling af L 218, dels i  

 lyset af de bemærkninger, der er fremkommet under møder, der har  

 været afholdt i september 1999 med organisationer og virksomheder med  

 særlig interesse i luftfartslovgivningen.
Lovforslaget udmønter endvidere nogle indstillinger  

 fra en arbejdsgruppe bestående af repræsentanter for  

 Grønlands Landsstyre og Trafikministeriet i en rapport om  

 luftfartslovgivningen i relation til Grønland.
Rapporten er den 24.  

 september 1999 fremsendt til Folketingets Trafikudvalg.
 Endelig indeholder lovforslaget nogle justeringer og  

 præciseringer på områder, hvor det i praksis har vist sig  

 hensigtsmæssigt at forbedre lovgrundlaget.
I forhold til lovforslag nr.
L 218 er de væsentlige  

 ændringer for så vidt angår firmaflyvning, at der  

 indføres en anmeldelsesordning i stedet for en tilladelsesordning,  

at kravet til pilotens certifikat ikke længere vil være  

 B-certifikat, men i stedet for A-certifikat med særlige krav om  

 erfaring og helbred, og at der ikke vil være krav om  

 driftshåndbog eller dokumentationskrav, samt at  der ikke skal  

 være ansat en person, der er ansvarlig for firmaflyvning.
2. Lovforslagets indhold 2.1. Lovforslaget vedrørende privatflyvning mod betaling og  

 firmaflyvning med egne ansatte 2.2. Baggrund Luftfart kan opdeles i erhvervsmæssig og  

 ikke-erhvervsmæssig luftfart.
Erhvervsmæssig luftfart omfatter først og  

 fremmest lufttransport med passagerer, post og fragt mod vederlag og/eller  

 lejeafgift, jf.
Rådets forordning (EØF) nr. 2407/92 af 23. juli  

 1992 om udstedelse af licenser til luftfartsselskaber (EF-Tidende 1992 nr.
L  

 240, side 1). Den erhvervsmæssige luftfart, der er undergivet en  

 omfattende regulering med baggrund i internationale regler, kan kun  

 udføres, såfremt der efter forordningen er givet licens til det  

 pågældende luftfartsselskab.
Dette selskab har herefter adgang  

 til at udføre erhvervsmæssig luftfart i og mellem de lande, der  

 indgår i det europæiske økonomiske område.  

 Erhvervsmæssig luftfart uden for dette område kræver  

 særlig tilladelse efter luftfartslovens § 75.
 Ikke-erhvervsmæssig luftfart afgrænses  

 negativt som den form for luftfart, der ikke er erhvervsmæssig, og  

 udgangspunktet er, at der ikke kræves særlig tilladelse til  

 udførelse heraf, idet en række tekniske og  

 sikkerhedsmæssige betingelser dog skal være opfyldt.
Ikke-erhvervsmæssig luftfart omfatter den egentlige  

 privatflyvning og firmaflyvning samt visse former for specialflyvninger.
Ved  

 firmaflyvning forstås navnlig en virksomheds lufttransport af sine  

 ansatte enten i et luftfartøj, som virksomheden er registreret ejer  

 af, eller i et luftfartøj, der flyves af en pilot ansat i  

 virksomheden.
Firmaflyvning omfatter tillige en virksomheds lufttransport af  

 eget gods og vederlagsfri transport af kunder og lign.
 En arbejdsgruppe med repræsentanter for  

 Trafikministeriet og Statens Luftfartsvæsen har udarbejdet en rapport  

 om firmaflyvning m.m., der den 18. februar 1999 er fremsendt til Folketingets  

 Trafikudvalg (Alm. del - bilag 509), og som indeholder en gennemgang af de  

 gældende regler og forslag til ændringer vedrørende  

 firmaflyvning og privatflyvning.
 Lovforslaget, der for så vidt angår  

 privatflyvning mod betaling og firmaflyvning med ansatte, er baseret på  

 anbefalingerne i arbejdsgruppens rapport, er udarbejdet i lyset af de bidrag,  

 der fremkom i forbindelse med den efterfølgende udvalgsbehandling af L  

 218 og de bemærkninger, der senere er fremkommet under møder med  

 virksomheder og organisationer.
2.2.1. Privatflyvning mod betaling Lovforslaget indeholder for så vidt angår  

 privatflyvning mod betaling en ændring i forhold til lovforslaget L 218  

 1998-99 for så vidt angår flyveklubber, herunder  

 svæveflyverklubber.
Herudover er forslaget en genfremsættelse af  

 det tidligere fremsatte lovforslag nr.
L 218 1998-99.
 Ikke-erhvervsmæssig flyvning i form af  

 privatflyvning kan udføres uden en særlig tilladelse, og  

 lovforslaget indeholder ikke bestemmelser, der ændrer dette.
 Privatflyvning kan i dag efter en vejledning udstedt af  

 Statens Luftfartsvæsen også udføres med passagerer mod  

 betaling uden tilladelse til erhvervsmæssig lufttransport,  

 såfremt flyvningen ikke har været tilbudt offentligheden og enten  

 udføres som en vennetjeneste, dvs. at piloten og passagererne kender  

 hinanden i forvejen, eller hvor samtlige deltagere i flyvningen har et  

 fælles formål og rejsemål, idet udgifterne skal deles lige  

 mellem alle deltagere (inkl. piloten) i flyvningen.
 Lovforslaget indebærer, at der i selve loven sker en  

 regulering af, hvilke betingelser der fremover skal være opfyldt for,  

 at der uden tilladelse kan udføres privatflyvning med passagerer mod  

 betaling.
 I den foreslåede bestemmelse til luftfartslovens  

 § 75, stk. 3, præciseres det, at transport af passagerer mod  

 vederlag kun kan finde sted som privatflyvning, såfremt passagerer og  

 pilot har en nær tilknytning gennem familie- eller venskabsforhold, og  

 flyvningen ikke har været annonceret eller tilbudt offentligt.
For så vidt angår spørgsmålet om  

 nær tilknytning gennem familie- eller venskabsforhold bemærkes,  

 at alene de faktiske familieforhold er objektivt definerbare.
Selvom der  

 således tilsigtes en opstramning af reglerne, vil denne imidlertid  

 næppe helt kunne eliminere flyvninger, hvor pilot og passager blot  

 på forhånd har aftalt, at de er nære venner.
Risikoen for,  

 at en passager efterfølgende fortryder og giver oplysninger herom til  

 myndighederne, foreligger imidlertid, hvorfor en sådan  

 fremgangsmåde ikke er uden risiko for piloten, der vil kunne risikere  

 en frakendelse af certifikatet efter de nye bestemmelser i § 150,  

 stk. 1, nr. 4.
Betalingen må alene udgøre hel eller delvis  

 godtgørelse for de med den pågældende flyvning forbundne  

 omkostninger såsom brændstof, start- eller landingsgebyrer og  

 eventuel andel af flyleje m.v.
Såfremt den samlede betaling overstiger  

 disse omkostninger, vil dette medføre, at flyvningen bliver  

 erhvervsmæssig flyvning.
 Da det ikke er hensigten at begrænse flyveklubbers  

 aktiviteter eller arrangementer, er det i en særlig bestemmelse i  

 forslaget til luftfartslovens § 75, stk. 4, angivet under hvilke  

 forhold, flyveklubber udover efter den generelle bestemmelse i § 75,  

 stk. 3, - kan udføre privatflyvning mod betaling.
 Med forslaget i § 76, hvorefter der gives trafikministeren  

 beføjelse til at fastsætte nærmere regler om bl.a.  

 ikke-erhvervsmæssig luftfart og udførelsen heraf, vil der kunne  

 fastsættes nærmere forskrifter for privatflyvning med passagerer  

 mod betaling.
2.2.2. Firmaflyvning med ansatte I henhold til en af Statens Luftfartsvæsen udstedt  

 vejledning om afgrænsningen mellem privat og erhvervsmæssig  

 luftfart kan firmaflyvning med ansatte i dag udføres uden tilladelse  

 af en pilot med certifikat til privatflyvning (A-certifikat), såfremt  

 firmaet enten er registreret som ejer af flyet eller har heltidsansat en  

 pilot, der således vil kunne flyve med et lejet fly.
 Efter lovforslaget indføres der med bestemmelsen i  

 luftfartslovens § 75, stk. 5, krav om, at virksomheder  

 hjemmehørende i Danmark skal anmelde firmaflyvning til Statens  

 Luftfartsvæsen.
 Firmaflyvning med ansatte vil efter forslaget i § 75,  

 stk. 6, kunne foretages med et fly, der ejes af en kreds af indtil 5  

 virksomheder i lige sameje, eller hvor der ved en langtidslejekontrakt er  

 etableret eneråderet over det pågældende  

 luftfartøj.
 Firmaflyvning kan efter lovforslaget endvidere  

 udføres inden for en koncern, således som en sådan er  

 defineret i aktieselskabs- eller anpartsselskabslovgivningen, idet  

 virksomheden tillige vil kunne udføre flyvning med ansatte i andre  

 virksomheder inden for koncernen.
 Med forslaget i § 76 gives trafikministeren  

 beføjelse til at fastsætte nærmere regler om  

 afgrænsningen mellem erhvervsmæssig og ikke-erhvervsmæssig  

 luftfart og om udførelsen heraf.
I en bekendtgørelse vil Statens  

 Luftfartsvæsen fastsætte nærmere betingelser for  

 firmaflyvning med ansatte.
Statens Luftfartsvæsen vil inddrage brugerne  

 i en arbejdsgruppe, der skal forberede sådanne regler.
 Udgangspunktet for de administrative forskrifter vil  

 være følgende:
1)	Privatflyvercertifikat, instrumentbevis, 200 flyvetimer og  

 skærpede helbredskrav svarende til de helbredskrav, der gælder  

 for trafikflyvercertifikat.
Det vil i den forbindelse blive vurderet, om der  

 som en overgangsordning kan gives dispensation fra de krav, der gælder  

 for udstedelse af trafikflyvercertifikat i de tilfælde, hvor der er  

 tale om piloter, der i en årrække har haft A-certifikat  

 (privatflyvercertifikat) og som forud for lovforslagets fremsættelse  

 har fløjet firmaflyvning.
I konkrete tilfælde vil der kunne  

 dispenseres, således at det i stedet for udstedelseskravene bliver  

 fornyelseskravene for den helbredsmæssige godkendelse vedrørende  

 trafikflyvercertifikat, der skal opfyldes.
 2)	Privatflyvercertifikat og 500 flyvetimer samt de skærpede  

 helbredskrav, som anført ovenfor under nr. 1.
 3)	Trafikflyvercertifikat.
 Herudover skal Statens Luftfartsvæsen kontrollere  

 overholdelse af regler og vilkår, bl.a. ved stikprøvekontrol  

 på flyvepladser.
 2.2.3. Sanktioner m.m.
Det foreslås, at der fremover også skal kunne  

 straffes for forsøg på overtrædelse af bestemmelserne om  

 erhvervsmæssig luftfart eller firmaflyvning med ansatte.
Tilsvarende  

 skal efter lovforslaget gælde, såfremt der forsøges  

 udført privatflyvning mod betaling, uden at betingelserne herfor er  

 opfyldt (såkaldt sort taxaflyvning). Overtrædelse af  

 bestemmelserne om tilladelse til erhvervsmæssig luftfart er allerede i  

 dag strafbart, og det vurderes, at idømmelse af straf for  

 forsøg på overtrædelse af bestemmelserne vil have en  

 præventiv virkning.
 Desuden foreslås, at en pilots overtrædelse  

 eller forsøg på overtrædelse af de ovenfor nævnte  

 bestemmelser enten en eller flere gange indebærer en obligatorisk og  

 ubetinget frakendelse af certifikatet, jf. lovforslagets § 1, nr. 24  

 25, vedrørende luftfartslovens § 150, stk. 1, nr. 4 og 5.  

 Dette forslag medfører tillige, at det efter de gældende  

 bestemmelser i luftfartslovens § 150, stk. 5 og 6, i disse  

 tilfælde fremover bliver muligt for Statens Luftfartsvæsen  

 administrativt at inddrage certifikatet midlertidigt, idet piloten vil have  

 mulighed for at få spørgsmålet om inddragelsen  

 prøvet ved domstolene.
 Forslaget om straf for forsøg på  

 overtrædelse af reglerne om privatflyvning mod betaling og  

 firmaflyvning samt forslaget om ubetinget frakendelse af en pilots certifikat  

 er således strengere sanktioneret end normalt ved overtrædelse af  

 luftfartslovgivningen.
Baggrunden herfor er, at ulovlig taxaflyvning  

 (såkaldt sort taxaflyvning) har vist sig meget vanskeligt at stoppe  

 både af bevismæssige grunde og af mere økonomiske grunde.  

 Forslaget om straf for forsøg indebærer, at den ulovlige  

 taxaflyvning bliver lettere at bevise.
Forslaget om ubetinget frakendelse  

 medfører, at der bliver tale om en sanktion, der har en større  

 præventiv betydning for den enkelte pilot, og ikke blot en bøde,  

 hvis størrelse vil kunne indregnes som en kalkuleret risiko ved den  

 ulovlige flyvning.
Forslaget om en strengere sanktionering skal endvidere ses  

 i lyset af, at der på dette område i modsætning til andre  

 overtrædelser på luftfartsområdet ofte vil være tale  

 om helt bevidste overtrædelser.
 Baggrunden for, at overtrædelser for så vidt  

 angår firmaflyvning foreslås behandlet på linie med  

 overtrædelser af reglerne for erhvervsmæssig flyvning er, at der  

 kan være en risiko for, at flyvningerne   hvis der f.eks. alene blev  

 indført skærpelser for ulovlig taxaflyvning   i stedet for ville  

 blive forsøgt kamufleret som firmaflyvninger, hvis overtrædelser  

 på dette område var sværere at bevise og sanktionerne ikke  

 var på tilsvarende men lavere niveau.
 Det må forventes, at en ubetinget frakendelse i  

 førstegangstilfælde normalt vil have en varighed af 6  

 måneder, jf. luftfartslovens § 150 a, stk. 3.
I lyset af de skærpelser af sanktionsniveauet  

 på dette område, som lovforslaget indebærer, har Statens  

 Luftfartsvæsen overvejet, hvorvidt der på andre områder  

 inden for luftfartslovgivningen er behov for på tilsvarende måde  

 at tilpasse sanktionsniveauet.
Dette er efter luftfartsvæsenets og  

 Trafikministeriets opfattelse ikke tilfældet.
 Det er således en konsekvens af lovforslaget, at de  

 omhandlede flyvninger i forslaget til bestemmelserne i § 150, stk. 1, nr. 4  

 og 5, sanktioneres på linie med den gældende bestemmelse i § 150,  

 stk. 1, nr. 3, om at have gjort eller forsøgt at gøre tjeneste  

 på et fly efter at have nydt spiritus som angivet i § 50, stk. 1,  

 hvorefter en frakendelse af certifikatet sker ubetinget, jf. § 150,  

 stk. 2.
 Frakendelse efter de øvrige bestemmelser i § 150,  

 stk. 1, nr. 1 og 2, henholdsvis når tjenesten er udøvet med  

 tilsidesættelse af væsentlige hensyn til flyvesikkerheden, eller  

 når frakendelsen findes begrundet i beskaffenheden af den begåede  

 forseelse, og hvad der i øvrigt foreligger oplyst om tiltaltes forhold  

 som tjenstgørende på et luftfartøj, sker efter den  

 gældende bestemmelse i § 150, stk. 2, som udgangspunkt  

betinget.
 Baggrunden for forslaget om ubetinget frakendelse  

 for de i § 150, stk. 1, nr. 4 og 5, omhandlede flyvninger er, dels at  

 forslaget forventes at have en væsentlig præventiv effekt, dels  

 at der ofte vil være tale om forsætlige overtrædelser  

 på områder, hvor der er en risiko for, at hensynet til  

 økonomi kan spille en fremtrædende rolle i forhold til hensynet  

 til flyvesikkerheden.
Overtrædelser, der omfattes af de gældende  

 bestemmelser i luftfartslovens § 150, stk. 1, nr. 1 og 2, vil derimod i  

 almindelighed være uagtsomme.
Der vil typisk være tale om, at man  

 mere eller mindre uagtsomt flyvesikkerhedsmæssigt tager en chance og  

 håber det går godt.
Det forventes derfor, at der ikke   selv om  

 overtrædelse af bestemmelserne i den gældende § 150, stk. 1, nr.  

 1 og 2, også må betragtes som alvorlige handlinger   ved en  

 skærpelse af sanktionen på dette område vil kunne  

 opnås nogen væsentlig præventiv effekt.
Såfremt der  

 skulle foreligge særligt graverende forhold, f.eks. forsætlig  

 fareforvoldelse, vil forholdet blive omfattet af bestemmelsen i den  

 gældende § 150, stk. 2, nr. 1-4, hvorefter frakendelsen også i  

 disse situationer sker ubetinget.
2.3. Lovforslaget i øvrigt En arbejdsgruppe bestående af repræsentanter  

 for Grønlands Landsstyre og Trafikministeriet har i en rapport om  

 »Luftfartslovgivningen i relation til Grønland« foreslået nogle  

 ændringer i kompetencefordelingen mellem Danmark og Grønland  

 på luftfartsområdet.
Nogle af disse forslag forudsætter  

 ændringer af luftfartsloven.
Det drejer sig om placering af kompetence  

 til Grønlands Landsstyre til at godkende anlæggelse af nye  

 lufthavne i Grønland og ændringer heraf, luftfartslovens  

 § 55. Endvidere drejer det sig om overførsel af kompetence til  

 Grønlands Landsstyre til at godkende de afgifter, der skal  

 erlægges for benyttelsen af lufthavne i Grønland,  

 luftfartslovens § 71. De fælles indstillinger, der herudover er  

 enighed om i rapporten fra arbejdsgruppen, kan gennemføres  

 administrativt og vil blive lagt til grund ved den fremtidige administration  

 på luftfartsområdet.
Der foreslås herudover nogle justeringer og  

 præciseringer.
Det drejer sig om modernisering af bestemmelsen i  

 § 7 om dansk ejerskab som betingelse for at få registreret et  

 luftfartøj her i landet, herunder en formalisering af  

 EU/EØS-statsborgeres og EU/EØS-selskabers ret til at få  

 et luftfartøj registreret her i landet som følge af  

 principperne om arbejdskraftens frie bevægelighed, etableringsretten og  

 retten til fri udveksling af tjenesteydelser.
 Endvidere foreslås der i luftfartslovens § 32,  

 stk. 4, indført pligt for et luftfartøjs ejer eller bruger  

 til at give luftfartsvæsenet oplysning om, hvem der har været  

 fører af et luftfartøj, og i luftfartslovens § 89 a en  

 pligt for luftfartsselskaber, flyvepladser m.v. til at afgive statistiske  

 oplysninger.
 Der foreslås desuden i luftfartslovens § 40 g  

 indført hjemmel til at stille krav om uddannelse af medlemmer af  

 sikkerhedsudvalg, herunder arbejdsgiverrepræsentanter, i  

 luftfartsselskaber.
 Herudover foreslås der i luftfartslovens § 70 a  

 tilvejebragt klar hjemmel til at tilbagekalde de sikkerhedsgodkendelser af  

 fragtagenter m.fl., der er meddelt som led i forebyggelsen af forbrydelser  

 mod luftfartens sikkerhed, i tilfælde, hvor de pågældende  

 tilsidesætter de gældende regler.
Endelig foreslås morarenten i luftfartslovens  

 §§ 71 og 148 bragt ned på et niveau svarende til markedsrenten.
I  

 luftfartslovens § 140 foreslås en præcisering således,  

 at det direkte fremgår, at Havarikommissionen for Civil Luftfart uden  

 retskendelse har adgang til at foretage undersøgelser af flyvehavarier  

 og - hændelser, herunder også på privat grund.  

 Ændringen i luftfartslovens § 144 a om tavshedspligt er en  

 konsekvens af en ændring af borgerlig straffelov, og ændringen i  

 § 149, stk. 15, om behandling af sager om overtrædelse af  

 luftfartslovgivningen er en konsekvens af en ændring af  

 retsplejeloven.
3. Forslagets administrative og økonomiske konsekvenser for det  

 offentlige Forslaget skønnes ikke at have økonomiske  

 eller administrative konsekvenser for staten, amtskommuner eller  

 kommuner.
Statens Luftfartsvæsen har som anført ovenfor  

 til hensigt at øge tilsynet med henblik på at hindre, at der  

 udføres ulovlig erhvervsmæssig luftfart, som fremtræder  

 som privatflyvning.
Dette vil ske ved gennemførelse af flere  

 stikprøvevise inspektioner ved udvalgte flyvepladser og på  

 udvalgte tidspunkter.
Udgiften hertil vil blive brugerfinansieret gennem  

 gebyrer for luftfartsvæsenets tilsynsvirksomhed i relation til  

 indehavere af certifikater.
 For så vidt angår Statens  

 Luftfartsvæsens administration af anmeldelsesordningen for  

 firmaflyvning med ansatte vil der i lighed med den generelle ordning på  

 luftfartsområdet også blive tale om brugerfinansiering heraf.
 Forslaget om overførsel af kompetence til  

 Grønlands Landsstyre skønnes ikke at indebære nogen  

 væsentlige konsekvenser.
 Forslaget om en nedsættelse af morarenten, jf.  

 § 1, nr. 7 og 13, indebærer kun et ubetydeligt indtægtstab  

 for staten.
4. Forslagets administrative og økonomiske konsekvenser for  

 erhvervslivet Forslaget indebærer begrænsede administrative  

 og økonomiske konsekvenser for erhvervslivet.
Forslaget om firmaflyvning med egne ansatte forventes kun  

 at indebære begrænsede merudgifter for de virksomheder, der  

 anvender firmaflyvning.
Da der med visse mindre justeringer er tale om en  

 fortsættelse af den gældende ordning for firmaflyvning med egne  

 ansatte skønnes forslaget kun at medføre begrænsede  

 administrative konsekvenser for erhvervslivet i størrelsesordenen 1  

 time månedligt for de berørte virksomheder.
Hertil kommer en  

 engangsbyrde på ca. 5 timer.
For så vidt angår økonomiske  

 konsekvenser for de virksomheder, der anvender firmaflyvning, vil der blive  

 tale om begrænsede udgifter til forsikring af passagerne på i  

 størrelsesordenen 950 kr. pr. flysæde pr. år.
Med hensyn  

 til vedligeholdelse af luftfartøjet skønnes kravet om, at dette  

 skal foregå på et autoriseret værksted, ikke at  

 medføre merudgifter.
Kravet om pilotens flyvetimer kan i nogle  

 tilfælde indebærer merudgifter.
Det er ikke muligt nærmere  

 at angive omfanget heraf.
 En fastsættelse af regler om uddannelse af medlemmer  

 af sikkerhedsudvalg, jf. forslaget om luftfartslovens § 40 g,  

 indebærer øgede udgifter på indtil 10.000 kr. for de  

 luftfartsselskaber, som bliver berørt heraf (for tiden 16  

 luftfartsselskaber).
For så vidt angår forslaget vedrørende  

 luftfartslovens § 89 a om afgivelse af statistiske oplysninger, kan  

 dette indebære mindre administrative konsekvenser for  

 luftfartsselskaber og flyvepladser.
Der vil dog normalt være tale om  

 oplysninger, som virksomheden i forvejen er i besiddelse af, men som muligvis  

 skal systematiseres på en anden måde.
Trafikministerens  

 beføjelse vil blive delegeret til Statens Luftfartsvæsen.  

 Baggrunden for bestemmelsen er et behov for dokumentation med henblik  

 på at kunne reagere over for uhensigtsmæssige forhold.
 Herudover skønnes forslaget ikke at have  

 administrative og økonomiske konsekvenser for erhvervslivet.
5. Forslagets miljømæssige konsekvenser Forslaget skønnes ikke at have  

 miljømæssige konsekvenser.
6. Forholdet til EU-retten I henhold til Rådets forordning (EØF) nr.  

 2407/92 af 23. juli 1992 om udstedelse af licenser til luftfartsselskaber  

 (EF-Tidende 1992 nr.
L 240, side 1) kræves der licens til  

 erhvervsmæssig flyvning.
Der er ikke fastsat særlige EU-regler om  

 privatflyvning eller om firmaflyvning med ansatte, således som  

 nærværende lovforslag indebærer for danske  

 virksomheder.
 Der er heller ikke i øvrigt internationale normer,  

 der hindrer de foreslåede regler om privatflyvning mod betaling, eller  

 firmaflyvning med egne ansatte.
For så vidt angår forslaget vedrørende  

 luftfartslovens § 7 er ændringen bl.a. en konsekvens af EU-retlige  

 regler.
Luftfartsloven har hidtil indeholdt et krav om dansk nationalitet for  

 at få registreret et luftfartøj her i landet.
Et sådant  

 krav er ikke foreneligt med de rettigheder, som følger af EU-retlige  

 regler om arbejdskraftens frie bevægelighed, etableringsretten og  

 retten til fri udveksling af tjenesteydelser, og har heller ikke været  

 håndhævet i praksis i sådanne tilfælde.
7. Høring Forslaget har været sendt til høring i  

 Statsministeriet, Justitsministeriet, Finansministeriet, Arbejdsministeriet,  

 Erhvervsministeriet, Statens Luftfartsvæsen, Færøernes  

 Landsstyre og Grønlands Hjemmestyre.
Forslaget har endvidere været sendt til  

 høring hos de organisationer m.v. , der fremgår af bilag 1 til  

 lovforslaget.
Høringssvarene vil blive fremsendt til Folketingets  

 Trafikudvalg ledsaget af de kommentarer, som udtalelserne måtte give  

 anledning til.
8. Vurdering af konsekvenser af lovforslaget Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner Nej Nej.
Se dog pkt. 3 Administrative konsekvenser for stat, kommuner og  

 amtskommuner Nej Nej Økonomiske konsekvenser for erhvervslivet Nej Forslaget indebærer begrænsede økonomiske  

 konsekvenser for erhvervslivet.
Se dog pkt. 4.
Administrative konsekvenser for erhvervslivet Nej Forslaget indebærer begrænsede administrative  

 konsekvenser for erhvervslivet.
Se dog pkt. 4.
Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Med hensyn til luftfartslovens § 7 er forslaget en  

 konsekvens af EU-retlige regler.
For så vidt angår  

 luftfartslovens § 75 kan oplyses, at der i henhold til Rådets  

 forordning (EØF) nr. 2407/92 af 23. juli 1992 om udstedelse af  

 licenser til luftfartsselskaber (EF-Tidende 1992 nr.
L 240, side 1)  

 kræves licens til erhvervsmæssig flyvning.
Der er ikke fastsat  

 særlige EU-regler om privatflyvning eller om en tilladelsesordning for  

 firmaflyvning med ansatte, således som nærværende  

 lovforslag indebærer for danske virksomheder Bemærkninger til lovforslagets  

 enkelte bestemmelser Til § 1 Til nr. 1 Af bestemmelsen i § 7, stk. 1, nr. 1-3, fremgår, i  

 hvilke tilfælde et luftfartøj kan registreres i Danmark.
Af  

 bestemmelsen i § 7, stk. 1, nr. 1, fremgår, at et luftfartøj kan  

 registreres i Danmark bl.a., når det har dansk ejer.
Det fremgår  

 af bestemmelsen i § 7, stk. 2, nr. 1-7, hvad der anses som dansk ejer.
Udover bestemmelsen i luftfartslovens § 7 gælder der  

 regler om registrering af luftfartøjer i art. 8 i Rådets  

 forordning (EØF) nr. 2407/92 af 23. juli 1992 om udstedelse af  

 licenser til luftfartsselskaber.
Det følger heraf, at det ikke er et  

 krav for et luftfartsselskab, at det ejer luftfartøjer, idet  

 rådighed over luftfartøjer også kan foreligge i form af en  

 leasing-aftale.
Forslaget i § 7, stk. 1, nr. 1, indebærer for danske  

 statsborgere, der hidtil har haft en ubetinget ret til at få et  

 luftfartøj registreret her i landet, uanset om der ikke foreligger  

 anden tilknytning til Danmark end statsborgerskabet, at der kræves en  

 tilknytning til Danmark i form af, at den pågældende er bosat  

 eller hjemmehørende i Danmark.
Baggrunden herfor er hensynet til en  

 effektiv håndhævelse af tilsynet med luftfartøjet, der  

 må antages normalt at være stationeret i det land, hvor ejeren er  

 bosat.
Imidlertid har de fleste lande uden for  

 EU/EØS-lande nationalitetskrav i forbindelse med registrering af  

 luftfartøjer.
For at en dansk statsborger, der har taget bopæl i  

 et sådant land, ikke skal være afskåret fra at kunne blive  

 registreret som ejer af et luftfartøj, gives i § 7, stk. 1, nr. 1,  

 adgang for en dansk ejer til at få et luftfartøj registreret her  

 i landet i de tilfælde, hvor den pågældende på grund  

 af nationalitet ikke kan få registreret et luftfartøj i  

 opholdslandet.
 Af bestemmelsen i § 7, stk. 1, nr. 2, fremgår, i  

 hvilke tilfælde EU/EØS-statsborgere eller  

 EU/EØS-selskaber, der har tilknytning til Danmark i kraft af  

 EU-reglerne om arbejdskraftens frie bevægelighed, etableringsretten  

 eller retten til fri udveksling af tjenesteydelser, har ret til at få  

 registreret et luftfartøj på dansk register.
 EU- eller EØS-statsborgere omfatter  

 statsborgere i EU- eller EØS-lande.
Indholdet af begrebet EU-selskaber m.v. (juridiske  

 personer) fremgår af EF-traktatens artikel 48 (tidl. art. 58), om  

 ligestilling af selskaber med personer.
Bestemmelsen har følgende  

 indhold.
 »Selskaber, som er oprettet i overensstemmelse med en  

 medlemsstats lovgivning, og hvis vedtægtsmæssige hjemsted,  

 hovedkontor eller hovedvirksomhed er beliggende inden for Fællesskabet,  

 ligestilles, for så vidt angår anvendelsen af bestemmelserne i  

 dette kapitel med personer, der er statsborgere i medlemsstaterne.
Ved selskaber forstås privatretlige selskaber, heri  

 indbefattet kooperative selskaber, samt alle andre juridiske personer, der  

 henhører under den offentlige ret eller privatretten, med undtagelse  

 af selskaber, som ikke arbejder med gevinst for øje.« EØS-selskaber er selskaber, der er  

 registreret i lande, der ved en særlig associeringsaftale med EF, har  

 tilsluttet sig EU-reglerne om arbejdskraftens frie bevægelighed,  

 etableringsretten eller retten til fri udveksling af tjenesteydelser.
Af hensyn til muligheden for, at luftfartsvæsenet  

 kan føre et effektivt tilsyn med luftfartøjet, herunder  

 håndhæve de regler, der gælder for dansk registrerede  

 luftfartøjer, er det desuden fortsat et krav, at luftfartøjets  

 ejer skal have tilknytning til Danmark.
EU/EØS-statsborgere og  

  virksomheder, der ikke har tilknytning til Danmark i kraft af principperne  

 om arbejdskraftens frie bevægelighed, etableringsretten eller retten  

 til udveksling af tjenesteydelser, kan ikke få et luftfartøj  

 registreret her i landet.
 Endvidere foreslås med bestemmelsen i § 7, stk. 1,  

 nr. 4, at ikke alene danske statsborgere omfattes, men også personer  

 med bopæl i Danmark, der således, når luftfartøjet  

 benyttes med udgangssted i Danmark, ligestilles med danske statsborgere.
Af bestemmelsen i § 7, stk. 2, nr. 1-7 fremgår, hvad  

 der anses som dansk ejer.
Bestemmelserne er i nr. 4-6 ændret som en  

 konsekvens af de nye bestemmelser i § 7, stk. 1, nr. 2-3 om statsborgere og  

 selskaber i EU- eller EØS-lande.
Endvidere er bestemmelsen i nr. 5 om  

 foreninger eller lignende sammenslutninger med sæde i Danmark  

 ændret fra, at mindst 2/3 af medlemmerne skal være danske  

 statsborgere eller personer, der omfattes af stk. 1, nr. 2-3, til, at de  

 omhandlede personer skal udgøre mindst halvdelen af medlemmerne.
Det  

 skønnes tilstrækkeligt for at anse de omhandlede foreninger m.m.  

 for danske, at alene halvdelen af medlemmerne skal være danske  

 statsborgere eller personer, der er omfattet af stk. 1, nr. 2-3.
 Som supplement til bestemmelsen om aktieselskaber, som  

 udelukkende har dansk bestyrelse og direktion med sæde i Danmark, der  

 er uændret i forhold til den tidligere gældende regel og nu  

 medtaget i forslagets nr. 7, foreslås i nr. 6, at også  

 aktieselskaber og andre selskaber med begrænset ansvar anses for  

 danske, når det overvejende antal ejere eller deltagere er danske  

 statsborgere eller personer, der er omfattet af stk. 1, nr. 2-3.
 Af stk. 3 fremgår, at der i særlige  

 tilfælde kan dispenseres fra kravene i stk. 1. En sådan  

 dispensation vil kun blive meddelt, såfremt luftfartøjet har en  

 eller anden form for tilknytning til Danmark.
Til nr. 2 Formålet med bestemmelsen er at sikre Statens  

 Luftfartsvæsen en nem adgang til at få oplyst, hvem der på  

 et hvilket som helst givet tidspunkt har været ansvarlig for  

 operationen af et luftfartøj.
Luftfartsvæsenet har i nogle  

 tilfælde haft problemer med at skaffe sig disse oplysninger fra ejeren,  

 idet denne ikke har reageret på henvendelser fra  

 luftfartsvæsenet.
Oplysning om, hvem der har været fører  

 af et luftfartøj, skal i øvrigt registreres i  

 luftfartøjets rejsedagbog, der altid skal befinde sig om bord på  

 luftfartøjet.
Luftfartsvæsenet har derfor i sådanne  

 tilfælde måttet skaffe oplysningerne ved at gennemgå  

 luftfartøjets rejsedagbog, hvilket er ressourcekrævende, idet  

 det vil være nødvendigt dels at finde ud af, hvor  

 luftfartøjet befinder sig, dels at sende en inspektør ud til  

 den pågældende flyveplads.
Det bemærkes, at bestemmelsen  

 ikke kan anvendes, hvis der på det tidspunkt, hvor anmodningen  

 fremsættes, er mistanke om, at ejer eller bruger selv har gjort sig  

 skyldig i strafbart forhold i forbindelse med den pågældende  

 flyvning.
Forslaget svarer i øvrigt til bestemmelsen i  

 færdselslovens § 65.
Til nr. 3 Forslaget er foranlediget af et forslag fra  

 Arbejdsmiljørådet for Luftfart.
Efter de gældende regler  

 er alene repræsentanterne for arbejdstagerne forpligtet til at  

 gennemgå uddannelse i arbejdsmiljø.  

 Arbejdsmiljørådet finder, at der også er behov for  

 uddannelse af arbejdsgiverrepræsentanterne i sikkerhedsudvalget for at  

 sikre, at alle medlemmer i sikkerhedsudvalgene har indsigt i og  

 forståelse for arbejdsmiljømæssige spørgsmål.  

 Forslaget indebærer, at trafikministerens bemyndigelse til at  

 fastsætte regler om oprettelse af sikkerhedsudvalg og disses opgaver  

 udvides til også at omfatte krav om uddannelse af udvalgets medlemmer.  

 Beføjelsen vil blive delegeret til Statens Luftfartsvæsen.  

 Forslaget svarer i øvrigt til, hvad der gælder for  

 sikkerhedsudvalg inden for skibsfarten og inden for off-shore branchen.
 Til nr. 4 - 6.
Forslagene indebærer, at Grønlands Landsstyre  

 vil have kompetencen til at godkende anlæggelse af nye lufthavne i  

 Grønland og ændringer heraf.
For så vidt angår de  

 sikkerhedsmæssige forskrifter for etablering og drift af lufthavnene i  

 Grønland indebærer forslaget ingen ændringer af de  

 gældende regler.
Der vil derfor fortsat skulle opnås en teknisk  

 og sikkerhedsmæssig godkendelse, herunder driftstilladelse, i henhold  

 til luftfartslovens § 60.
Til nr. 7 Forslaget skal tilvejebringe klar hjemmel til, at Statens  

 Luftfartsvæsen kan tilbagekalde sikkerhedsgodkendelser, som er meddelt  

 fragtagenter m.fl. som led i arbejdet med at forebygge forbrydelser mod  

 luftfartens sikkerhed.
Luftfartsloven indeholder i § 70 a, stk. 2,  

 hjemmel til, at der administrativt kan fastsættes bestemmelser for  

 bl.a. fragtagenters behandling af gods og forsyninger, som skal transporteres  

 med luftfartøj.
Efter de administrative forskrifter er der mulighed  

 for, at fragtagenter m.fl. kan opnå en sikkerhedsgodkendelse, der  

 indebærer, at de pågældende skal behandle forsendelser  

 efter bestemte regler og procedurer.
Til gengæld er kravet til  

 luftfartsselskabernes kontrol med sådanne forsendelser lempeligere end  

 kravene til forsendelser, der modtages af andre.
Hvis en fragtagent ikke  

 overholder de særlige regler og procedurer eller i øvrigt  

 tilsidesætter luftfartslovgivningens regler om sikkerhed, skal den  

 pågældendes sikkerhedsgodkendelse kunne tilbagekaldes, idet der i  

 modsat fald opstår et svagt led i den sikkerhedsmæssige  

 behandling af fragt.
Af den gældende bekendtgørelse nr. 133 af  

 23. februar 1994 om forebyggelse af forbrydelser mod luftfartens sikkerhed  

 (Security) følger, at en sikkerhedsgodkendelse af  

 fragthandlingsselskaber, fragtagenter, kurérselskaber,  

 cateringleverandører m.fl. bortfalder ved væsentlig  

 tilsidesættelse af bestemmelserne i sikkerhedsgodkendelsen.
Adgangen  

 til tilbagekaldelse af en tilladelse på grund af tilsidesættelse  

 af lovgivningen er et alvorligt indgreb, der direkte bør hjemles i  

 loven.
 Til nr. 8.
 Der er tale om en konsekvensændring som følge  

 af forslaget i nr. 7, hvorefter der indsættes et nyt stk. 3 i  

 luftfartslovens § 70 a.
Til nr. 9 - 10 Forslaget indebærer, at kompetencen til at godkende  

 de takster, der skal erlægges for benyttelsen af offentlige  

 flyvepladser i Grønland overføres til Grønlands  

 Landsstyre.
Til nr. 11 og 17 Luftfartslovens nuværende rentesats for afgifter og  

 gebyrer, der ikke erlægges rettidigt, er 1,3 % pr. påbegyndt  

 måned fra forfaldsdagen.
Forslaget har til formål at bringe  

 renten i overensstemmelse med markedsrenten, der er faldet væsentligt,  

 siden rentesatsen blev fastsat.
Rentesatsen foreslås fremover beregnet  

 i overensstemmelse med rentelovgivningen, det vil sige en årlig rente  

 på diskontoen med et tillæg på for tiden 5 %. Renteloven  

 indeholder hjemmel til, at procenttillægget kan ændres  

 administrativt i takt med markedsrenten.
Det er derfor fundet mest praktisk  

 at lade rentesatsen i luftfartsloven følge rentelovgivningen frem for  

 at skulle ændre luftfartsloven, hver gang markedsrenten ændrer  

 sig.
Til nr. 12 Forslaget til bestemmelsen i § 75, stk. 3,  

 fastlægger de centrale betingelser for, hvornår der kan  

 udføres privatflyvning mod betaling uden licens/tilladelse til  

 erhvervsmæssig luftfart efter licensforordningen eller lovens  

 § 75, stk. 1 eller 2.
 I afsnit 2.2.1. i de almindelige bemærkninger er der  

 redegjort for de nuværende regler for privatflyvning mod betaling.
For så vidt angår betalingen fastsættes  

 i § 75, stk. 3, nr. 1, en øvre grænse for, hvor meget  

 der samlet vil kunne ydes som betaling, idet der med betaling menes enhver  

 form for ydelse, der har en økonomisk værdi.
Det følger  

 således af den foreslåede regel, at der ikke må ydes  

 betaling udover, hvad der medgår til dækning af de med den  

 pågældende flyvning forbundne omkostninger, dvs. alene  

 brændstofudgifter, start- og landingsafgifter, eventuel flyleje og  

 lignende klart forbundne omkostninger.
I beregningen af disse omkostninger  

 må således ikke inkluderes udgifter til dækning af renter  

 og afdrag eller generelle eller særlige vedligeholdelsesudgifter  

 vedrørende det pågældende fly, da disse omkostninger ikke  

 er forbundet med den pågældende flyvning, ligesom der ikke  

 må betales nogen form for ydelse til piloten.
Såfremt der  

 anvendes et ikke-lejet fly, må der således ikke ydes betaling  

 svarende helt eller delvis til »flyleje«  

.
I § 75, stk. 3, nr. 2, foretages en  

 afgrænsning af personkredsen, idet det efter forslaget er en  

 betingelse, at passagerer og pilot har en nær tilknytning i form af  

 familie- eller venskabsforhold.
Såfremt der ikke foreligger og kan  

 dokumenteres et sådant nært tilknytningsforhold, vil der  

 være tale om erhvervsmæssig lufttransport, hvilket kræver  

 en licens.
 Det er således ikke tilstrækkeligt, at pilot  

 og passagerer har mødt hinanden i forskellige sammenhænge, eller  

 blot er medlem af den samme forening, klub eller lignende, medmindre  

 forholdet kan henføres under forslaget i § 75, stk. 4, om  

 flyveklubber, jf. nedenfor.
 Dette indebærer for f. eks. foreninger, at pilot og  

 passager også i disse tilfælde skal have en nær tilknytning  

 i form af venskabsforhold eller evt. familieforhold.
 Såfremt der er et ansættelsesforhold mellem  

 pilot og passager, vil der endvidere være en formodning for, at der  

 ikke er tale om et nært forhold, således som angivet i forslaget.  

 For så vidt angår familieforhold gælder, at det ikke er  

 ethvert familieforhold, der opfylder betingelserne i lovforslaget, idet der  

 også i disse tilfælde skal være en dokumenteret nær  

 tilknytning.
 Det er efter § 75, stk. 3, nr. 3, en betingelse,  

 at flyvningen ikke har været annonceret eller tilbudt offentligt,  

 hvilket er helt afgørende for at kunne henføre flyvningen som  

 privatflyvning.
Da det ikke er hensigten at ændre ved de  

 nugældende forhold for den egentlige fritidsflyvning, der  

 udføres i foreningsregi, bl.a. under Kongelig Dansk Aeroklub, er der  

 optaget en særlig regel herom i forslaget til § 75, stk. 4.  

 Flyveklubber, der godkendes af trafikministeren, vil således som led i  

 sports- eller fritidsflyvningsaktiviteter i klubben, jf. § 75,  

 stk. 4, nr. 1, ved f.eks. åbent hus-arrangementer kunne  

 gennemføre flyvninger mod betaling fra besøgende, der typisk  

 ikke har nær tilknytning gennem venskabs- eller familieforhold.
Det vil  

 ligeledes være muligt for flyveklubber at foretage annoncering,  

 således at det bliver muligt for klubberne f.eks. at rekruttere nye  

 medlemmer.
Det vil desuden være muligt for klubberne at  

 gennemføre f.eks. instruktionsflyvninger, hvor eleven betaler for de  

 med den pågældende flyvning forbundne omkostninger med den  

 ulønnede instruktør som fartøjschef, samt  

 navigationskonkurrencer, hvor pilot og navigatør deles om de  

 pågældende omkostninger.
Med anvendelse af formuleringen »flyvninger, der ikke er  

 befordring fra ét sted til et andet« i § 75, stk. 4, nr. 3,  

 er det hensigten, at alene sådan flyvning som typisk anvendes ved de  

 omhandlede arrangementer, f.eks. rundflyvninger, omfattes, således at  

 bestemmelsen ikke åbner mulighed for, at personer ved  

 klubarrangementer eller åbne arrangementer vil kunne blive  

 transporteret fra ét sted til et andet.
Såfremt der er tale om  

 arrangementer, hvorved der udføres flyvning, der indebærer  

 transport fra ét sted til et andet, vil det således være  

 nødvendigt, at de generelle betingelser, der er angivet i § 75,  

 stk. 3, opfyldes, medmindre der foreligger en licens eller  

 tilladelse.
Med udformningen af forslaget vedrørende  

 flyveklubber har det været hensigten dels at imødekomme de  

 pågældende klubaktiviteter dels at hindre omgåelse af  

 bestemmelserne for privatflyvning mod betaling.
Det kan f.eks være en  

 vanskelig afgrænsning at foretage i tilfælde med en klub, hvor  

 der betales 1 kr. for et livsvarigt medlemskab, og hvor klubben f.eks.  

 arrangerer fritidsflyvninger hver weekend til f.eks.
Anholt.
Med forslaget i  

 § 75, stk. 4, vil sådanne flyveklubbers fritidsflyvninger  

ikke kunne gennemføres, undtagen hvis der flyves inden for  

 kravene i forslaget vedrørende § 75, stk.3.
 Med hensyn til betaling i § 75, stk. 4, nr. 2,  

 henvises til det ovenfor anførte om § 75, stk. 3, nr. 1.
 Trafikministerens beføjelse til at godkende  

 flyveklubber, vil blive delegeret til Statens Luftfartsvæsen.  

 Flyveklubber, der opfylder de krav, der er angivet i § 75, stk. 4,  

 vil blive godkendt, medmindre det antages, at der foreligger  

 omgåelseshensigt f.eks. i form af en pro forma flyveklub eller pro  

 forma sports- eller fritidsflyvningsaktiviteter.
 Det tilføjes for så vidt angår den i  

 § 75, stk. 3 og 4, omhandlede flyvning mod betaling (helt eller  

 delvis af de med flyvningen forbundne omkostninger), at denne  

 begrænsede betaling ikke medfører, at flyvningerne bliver  

 omfattet af luftfartslovens kapitel 9 om befordring med luftfartøj,  

 herunder de nærmere regler om befordrerens ansvar.
 Med forslaget til § 75, stk. 5, indføres  

 kravet om, at en virksomheds befordring med luftfartøj af egne  

 ansatte, dvs. firmaflyvning med ansatte, skal anmeldes til Statens  

 Luftfartsvæsen.
Det bemærkes, at befordring antages at omfatte  

 transport fra et punkt til et andet.
Herved omfattes derfor ikke  

 flyvninger som testflyvninger og lignende, hvor der ikke foretages befordring  

 fra et sted til et andet, men hvor der f.eks. er tale om, at en virksomhed  

 arbejder med teknisk udstyr til fly, og hvor virksomheden selv  

 gennemfører testprogrammer med virksomhedens ansatte som piloter,  

 teknikere og ingeniører.
Da der er tale om, at de involverede ansatte  

 ved deres ansættelsesforhold må formodes at være bekendt  

 med, at arbejdets udførelse indebærer sådanne  

 testflyvninger o.lign. foreslås på denne baggrund, at de  

 særlige krav for firmaflyvning med egne ansatte ikke omfatter  

 sådanne flyvninger.
 Ved ansat forstås enhver form for ansættelse i  

 virksomheden, uanset om medarbejderne er ansat efter funktionærloven,  

 eller der er tale om personer, der er kontraktansat i en kortere eller  

 længere periode til at udføre en nærmere bestemt  

 opgave.
Flyvning med egne ansatte omfatter flyvning som led i  

 varetagelsen af tjenesten i virksomheden.
Udenfor falder således  

 flyvning med ansatte, som ikke sker som led i tjenesten, f.eks. hvis en  

 virksomhed tilbyder at transportere ansatte til ferieboliger.
Sådan  

 flyvning vil som hidtil kunne foretages uden anmeldelse - forudsat  

 naturligvis, at de ansatte ikke yder nogen form for betaling herfor.
Kravet om anmeldelse har til formål at sikre, at  

 Statens Luftfartsvæsen kan føre kontrol med, at de krav, der  

 gælder for denne form for flyvning, er opfyldt.
Det bemærkes, at  

 bestemmelsen alene omfatter flyvning med ansatte, der ikke selv yder nogen  

 form for betaling.
Ydes der betaling fra de ansatte, kræves der  

 tilladelse til erhvervsmæssig luftfart efter § 75, stk. 1  

 2, eller licens efter licensforordningen.
I bestemmelsen er angivet de grundlæggende krav for  

 at kunne udføre firmaflyvning med ansatte.
Firmaet skal enten have  

 heltidsansat en medarbejder, der flyver som pilot, eller være  

 registreret ejer eller bruger ved en langtidslejekontrakt og have  

 eneråderet over det pågældende luftfartøj.
Dette  

 forslag er med mindre justeringer en fortsættelse af den ordning, der  

 administrativt gælder i dag.
Disse krav kan udbygges og suppleres i  

 forskrifter, der udstedes efter § 76, jf. bemærkningerne nedenfor  

 til lovforslagets § 1, nr. 13.
Den person, der udfører firmaflyvning, kan have en  

 hvilken som helst form for heltidsansættelse i virksomheden, dvs.  

 medarbejderen kan være ansat efter funktionærloven, eller  

 kontraktansat i en kortere eller længere periode.
Det bemærkes  

 dog herved, at såfremt der er tale om, at den pågældende  

 medarbejder er ansat som pilot i virksomheden og modtager løn herfor,  

 skal den pågældende være i besiddelse af et  

 trafikflyvercertifikat (B- eller D-certifikat).
Forslaget giver i § 75, stk. 6, i lighed med den  

 gældende praksis mulighed for, at op til 5 firmaer i fællesskab  

 kan købe et fly i lige sameje.
Det vil herved være muligt for en  

 kreds af firmaer at købe et fly, såfremt der er en ligelig  

 fordeling af udgifterne til indkøbet.
Det vil endvidere være  

 muligt for den samme kreds af firmaer at langtidsleje et fly, idet  

 omkostningerne herved også skal fordeles med lige andele til hvert af  

 de deltagende firmaer.
De løbende direkte forbundne driftsomkostninger  

 vil derimod kunne fordeles i forhold til det enkelte firmas brug af  

 firmaflyet.
 Tilsvarende vil som udgangspunkt selskaber inden for en  

 koncern, således som en sådan defineres i aktie- eller  

 anpartsselskabslovgivningen, kunne etablere eneråderet til et firmafly.  

 Statens Luftfartsvæsen vil i konkrete tilfælde kunne acceptere  

 andre selskabskonstruktioner, der er af tilsvarende karakter.
 I forslaget til § 75, stk. 7, angives de former  

 for virksomheder, der er omfattet af § 75, stk. 5, om firmaflyvning  

 med ansatte, idet disse omfatter enkeltmandsvirksomheder, interessentskaber  

 og selskaber af enhver art hjemmehørende i den danske stat.
Til nr. 13 Med forslaget vedrørende § 76 ophæves  

 den nugældende bestemmelse, der har mistet sin praktiske betydning, og  

 der gives trafikministeren bemyndigelse til at fastsætte nærmere  

 forskrifter om afgrænsningen mellem erhvervsmæssig og  

 ikke-erhvervsmæssig luftfart og om den nærmere udførelse  

 heraf.
Denne beføjelse vil blive delegeret til Statens  

 Luftfartsvæsen.
Der vil bl.a. blive udstedt en bekendtgørelse om de  

 særlige krav, der skal gælde for firmaflyvning med ansatte.
Der  

 henvises herved til de krav m.v., der er anført i afsnit 2.2.2. i de  

 almindelige bemærkninger om firmaflyvning med ansatte.
Bestemmelsen  

 giver også mulighed for, at der kan fastsættes supplerende  

 vilkår og forskrifter på baggrund af de indhøstede  

 erfaringer med ordningen.
Det vil desuden blive fastsat, at  

 overtrædelse af krav og vilkår straffes efter den gældende  

 bestemmelse i luftfartslovens § 149, stk. 10.
Endvidere vil der kunne fastsættes nærmere  

 forskrifter for privatflyvning med passagerer mod betaling, såfremt der  

 opstår behov herfor, f.eks. krav om udfærdigelse af  

 passagerlister for udlejningsfly, idet formålet hermed vil være  

 at hindre ulovlig erhvervsmæssig flyvning.
Med henblik på at  

 imødegå mulige misbrugssituationer vil det endvidere bl.a. kunne  

 fastsættes, at privatflyvning ikke må annonceres eller tilbydes  

 offentligt også i de tilfælde, der ikke er omfattet af  

 bestemmelserne i lovforslaget vedrørende § 75, stk. 3 og  

 4.
Til nr. 14 Forslaget skal tilvejebringe klar hjemmel til, at der  

 administrativt kan fastsættes bestemmelser om afgivelse af oplysninger  

 til statistisk brug.
Hjemlen planlægges aktuelt udnyttet i forbindelse  

 med Statens Luftfartsvæsens arbejde med at føre en  

 præcisionsstatistik for luftfartsselskaber.
Luftfartsvæsenet har  

 i den forbindelse anmodet flyvepladserne om oplysninger om  

 luftfartsselskabernes forsinkelser.
Nogle flyvepladser har protesteret over  

 at skulle udlevere sådanne oplysninger om deres kunder.
I  

 luftfartsloven er der hjemmel til at fastsætte vilkår for  

 såvel driften af en flyveplads som af et luftfartsselskab.
Et af de  

 vilkår, der er fastsat, er, at virksomheden skal indsende de  

 statistiske oplysninger, som luftfartsvæsenet kræver.
Det  

 skønnes hensigtsmæssigt, at der tilvejebringes klar hjemmel til  

 at fastsætte vilkår om levering af de pågældende  

 oplysninger, der er nødvendige for at kunne reagere over for  

 uhensigtsmæssige forhold.
Ud over flyvepladser og luftfartsselskaber kan der  

 være behov for at pålægge andre brugere at indberette  

 oplysninger til statistisk brug.
Bl.a. er det ved administrative forskrifter  

 pålagt ejere og brugere af luftfartøjer at indsende flyvetids-  

 og landingsoversigter til brug for udarbejdelse af statistikker over havarier  

 og hændelser.
Endvidere kan der opstå behov for at kunne  

 pålægge flyvesikringstjenester at indberette statistiske  

 oplysninger.
For tiden drives flyvesikringstjenesteenhederne næsten  

 udelukkende af Statens Luftfartsvæsen, men sådanne enheder vil  

 også kunne drives af andre.
Det er derfor hensigtsmæssigt at  

 tilvejebringe hjemmel til at kunne indhente de pågældende  

 oplysninger, herunder også fra eventuelle private  

 flyvesikringstjenesteenheder.
Det tilføjes, at indberetningerne vil være  

 omfattet af offentlighedslovens § 10, nr. 5, og dermed undtaget fra  

 aktindsigt.
Resultatet af den udarbejdede statistik vil være omfattet  

 af offentlighedslovens regler om aktindsigt.
 Undladelse af at efterkomme et påbud om indberetning  

 af oplysninger vil være strafbart efter luftfartslovens § 149,  

 stk. 7.
Til nr. 15 Det foreslås, at det direkte af bestemmelsen  

 fremgår, at Havarikommissionen har adgang til uden retskendelse at  

 foretage undersøgelser af flyvehavarier og  hændelser også  

 på privat grund.
Da Havarikommissionen også i henhold til  

 gældende lov antages at have adgang hertil, er der ikke tale om nogen  

 realitetsændring.
Trafikministeriet har overvejet, om der er grundlag  

 for at indskrænke beføjelserne, men har vurderet, at der er  

 behov for, at Havarikommissionen kan udføre sine undersøgelser  

 uden retskendelse og i det omfang, der fremgår af luftfartsloven.  

 Forslaget indebærer derfor alene en præcisering af  

 bestemmelsen.
Til nr. 16 Der er tale om en teknisk ændring som konsekvens af  

 en tidligere ændring af borgerlig straffelov om tavshedspligt.
Til nr. 18 Der er tale om en ændring som konsekvens af  

 forslaget i nr. 2, hvorefter der indsættes et nyt stk. 4 i  

 § 32 om pligt til at oplyse, hvem der har været fører af et  

 luftfartøj.
Det foreslås, at overtrædelse af denne  

 bestemmelse strafbelægges.
Til nr. 19 og 20 Bestemmelsen i luftfartslovens § 149, stk. 4, 1.  

 pkt., omhandler straf for bl.a. ulovlig erhvervsmæssig flyvning, og  

 efter lovforslagets § 1, nr. 19, indføres der tillige straf for  

 at udføre firmaflyvning med ansatte uden den anmeldelse, der  

 kræves efter forslaget vedrørende lovens § 75,  

 stk. 5.
 Med lovforslagets § 1, nr. 20, indsættes der et  

 nyt 2. pkt. i luftfartslovens § 149, stk. 4, hvorefter der skabes  

 hjemmel til at straffe for forsøg på ulovlig  

 erhvervsmæssig flyvning, jf. luftfartslovens § 75, stk. 1 og  

 2, eller firmaflyvning med ansatte uden anmeldelse, jf. forslaget til  

 luftfartslovens § 75, stk. 5, 1. pkt.
Enhver flyvning med passagerer mod betaling (eller  

 forsøg herpå), uden at der foreligger en tilladelse efter  

 § 75, stk. 1 - 2, og uden at de i § 75, stk. 3 eller  

 stk. 4, anførte betingelser er opfyldt, udgør ulovlig  

 erhvervsmæssig flyvning (eller forsøg herpå) og straffes  

 som sådant.
Såfremt kravene i § 75, stk. 3 og 4, om  

 flyvning mod betaling uden tilladelse ikke overholdes, vil flyvningen skulle  

 udføres efter bestemmelserne i § 75, stk. 1 eller 2,  

 hvorefter der kræves licens eller tilladelse til flyvningen.
Efter straffelovens almindelige regler straffes  

 forsøg ikke, hvis strafferammen for overtrædelsen ikke er  

 højere end hæfte, medmindre andet er fastsat.
Det har derfor  

 ikke hidtil været muligt at straffe for forsøg på  

 overtrædelser af luftfartsloven for så vidt angår de af  

 dette lovforslag omfattede forhold.
Med forslaget bliver det nu fastsat i  

 luftfartsloven, at forsøg på overtrædelse af  

 bestemmelserne om tilladelse/licens til erhvervsmæssig flyvning, om  

 anmeldelse af firmaflyvning og overtrædelse af reglerne for  

 privatflyvning mod betaling, jf. § 75, stk. 3 og 4, straffes.
 Formålet hermed er præventivt, således  

 at involverede personer afholder sig fra at begå ulovligheder, som kan  

 få meget alvorlige konsekvenser.
 Forslaget om straf for forsøg indebærer, at  

 der fremover kan straffes, f.eks. i tilfælde, hvor der er bevis for, at  

 en pilot har tilbudt flyvninger ved opslag i supermarkeder o.lign., men hvor  

 det ikke kan bevises, at der rent faktisk er gennemført flyvninger.  

 Det samme er tilfældet, hvis Statens Luftfartsvæsens kontrol  

 på flyvepladsen afslører en ulovlig flyvning, der skal til at  

 foregå, men derefter ikke gennemføres.
 Forslaget skal i øvrigt ses i sammenhæng med  

 lovforslagets § 1, nr. 25 - 26, vedrørende § 150,  

 stk. 1, om ubetinget frakendelse af certifikatet også ved  

 forsøg på bl.a. ulovlig erhvervsmæssig flyvning eller  

 firmaflyvning.
For så vidt angår firmaflyvning med ansatte  

 uden den krævede anmeldelse bemærkes, at det skønnes, at  

 der typisk vil være anledning til at gøre et strafansvar  

 gældende ikke blot i forhold til virksomheden, men tillige i forhold  

 til piloten eventuelt på grundlag af dennes medvirken til virksomhedens  

 overtrædelse.
Dette skal ses i lyset af, at piloten typisk vil  

 være den i forhold til reglerne for flyvning sagkyndige part og  

 må bære et særligt ansvar for, at der er det  

 fornødne grundlag for de flyvninger, der udføres.
En pilot, der  

 påtager sig firmaflyvning med ansatte, må derfor sikre sig,  

 f.eks. ved en telefonisk kontakt til Statens Luftfartsvæsen, at der  

 foreligger den fornødne anmeldelse, inden flyvningerne  

 iværksættes, og at vilkårene overholdes.
Dette betyder  

 omvendt, at f.eks. i den situation, hvor en pilot positivt har sikret sig, at  

 den fornødne anmeldelse foreligger, inden en serie flyvninger  

 indledes, kan det ikke kræves, at den pågældende i hvert  

 enkelt tilfælde skal søge denne oplysning bekræftet, inden  

 flyvningen iværksættes.
Det vil således ikke være  

 tilstrækkeligt, at piloten støtter sig på arbejdsgiverens  

 tilkendegivelser om, at ordningen er anmeldt og vilkårene opfyldt.
For  

 så vidt angår vilkår bemærkes særligt, at der  

 må forventes fastsat vilkår med et indhold, som det særligt  

 vil være op til piloten at påse opfyldt, f.eks. flyve- og  

 tjenestetidsregler.
Dette svarer til den gældende bestemmelse i  

 luftfartslovens § 42, hvorefter piloten bl.a. skal påse, at flyvningen  

 forberedes og gennemføres i overensstemmelse med gældende  

 regler.
Til nr. 21 Der er tale om en konsekvensændring som følge  

 af, at der indsættes et nyt 2. pkt. i § 149, stk. 4, med  

 forslaget i nr. 20.
Til nr. 22 Forslaget er en teknisk ændring som konsekvens af en  

 ændring af retsplejeloven, hvor begrebet politisager er afskaffet.
Der  

 er ingen ændring i den faktiske behandling af sagerne.
Reglen om  

 forsvarerbeskikkelse i sager, hvor der er spørgsmål om  

 fængselsstraf, er udgået som overflødig, idet retten til  

 forsvarerbeskikkelse i sådanne sager følger af retsplejelovens  

 § 731, stk. 1, litra e.
Til nr. 23 og 24 Der er tale om konsekvensændringer som følge  

 af forslaget i nr. 25, hvorefter der indsættes et nyt nr. 4 og 5 i  

 luftfartslovens § 150, stk. 1.
Til nr. 25 og 26 Forslaget vedrørende luftfartslovens § 150,  

 stk. 1, nr. 4, indebærer, at der sker obligatorisk og ubetinget  

 frakendelse af en pilots certifikat i tilfælde, hvor den  

 pågældende har foretaget eller forsøgt at foretage en  

 eller flere flyvninger, uden at der foreligger den fornødne tilladelse  

 hertil, herunder flyvning med passagerer mod betaling uden at de i § 75,  

 stk. 3 og 4, anførte betingelser er opfyldt.
 Tilsvarende gælder i forslaget vedrørende  

 luftfartslovens § 150, stk. 1, nr. 5, hvis der udføres  

 firmaflyvning med egne ansatte uden anmeldelse heraf, eller såfremt  

 væsentlige krav til en virksomheds firmaflyvning med ansatte  

 overtrædes en eller flere gange.
 En anvendelse af de foreslåede bestemmelser i § 150,  

 stk. 1, nr. 4 eller 5, forudsætter i lighed med de øvrige  

 bestemmelser i § 150, stk. 1, at den pågældende desuden straffes  

 for en overtrædelse efter bestemmelserne i luftfartslovens § 149.
Formålet hermed er - svarende til forslaget  

 vedrørende § 149, stk. 4, - i så stor  

 udstrækning som muligt at afholde piloter fra at begå  

 ulovligheder, idet dette vil medføre frakendelse af certifikatet, og  

 derfor vil have alvorlige følger for piloten.
Det vurderes, at  

 risikoen for at blive frakendt certifikatet ubetinget vil have en  

 væsentlig præventiv effekt.
Det følger af forslaget, at det er  

 tilstrækkeligt for en ubetinget frakendelse af certifikatet, at der  

 blot én gang er foretaget eller forsøgt foretaget flyvning uden  

 den fornødne tilladelse, eller at væsentlige vilkår for en  

 meddelt tilladelse er overtrådt.
Alle vilkår for en tilladelse er  

 som udgangspunkt væsentlige.
I det enkelte tilfælde vil der af  

 domstolene skulle foretages en vurdering af de konkrete forhold ved en  

 overtrædelse.
Det er hensigten, at alene bagatelagtige forhold ikke  

 skal være omfattet heraf.
Tilsvarende gælder, hvis der  

 udføres firmaflyvning i strid med gældende regler.
 Efter bestemmelsen i den gældende § 150, stk. 3, kan  

 domstolene dog under særligt formildende omstændigheder bestemme,  

 at der skal ske betinget frakendelse, hvor frakendelse efter stk. 2 ellers  

 skulle ske ubetinget.
Forslaget indebærer endelig, at det bliver muligt  

 for Statens Luftfartsvæsen efter de gældende regler i  

 luftfartslovens § 150, stk. 5 og 6, administrativt at inddrage  

 pilotens certifikat midlertidigt.
Herved bliver det muligt at forhindre, at  

 piloten fortsætter med flyveaktiviteter, mens en retssag  

 forberedes.
 Reglerne i kapitel 93 a i lov om rettens pleje finder  

 anvendelse på krav om erstatning for inddragelse af certifikat i  

 anledning af strafforfølgning.
Til § 2 Det foreslås, at loven træder i kraft den 1.  

 april 2000, således at de fornødne forskrifter kan udarbejdes  

 med inddragelse af virksomheder og organisationer på området.
 Muligheden for i helt særlige tilfælde at  

 tillade, at virksomheder, der foretager flyvning omfattet af luftfartslovens  

 § 75, stk. 5, i et nærmere fastsat omfang kan fortsætte hermed  

 efter lovens ikrafttræden uden at opfylde alle krav i luftfartslovens §  

 75, tænkes alene anvendt, hvor kravene i de nye bestemmelser i § 75,  

 stk. 6-7, måtte kunne indebære et indgreb af ekspropriativ  

 karakter, eventuelt i forbindelse med samejeforhold.
Til § 3 Bestemmelserne vedrørende luftfartslovens § 7, stk.  

 1, nr. 2, gælder ikke for Grønland, da Grønland ikke er  

 med i EU.
Bestemmelsen vedrørende luftfartslovens § 89 a gælder  

 ikke for interne flyvninger i Grønland.
Bilag 1 Organisationer m.m. der er blevet hørt over  

 lovforslaget om ændring af luftfartsloven Air Alpha Greenland A/S Air Alsie A/S Aircraft Owners and Pilot Associations (AOPA Danmark) Arbejdsmiljørådet for Luftfart Atlantic Airways Bryggerigruppen A/S Cabin Union Denmark Cimber Air A/S Codan Forsikring Dansk Arbejdsgiverforening Dansk Flyvelederforening Dansk Industri Dansk Motorflyver Union Dansk Svæveflyver Union Dansk Metalarbejderforbund Danske Pilotorganisationers Samråd Danfoss A/S Erhvervenes Transportudvalg Erhvervsflyvningens Sammenslutning FLS Industries A/S Flyvebranchens Personaleunion Forbrugerrådet Grønlandsfly A/S Håndværksrådet Kongelig Dansk Aeroklub Landsorganisationen i Danmark LEGO System A/S Maersk Air A/S Muk Air Newair ApS Nordisk Flyforsikringsgruppe Nævnet for Etnisk Ligestilling Pharma Nord A/S Premair A/S SAS Danmark Afdeling AX SAS Danmark A/S Scandinavian Airlines System Specialarbejderforbundet i Danmark Star Air A/S Sterling European Airlines A/S Sun-Air of Scandinavia A/S Weibel Scientific A/S Bilag 2 Lovforslaget sammenholdt med gældende lov Gældende formulering Lovforslaget § 1 I lov om luftfart, jf. lovbekendtgørelse nr. 373 af 4. juni 1997,  

 som ændret ved lov nr. 1114 af 29. december 1997, foretages  

 følgende ændringer:
 1. § 7 affattes således:
§ 7. Et luftfartøj kan kun registreres her i landet,  

 når det har dansk ejer, eller når andet følger af  

 EF-forordninger.
Som dansk ejer anses:
a)	den danske stat og institutioner, som styres af staten, b)	danske kommuner, c)	danske statsborgere, d)	stiftelser, som udelukkende har dansk ledelse med sæde i  

 Danmark, e)	foreninger og lignende sammenslutninger, som udelukkende har dansk  

 ledelse med sæde i Danmark, og hvor mindst 2/3 af medlemmerne er danske  

 statsborgere, f)	aktieselskaber, som udelukkende har dansk bestyrelse og direktion  

 med sæde i Danmark, g)	andre selskaber med begrænset ansvar, når det  

 overvejende antal deltagere består af danske statsborgere eller andre,  

 som efter denne paragraf anses for lige med danske statsborgere, h)	ansvarlige selskaber, når de udelukkende består af  

 danske statsborgere eller andre, som efter denne paragraf anses for lige med  

 danske statsborgere.
»§ 7. Et luftfartøj kan kun registreres i  

 Danmark, 1)	når det har dansk ejer, og ejeren er bosat eller  

 hjemmehørende i Danmark eller i en stat, hvor den  

 pågældende på grund af sin nationalitet ikke kan være  

 registreret ejer af et luftfartøj, 2)	når luftfartøjet er ejet af EU- eller  

 EØS-statsborgere eller EU- eller EØS-selskaber m.v. (juridiske  

 personer) i det omfang, disse er omfattet af Det Europæiske  

 Fællesskabs regler, eller 3)	når luftfartøjet er ejet af en person, der har fast  

 bopæl i Danmark, og luftfartøjet benyttes med udgangssted i  

 Danmark.
Stk. 2. Som dansk ejer anses 1)	den danske stat og institutioner, som styres af staten, 2)	danske kommuner, 3)	danske statsborgere, 4)	stiftelser med sæde i Danmark, hvis ledelse udelukkende  

 består af danske statsborgere eller personer, der er omfattet af  

 stk. 1, nr. 2-3, 5)	foreninger og lignende sammenslutninger med sæde i Danmark,  

 hvor mindst halvdelen af medlemmerne er danske statsborgere eller personer,  

 der er omfattet af stk. 1, nr. 2-3, 6)	aktieselskaber og andre selskaber med begrænset ansvar,  

 når det overvejende antal deltagere er danske statsborgere eller  

 personer, der er omfattet af stk. 1, nr. 2-3, og selskabet er undergivet  

 disse deltageres fulde kontrol, og 7)	aktieselskaber, som udelukkende har dansk bestyrelse og direktion  

 med sæde i Danmark.
 Stk. 2. I særlige tilfælde kan trafikministeren  

 tillade, at et luftfartøj, der jævnligt benyttes og da i reglen  

 med udgangssted her i landet, bliver registreret, selv om dets ejer ikke  

 opfylder nogen af de i stk. 1, a) til h), fastsatte betingelser.
Stk. 3. Trafikministeren kan i særlige tilfælde  

 tillade, at et luftfartøj, der overvejende benyttes med udgangssted i  

 Danmark, registreres, selv om betingelserne i stk. 1 ikke er  

 opfyldt.« 2. I § 32 indsættes som stk. 4:
»Stk. 4. Luftfartøjets ejer eller bruger skal efter  

 anmodning fra luftfartsvæsenet oplyse, hvilke personer der på et  

 givet tidspunkt har været fører af et luftfartøj.« § 40 g. - - - Stk. 2. Trafikministeren fastsætter endvidere regler om  

 valg af sikkerhedsrepræsentanter, om deres rettigheder og pligter, om  

 oprettelse af sikkerhedsudvalg, om disses opgaver samt om den daglige ledelse  

 af sikkerhedsarbejdet.
 3. I § 40 g, stk. 2, indsættes efter »om  

 disses opgaver«: », om uddannelse af udvalgets medlemmer«.
§ 55. Til at indrette og drive en flyveplads, hvis benyttelse  

 til flyvning står åben for offentligheden, udkræves,  

 foruden godkendelse efter § 60, særlig tilladelse af  

 trafikministeren.
Tilladelse udkræves ligeledes til ændring af en  

 sådan flyveplads.
 4. I § 55, stk. 1, 1. pkt., indsættes efter  

 »af trafikministeren«: », jf. dog stk. 2«.
 5. I § 55 indsættes efter stk. 1 som nyt  

 stykke:
»Stk. 2. Til at indrette og drive en flyveplads i  

 Grønland, hvis benyttelse til flyvning står åben for  

 offentligheden, kræves, foruden godkendelse efter § 60, tilladelse  

 af Grønlands Landsstyre.
Tilladelse kræves ligeledes til  

 ændring af en sådan flyveplads.« Stk. 2 bliver herefter stk. 3.
 6. § 55, stk. 2, der bliver stk. 3, affattes  

 således:
 Stk. 2. Ministeren kan foreskrive, at en flyveplads under  

 hensyn til dens karakter, trafikkens omfang og varighed eller andre  

 særlige omstændigheder kan indrettes og drives uden  

 tilladelse.
»Stk. 3. Trafikministeren kan foreskrive, at en flyveplads  

 omfattet af stk. 1 under hensyn til dens karakter, trafikkens omfang og  

 varighed eller andre særlige omstændigheder kan indrettes og  

 drives uden tilladelse.
Grønlands Landsstyre kan foreskrive, at en  

 flyveplads omfattet af stk. 2 under hensyn til dens karakter, trafikkens  

 omfang og varighed eller andre særlige omstændigheder kan  

 indrettes og drives uden tilladelse.« 7. I § 70 a indsættes efter stk. 2 som nyt  

 stykke:
§ 70 a.
Trafikministeren fastsætter efter forhandling  

 med justitsministeren bestemmelser for flyvepladsers og luftfartsselskabers  

 udarbejdelse af sikkerhedsplaner og gennemførelse af foranstaltninger  

 til forebyggelse af forbrydelser mod luftfartens sikkerhed.
Det kan i den  

 forbindelse pålægges flyvepladser og luftfartsselskaber at  

 foretage eftersyn som nævnt i § 70 b, stk. 1-3.
 Stk. 2. Ministeren kan fastsætte bestemmelser for  

 modtagelse, kontrol, opbevaring, transport og lastning af gods og  

 forsyninger, som af fragtagenter, kurerselskaber, cateringleverandører  

 eller andre indleveres til luftfartsselskaber med henblik på hel eller  

 delvis transport med luftfartøj.
»Stk. 3. Ministeren kan fastsætte bestemmelser om  

 sikkerhedsgodkendelse af fragtagenter, kurerselskaber,  

 cateringleverandører eller andre, der foretager de i stk. 2  

 nævnte leverancer til luftfartsselskaber.
En sikkerhedsgodkendelse kan  

 tilbagekaldes i tilfælde af tilsidesættelse af bestemmelserne i  

 dette kapitel eller forskrifter udarbejdet i medfør heraf, eller hvis  

 de for sikkerhedsgodkendelsen fastsatte vilkår eller procedurer  

 tilsidesættes.« Stk. 3. Politiet kan, når det findes  

 sikkerhedsmæssigt påkrævet, bestemme, at de i stk. 1  

 og 2 nævnte sikkerhedsforanstaltninger midlertidigt skal intensiveres  

 og suppleres med yderligere foranstaltninger.
 Stk. 3 og 4 bliver herefter stk. 4 og 5.
 Stk. 4. Statens Luftfartsvæsen godkender de i  

 stk. 1 nævnte sikkerhedsplaner og fører tilsyn med  

 gennemførelsen af de i stk. 1-3 nævnte  

 sikkerhedsforanstaltninger.
 8. I § 70 a, stk. 4, der bliver stk. 5,  

 ændres »stk. 1-3« til: »stk. 1, 2 og 4«.
§ 71. For benyttelsen af en offentlig flyveplads kan der  

 opkræves afgifter efter regler, der fastsættes af  

 trafikministeren.
Afgifter for benyttelse af statsejede flyvepladser bortset  

 fra dem, der drives af Københavns Lufthavne A/S, skal godkendes af  

 Folketingets Finansudvalg.
 9. I § 71, stk. 1, 1. pkt., indsættes efter  

 »af trafikministeren«: », jf. dog 3. pkt.«.
 10. I § 71, stk. 1, indsættes som 3.  

 pkt.:
»I Grønland kan der for benyttelsen af en offentlig  

 flyveplads opkræves afgifter efter regler, der fastsættes af  

 Grønlands Landsstyre.« 11. § 71, stk. 3, 1. pkt., affattes  

 således:
Stk. 3. Hvis de i stk. 1 og 2 nævnte afgifter ikke  

 erlægges rettidigt, kan der tillægges 1,3 pct. månedlig  

 rente for hver påbegyndt måned fra forfaldsdagen at regne, indtil  

 betaling sker, dog mindst 50 kr.
Endvidere kan trafikministeren  

 fastsætte bestemmelser om gebyr for erindringsskrivelser  

 vedrørende betalingen af de nævnte afgifter.
»Hvis de i stk. 1 og 2 nævnte afgifter ikke  

 erlægges rettidigt, kan der, for hver påbegyndt måned fra  

 forfaldsdagen til betaling sker, tillægges en månedlig rente,  

 hvis størrelse fastsættes i overensstemmelse med renteloven, dog  

 mindst 50 kr.« 12. I § 75 indsættes efter stk. 2 som nye  

 stykker:
 § 75. Til regelmæssig luftfart i erhvervsøjemed  

 over dansk område kræves tilladelse af trafikministeren.
 Stk. 2.Til anden erhvervsmæssig luftfart over samme  

 område kræves tilladelse af ministeren, medmindre denne  

 træffer anden bestemmelse.
»Stk. 3. Uanset stk. 2 kan der uden tilladelse  

 udføres luftfart mod betaling, såfremt 1)	der alene ydes hel eller delvis godtgørelse for de med den  

 pågældende flyvning forbundne omkostninger, 2)	pilot og passagerer har nær tilknytning gennem familie- eller  

 venskabsforhold, og 3)	flyvningen ikke har været annonceret eller tilbudt  

 offentligt.
Stk. 4. Uanset stk. 2 kan flyveklubber, der er  

 organiseret i landsdækkende unioner eller forbund og godkendes af  

 trafikministeren, uden tilladelse udføre luftfart mod betaling,  

 såfremt 1)	flyvningen indgår i sports- eller fritidsflyvningsaktiviteter  

 i klubben, 2)	der alene ydes hel eller delvis godtgørelse for de med den  

 pågældende flyvning forbundne omkostninger, og 3)	der alene er tale om flyvninger, der ikke er befordring fra  

 ét sted til et andet.
Stk. 5. En virksomheds befordring med luftfartøj af  

 egne ansatte uden for de i stk. 1 og 2 nævnte tilfælde skal  

 anmeldes til Statens Luftfartsvæsen.
Sådan flyvning må kun  

 udføres, såfremt enten den person, der udfører denne form  

 for flyvning, er heltidsansat i virksomheden, eller virksomheden som  

 registreret ejer eller som registreret bruger ved en langtidslejekontrakt har  

 eneråderet over det pågældende luftfartøj.
Stk. 6. Ejerskab af eller rådighed over et  

 luftfartøj til benyttelse ved flyvning, som omfattet af stk. 5,  

 kan etableres af en kreds af indtil 5 virksomheder, som i lige sameje ejer,  

 eller som med lige andele til hver i fællesskab langtidslejer det  

 pågældende luftfartøj.
Flyvning kan endvidere  

 udføres af en virksomhed, der er en del af en koncern, således  

 at virksomheden kan udføre flyvning med ansatte i andre virksomheder  

 inden for koncernen.
Stk. 7. Som virksomheder, jf. stk. 5, anses såvel  

 enkeltmandsvirksomheder som interessentskaber og selskaber af enhver art  

 hjemmehørende i den danske stat.« Stk. 3. Trafikministeren kan bestemme, at skoleflyvning,  

 opvisningsflyvning, konkurrenceflyvning og anden luftfartsvirksomhed af  

 særlig art kræver tilladelse, selv om virksomheden ikke drives i  

 erhvervsøjemed.
 Stk. 3 bliver herefter stk. 8.
 13. § 76 affattes således:
 § 76. Tilladelse må kun meddeles, såfremt det  

 findes foreneligt med almene hensyn.
»§ 76. Trafikministeren kan fastsætte nærmere  

 regler om afgrænsningen mellem erhvervsmæssig og  

 ikke-erhvervsmæssig luftfart og om udførelsen heraf.« 14. Efter § 89 indsættes i kapitel 8:
»§ 89 a.
Trafikministeren kan pålægge  

 flyvepladser, luftfartsselskaber og andre af luftfartens brugere at afgive  

 statistiske oplysninger om regularitet, flyvetids- og landingsforhold og  

 lignende luftfartsrelaterede oplysninger i den form, som ministeren  

 bestemmer.« § 140. Havarikommissionen har adgang til at foretage  

 undersøgelse af luftfartøjet eller dets rester, uanset om disse  

 befinder sig på privat område, og til at træffe de  

 fornødne foranstaltninger med henblik herpå.
 15. I § 140, stk. 1, indsættes efter  

 »Havarikommissionen har«: »uden retskendelse«.
§ 144 a.
Kommissionens personale, tilkaldte sagkyndige og  

 andre, der medvirker i en undersøgelse, som foretages af kommissionen,  

 er under ansvar efter borgerlig straffelovs § 152 og § 264 b  

 forpligtet til over for uvedkommende at hemmeligholde, hvad de bliver vidende  

 om i forbindelse med undersøgelsen.
 16. I § 144 a ændres »borgerlig straffelovs  

 § 152 og § 264 b« til: »straffelovens §§ 152 og 152 a -  

 e«.
§ 148. - - - 17. § 148, stk. 3, 1. pkt., affattes  

 således:
Stk. 3. Hvis de i stk. 1 og 2 nævnte afgifter og  

 omkostninger ikke erlægges rettidigt, tillægges der 1,3 pct.  

 månedlig rente for hver påbegyndt måned fra forfaldsdagen  

 at regne, indtil betaling sker, dog mindst 50 kr.
Ministeren kan  

 fastsætte bestemmelser om gebyr for erindringsskrivelser  

 vedrørende betalingen af de nævnte afgifter.
 »Hvis de i stk. 1 og 2 nævnte afgifter ikke  

 erlægges rettidigt, kan der, for hver påbegyndt måned fra  

 forfaldsdagen til betaling sker, tillægges en månedlig rente, der  

 fastsættes i overensstemmelse med renteloven, dog mindst 50 kr.«.
§ 149. - - - Stk. 3. Med bøde, hæfte eller fængsel  

 indtil 2 år straffes den, der overtræder § 21, § 28,  

 § 32, stk. 3, § 36, stk. 1 og 2, § 39, § 41,  

 stk. 1, § 42, § 50, stk. 2, 3, 5 og 6, § 60,  

 stk. 1, 1. pkt., og stk. 4, § 74, jfr. § 50, stk. 2,  

 3, 5 og 6, § 84, stk. 2, § 85, stk. 1, § 130 og  

 § 139, stk. 1.
 18. I § 149, stk. 3, ændres »§ 32,  

 stk. 3« til: »§ 32, stk. 3 og 4«.
Stk. 4. Overtrædelse af § 2, stk. 1,  

 § 12, stk. 1, 1.-3. pkt. § 13, stk. 2, § 20,  

 § 40 b, § 55, stk. 1, § 59, stk. 1 og 3, § 66,  

 § 75, stk. 1 og 2, og § 137, stk. 2, 2. og 3. pkt.,  

 straffes med bøde eller hæfte.
For overtrædelse af  

 § 40 b kan der pålægges en arbejdsgiver bødeansvar,  

 selv om overtrædelsen ikke kan tilregnes ham som forsætlig eller  

 uagtsom.
For det i 2. pkt. fastsatte bødeansvar fastsættes ingen  

 forvandlingsstraf.
 19. I § 149, stk. 4, 1. pkt., ændres  

 »§ 75, stk. 1 og 2« til: »§ 75, stk. 1, 2 og stk. 5,  

 1. pkt.«.
 20. I § 149, stk. 4, indsættes efter 1.  

 pkt.:
 »Forsøg på overtrædelse af § 75,  

 stk. 1, 2 og stk. 5, 1. pkt., straffes med bøde eller  

 hæfte.«.
 21. I § 149, stk. 4, 3. pkt., der bliver 4. pkt.,  

 ændres »2. pkt.« til: »3. pkt.«.
 22. § 149, stk. 15, affattes således:
 Stk. 15. Sagerne behandles som politisager, medmindre tiltalen  

 angår et forhold, hvor der opstår spørgsmål om  

 frakendelse af retten til at gøre tjeneste på et  

 luftfartøj, jfr. § 150, eller i anden særlig stilling, jfr.  

 § 74. Er der spørgsmål om idømmelse af  

 fængselsstraf, skal der på tiltaltes begæring beskikkes ham  

 en forsvarer.
 »Stk. 15. Sager, hvor der bliver spørgsmål om  

 højere straf end bøde eller hæfte eller om frakendelse af  

 retten til at gøre tjeneste på luftfartøj, jf.  

 § 150, eller i anden særlig stilling, jf. § 74, behandles  

 efter reglerne i retsplejelovens kapitel 80. Øvrige sager behandles  

 efter reglerne i retsplejelovens kapitel 81.«.
§ 150. Ret til at gøre tjeneste på et  

 luftfartøj skal frakendes, når 1)	tjenesten er udøvet med tilsidesættelse af  

 væsentlige hensyn til flyvesikkerheden, 2)	frakendelsen findes begrundet i beskaffenheden af den begåede  

 forseelse, og hvad der i øvrigt foreligger oplyst om tiltaltes forhold  

 som tjenstgørende på et luftfartøj, eller 23. I § 150, stk. 1, nr. 2, udgår:  

 »eller«.
 3)	den pågældende har gjort eller forsøgt at  

 gøre tjeneste på et luftfartøj efter at have nydt  

 spiritus som angivet i § 50, stk. 1.
 24. I § 150, stk. 1, nr. 3, ændres  

 »stk. 1.« til: »stk. 1,«.
 25. I § 150, stk. 1, indsættes som nr. 4 og  

 5:
»4)	den pågældende har foretaget eller forsøgt at  

 foretage en eller flere flyvninger, uden at der foreligger den  

 fornødne tilladelse hertil, eller såfremt væsentlige  

 vilkår for en meddelt tilladelse er overtrådt, eller 5)	den pågældende har foretaget eller forsøgt at  

 foretage en eller flere flyvninger, omfattet af § 75, stk. 5, uden  

 anmeldelse herom, eller såfremt væsentlige krav for en  

 virksomheds udførelse af befordring med luftfartøj af egne  

 ansatte er overtrådt.«.
Stk. 2. Frakendelse efter stk. 1, nr. 3, sker ubetinget.  

 Frakendelsen efter stk. 1, nr. 1 og 2, sker betinget, medmindre den  

 pågældende 26. I § 150, stk. 2, 1. pkt., ændres »nr.  

 3,« til: »nr. 3 - 5,«.
1)	forsætligt har voldt skade på andres person eller ting,  

 forsætligt har fremkaldt nærliggende fare herfor eller i  

 øvrigt har udøvet tjenesten på særlig  

 hensynsløs måde, 2)	ved forskellige lejligheder har gjort sig skyldig i forhold, der  

 hver for sig er omfattet af stk. 1, nr. 1, 3)	tidligere er frakendt ret til at gøre tjeneste på et  

 luftfartøj betinget, og det nye forhold er begået i  

 prøvetiden eller 4)	tidligere er frakendt ret til at gøre tjeneste på et  

 luftfartøj ubetinget og det nye forhold er begået inden 5  

 år fra udløbet af frakendelsestiden.
§ 2 Stk. 1. Loven træder i kraft den 1. april 2000.
 Stk. 2. Trafikministeren kan i helt særlige  

 tilfælde tillade, at virksomheder, der foretager flyvning omfattet af  

 luftfartslovens § 75, stk. 5, som affattet ved denne lovs § 1, nr. 1, i et  

 nærmere fastsat omfang kan fortsætte med denne form for flyvning  

 efter lovens ikrafttræden uden at opfylde alle krav i luftfartslovens §  

 75.
§ 3 § 7, stk. 1, nr. 2, og § 89 a, i lov om luftfart, som  

 affattet ved denne lovs § 1, nr. 1 og 14, gælder ikke for  

 Grønland.
