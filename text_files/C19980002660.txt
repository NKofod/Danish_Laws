Indholdsfortegnelse Indledning Serviceloven I lov nr. 454 af 10. juni 1997 om social service er der i kapitel 5  

 fastsat bestemmelser om klubtilbud og andre socialpædagogiske fritidstilbud  

 til større børn og unge.
Lov om social service (serviceloven) træder i kraft  

 den 1. juli 1998, og klubreglerne i kapitel 5 afløser de tilsvarende regler i  

 bistandsloven.
Kommunale klubtilbud Servicelovens §§ 19 - 22 omhandler den kommunale forpligtelse, der indtil  

 1. juli 1998 har været gældende på området efter bistandslovens §§ 73 a - 73  

 d.
Amtskommunale klubtilbud Servicelovens §§ 23 - 25 omhandler den amtskommunale forpligtelse på  

 området over for større børn og unge med betydelig og varigt nedsat fysisk  

 eller psykisk funktionsevne.
Disse bestemmelser er nye i forhold til  

 bistandsloven, men indholdet af dem er en videreføring af den del af  

 bistandslovens §§ 95 a - 95 e, der har omhandlet større børn og unge.
Sondring mellem dagtilbud og klubtilbud Med indførelsen af de selvstændige klubregler i bistandsloven i 1995 blev  

 der på det kommunale område skabt en sondring mellem dagtilbud med  

 kontrolleret fremmøde til de mindre børn og klubtilbud mv. uden kontrol af  

 fremmøde til de større børn og unge.
 I den forbindelse blev gældende regler præciseret, men der blev ikke  

 fastlagt nogen ny pligt for kommunerne til at skulle etablere klubtilbud mv.  

 Den enkelte kommunen har således ingen forpligtelse til at oprette nye  

 klubtilbud, idet behovet på området konkret må vurderes i forhold til de  

 øvrige fritids- og foreningstilbud, der findes i kommunen.
 Med de nye bestemmelser i servicelovens §§ 23 - 25 samt §§ 16 - 18 er der  

 også på det amtskommunale område skabt en tilsvarende sondring mellem  

 henholdsvis klubtilbud til større børn og unge og dagtilbud til mindre børn.  

 Der er ikke hermed indført nogen ny eller ændret forpligtelse for  

 amtskommunen i forhold til, hvad der indtil 1. juli 1998 har været gældende  

 efter bistandslovens § 95 a.
Vejledningen indeholder Denne vejledning er en revideret udgave af Socialministeriets vejledning  

 af 13. juni 1995 om klubtilbud og andre socialpædagogiske fritidstilbud til  

 større børn og unge efter bistandsloven.
 I forhold til den forrige vejledning er der indført et nyt kapitel, der  

 omhandler de særlige amtskommunale klubtilbud til større børn og unge med  

 betydelig og varigt nedsat fysisk eller psykisk funktionsevne.
 Vejledningen beskriver indholdet i servicelovens kapitel 5, som  

 viderefører gældende regler fra bistandsloven til serviceloven på såvel det  

 kommunale som på det amtskommunale område.
 Derudover er der i vejledningen en kort omtale af relevante bestemmelser  

 om tilsyn og klageregler, der er fastsat i lov nr. 453 af 10. juni 1997 om  

 retssikkerhed og administration på det sociale område (retssikkerhedsloven).
 Når der i vejledningen henvises til lovparagraffer, er det servicelovens  

 bestemmelser, der henvises til, medmindre andet er anført.
Vejledningen omfatter alene klubtilbud og socialpædagogiske fritidstilbud  

 oprettet og drevet efter serviceloven.
Den gælder således ikke for klubber  

 eller tilbud oprettet i henhold til anden lovgivning som fx  

 folkeoplysningsloven, ungdomsskoleloven og folkeskoleloven (jf.  

 bekendtgørelse nr. 560 af 20. juni 1996 af lov om støtte til folkeoplysning,  

 bekendtgørelse nr. 679 af 1. august 1995 af lov om ungdomsskoler og  

 bekendtgørelse nr. 561 af 25. juni 1997 af lov om folkeskolen).
Generelt om kommunale klubtilbud og andre Bestemmelserne i §§ 19 - 22 retter sig mod større børn og unge, der er  

 vokset fra pasningsordningerne, men som har behov for et tilbud om  

 aktiviteter, positive oplevelser og samvær med andre børn og unge i trygge  

 omgivelser og med mulighed for voksenkontakt og særlig støtte.
2.1. Klubbestemmelsernes hovedindhold Hovedindholdet i klubbestemmelserne - Kommunen sørger for, at der er de nødvendige klubtilbud og andre  

 socialpædagogiske fritidstilbud til større børn og unge, jf. § 19, stk. 1.
 - Tilbudene er omfattet af en formålsbestemmelse, hvorefter de i  

 samarbejde med børn og unge skal skabe aktiviteter og samværsformer, der  

 fremmer den enkeltes alsidige udvikling og selvstændighed samt evne til at  

 indgå i et forpligtende fællesskab, jf. § 19, stk. 2.
- Tilbudene indgår som led i kommunens generelle fritidstilbud til børn og  

 unge.
Kommunen kan beslutte, at tilbudene skal kunne rette sit arbejde mod  

 børn og unge med behov for støtte, jf. § 19, stk. 3.
 - Kommunen fastsætter mål og rammer for tilbudenes arbejde som en  

 integreret del af kommunens samlede fritidsmæssige, forebyggende og støttende  

 indsats over for børn og unge, jf. § 19, stk. 4.
 - Børn og unge skal sikres indflydelse på indholdet i det enkelte tilbud,  

 og kommunen skal fastsætte retningslinjer for denne indflydelse, jf. § 19,  

 stk. 5, 1. pkt.
 Kommunen kan beslutte at oprette forældrebestyrelser for visse tilbud, jf.  

 § 19, stk. 5, 2. pkt. og §§ 13 og 14.
 - Klubber og andre socialpædagogiske fritidstilbud kan oprettes og drives  

 som kommunale tilbud, som selvejende institutioner eller som private  

 klubordninger, hvortil kommunen yder tilskud, jf. § 20.
 - Kommunen har det overordnede ansvar for optagelse i og udmeldelse af  

 tilbudene, jf. § 21.
 - Regler om betaling er fastsat i § 22 med tilhørende bekendtgørelse om  

 betaling for deltagelse i klubtilbud og andre socialpædagogiske fritidstilbud  

 til større børn og unge.
 - Kommunalbestyrelsen fører tilsyn med forholdene i tilbudene, jf. § 16 i  

 lov om retssikkerhed og administration på det sociale område.
2.2. Tilbudenes opgaver Flere funktioner og formål Klubtilbud og andre socialpædagogiske fritidstilbud retter sig mod en bred  

 målgruppe og skal ses som en vifte af fritidstilbud, der har flere funktioner  

 og samlet opfylder flere formål:
 - De er del af de mange generelle fritidstilbud til alle børn og unge.
 - Tilbudene tjener samtidig et forebyggende formål ved at være et samværs-  

 og aktivitetssted for de børn og unge, som af forskellige grunde ikke  

 benytter de mange øvrige organiserede fritidstilbud, men som måske netop har  

 brug for at udvikle positiv kontakt til voksne og jævnaldrende.
 - Klubberne mv. kan desuden gennem målrettet socialpædagogisk arbejde have  

 et yderligere forebyggende og støttende sigte i forhold til grupper eller et  

 enkelt barn/en ung, der har særligt behov for støtte.
 En af intentionerne med bestemmelserne i servicelovens §§ 19 - 22 er, at  

 klubber og andre socialpædagogiske fritidstilbud både skal være et tilbud om  

 positive oplevelser i ungdomstiden og samtidig et tilbud, der medvirker til  

 at give børn og unge nogle sociale og personlige værktøjer, som de kan have  

 nytte af også i deres fremtidige voksne tilværelse.
 Det er således meningen, at tilbudene i stor udstrækning både generelt og  

 mere målrettet kombinerer et fritidsmæssigt og kulturelt indhold med en  

 social og pædagogisk funktion.
Samarbejde med børn og unge Indholdet i det enkelte tilbud skal tilrettelægges i samarbejde med  

 tilbudets brugere.
Børnene og de unges egen medvirken og medbestemmelse er af  

 stor betydning for, at de oplever tilbudet som deres, og er samtidig et  

 vigtigt middel til at støtte den enkelte i en social og personlig  

 udviklingsproces.
 Tilbudene til større børn og unge må først og fremmest have karakter af at  

 være åbne og fleksible tilbud, der tager udgangspunkt i unges skiftende behov  

 og ønsker og som kan møde større børn og unge, der hvor de er.
Særlig indsats Tilbudene skal også kunne rette sin virksomhed mod børn og unge, der i  

 kortere eller længere perioder har behov for særlig hjælp og voksenstøtte.
 Den særlige indsats kan eksempelvis være i form af aktiviteter, der  

 specielt retter sig mod socialt truede børn og unge, rådgivning og  

 vejledning, opsøgende arbejde o.l.
Institution og arbejdsform Klubtilbud og andre socialpædagogiske fritidstilbud skal således forstås  

 både som institutioner med og uden registrerede medlemmer og som en  

 arbejdsform, som aktivt og opsøgende kan målrette sin indsats såvel på det  

 generelle fritidsområde som i forhold til børn og unge, som har behov for  

 særlig socialpædagogisk støtte.
Formål - - - - - - - § 19 Stk. 2.  Tilbudene skal i samarbejde med de større børn  

 og unge skabe aktiviteter og samværsformer, der fremmer den enkeltes alsidige  

 udvikling og selvstændighed samt evne til at indgå i et forpligtende  

 fællesskab.
Stk. 3 - - - - - - - Formålsbestemmelsen Lovens § 19, stk. 2 fastsætter formålet med klubområdet: Aktiviteter og  

 samværsformer skal skabes i samarbejde med børnene og de unge, og den  

 enkeltes udvikling, selvstændighed og evne til at indgå i sociale  

 fællesskaber skal fremmes.
Større børn og unge befinder sig i en overgangsfase, hvor de bevæger sig i  

 retning af en løsrivelse fra familien som den primære referenceramme til et  

 socialt liv i grupper med andre unge.
Dette er en naturlig udvikling på vejen  

 mod at kunne mestre en selvstændig voksentilværelse.
Men samtidig er det en  

 sårbar livsperiode, der rummer en række risici, hvis de sociale bånd til  

 andre unge ikke etableres, eller hvis den aktuelle gruppe er præget af  

 samfundsmæssigt set uacceptable normer og adfærd.
3.1. Alsidig udvikling Støtte de unge i deres udvikling Formålet med klubberne og de socialpædagogiske fritidstilbud er, at de  

 gennem aktiviteter og samvær støtter de unge i deres udviklingsproces på vej  

 til selvstændighed og et voksenliv, og at tilbudene medvirker til, at også de  

 svagest stillede grupper af børn og unge kan få et styrket udgangspunkt for  

 bedre at kunne håndtere egen livssituation.
 Det er desuden vigtigt, at børn og unge opnår kendskab til øvrige  

 aktivitets-, kultur- og fritidsmuligheder, således at de bliver i stand til  

 at tilrettelægge eget fritidsliv på en konstruktiv og indholdsrig måde, når  

 deres tid i klubben er forbi.
Det sociale fællesskab Klubtilbudene mv. skal fremme den enkeltes oplevelse af at have en værdi,  

 et positivt selvbillede og at være i stand til at deltage i et socialt  

 fællesskab.
Evnen til at kunne indgå i forpligtende relationer til andre  

 mennesker er af afgørende betydning for deltagelse i såvel arbejds- og  

 uddannelsesmæssige sammenhænge som i private forhold.
Evnen til at kunne  

 påtage sig et personligt ansvar for egne beslutninger og handlinger indgår  

 som et væsentligt led heri.
Klubben har således en vigtig rolle med hensyn  

 til at fremme de unges ansvarlighed og sociale og kulturelle forståelse som  

 forudsætning for deltagelse i demokratiske beslutningsprocesser.
3.2. Samarbejde med børn og unge Lytte til brugerne Der skal samarbejdes med børnene og de unge om tilrettelæggelsen af  

 indholdet i tilbudene.
Der skal lyttes til brugernes ønsker og behov, og de  

 skal - alt efter alder og modenhed - inddrages i planlægningen og  

 gennemførelsen af aktiviteter.
Der er således en direkte sammenhæng mellem  

 formålsbestemmelsen og § 19, stk. 5 om børn og unges ret til indflydelse, se  

 kapitel 7.
Medbestemmelse og medansvar Erfaringer i medbestemmelse indebærer også oplæring i at kunne tage et  

 medansvar - både over for sig selv og i forhold til et socialt fællesskab.  

 Evnen til i stigende omfang at kunne påtage sig medbestemmelse og medansvar  

 er grundlæggende elementer i en social og personlig udviklingsproces.
Råd, vejledning og støtte Gennem det daglige arbejde skal tilbudene kunne yde børn og unge  

 rådgivning, vejledning og anden form for støtte til at mestre eget liv og  

 udvikle positive sociale relationer og konstruktive udtryksformer.
Den kommunale forpligtelse - - - - - - - § 19.  Kommunen sørger for, at der er de nødvendige  

 klubtilbud og andre socialpædagogiske fritidstilbud til større børn og unge,  

 jf. dog § 23.
Stk. 2 - - - - - - - Det påhviler kommunen efter § 19, stk. 1 at sørge for de nødvendige  

 klubtilbud og andre socialpædagogiske fritidstilbud til større børn og unge.
4.1. Kommunens overordnede opgaver Sammenhæng med øvrige tilbud Tilrettelæggelsen af udbudet af klubber og andre socialpædagogiske  

 fritidstilbud skal ses i sammenhæng med de øvrige tilbud, der findes i  

 kommunen til børn og unge, og klubtilbud mv. indgår således som led i en  

 lokal overordnet børne- og ungdomspolitik.
Del af kommunens samlede indsats Kommunen skal derfor udarbejde mål og rammer for tilbudenes arbejde, der  

 placerer dem som en integreret del af kommunens samlede fritidsmæssige,  

 forebyggende og støttende indsats over for børn og unge.
 Ved udarbejdelsen af mål og rammer må kommunen tage stilling til, hvordan  

 indsatsen over for børn og unge skal tilrettelægges, og hvad de i deres  

 kommune vil bruge klubber og andre socialpædagogiske fritidstilbud til.
 Kommunens muligheder for at anvende klubtilbud mv. aktivt og målrettet som  

 værktøj i en forebyggende og støttende indsats understreges af  

 betalingsreglerne, hvorefter det ikke er nødvendigt at fastsætte  

 deltagerbetaling i alle former for tilbud.
Kommunens udmelding til klubberne Det er vigtigt, at kommunen udmelder klare signaler til klubberne om,  

 hvilke opgaver det forventes, at klubområdet og den enkelte klub varetager.
 Endvidere er det af væsentlig betydning, at den enkelte kommunes  

 klubarbejde organisatorisk, i form og indhold samt med hensyn til ressourcer,  

 deltagerbetaling og åbningstider bliver tilrettelagt i overensstemmelse med  

 de mål og rammer, som kommunen har fastlagt, således at klubberne og de  

 øvrige socialpædagogiske fritidstilbud har mulighed for at leve op til  

 kommunens forventninger til deres indsats.
4.2. De nødvendige tilbud Fritidstilbud til alle børn og unge Forpligtelsen efter § 19, stk.1 indebærer, at den enkelte kommune har  

 ansvaret for, at der i kommunen er et vist udbud af varierede fritidstilbud  

 til større børn og unge.
Med nødvendige tilbud menes, at der i kommunen skal  

 være fritidstilbud, der samlet set retter sig mod alle større børn og unge,  

 inklusiv de svagest stillede, socialt og kulturelt udsatte grupper og børn og  

 unge med behov for særlig støtte.
Gruppen med særlige behov omfatter også  

 sent udviklede og børn og unge med nedsat fysisk eller psykisk funktionsevne,  

 se nærmere under pkt. 6.2 og kapitel 11.
De lokale behov I vurderingen af hvad de nødvendige klubtilbud og andre socialpædagogiske  

 fritidstilbud omfatter, må indgå dels det lokale behov for klubtilbud mv.,  

 dels i hvilken udstrækning der i kommunen i øvrigt er fritidstilbud, der  

 retter sig mod samme aldersgruppe og indholdsmæssigt dækker det i loven  

 angivne formål, jf. § 19, stk. 2 (se kapitel 3).
Den enkelte kommune skønner selv over, hvilke klubtilbud og andre  

 socialpædagogiske fritidstilbud, der er behov for at etablere, herunder  

 hvilke former for tilbud og hvor mange pladser, der er nødvendige.
Hvis  

 efterspørgslen overstiger det antal pladser, som kommunen aktuelt råder over,  

 må der oprettes en venteliste.
Om administration af venteliste, se pkt. 8.2.
 Tilrettelæggelse af tilbudsstrukturen skal således ses i sammenhæng med  

 klubber oprettet efter bestemmelserne i ungdomsskoleloven og  

 folkeoplysningsloven og med øvrige fritidstilbud som idræt, musik, spejder,  

 ungdomsskole mv., der findes i kommunen til større børn og unge.
Kommunens overordnede ansvar Kommunen har det overordnede ansvar for at sikre, at der i kommunen findes  

 de nødvendige tilbud, men kan opfylde sine forpligtelser på dette området ved  

 at indgå samarbejde med foreninger, organisationer mv. og ved at lade private  

 etablere klubordninger med kommunalt tilskud.
Klubtilbud mv. kan i øvrigt  

 drives som kommunale eller som selvejende institutioner.
Se nærmere om  

 tilbudenes tilhørsforhold og tilskud til private ordninger under kapitel 10.
 Den kommunale forpligtelse efter § 19, stk. 1 gælder således i den  

 udstrækning, der ikke i øvrigt i det private foreningsliv mv. er tilbud, der  

 opfylder lovens intention og formål og som samlet dækker målgruppens behov.
4.3. Hvem omfatter forpligtelsen Ophold i kommunen Den kommunale forpligtelse efter § 19 retter sig mod alle større børn og  

 unge under 18 år med ophold i kommunen.
Flytning Forpligtelsen bortfalder, når barnet/den unge flytter fra kommunen.
Ved  

 flytning kan det imidlertid i mange tilfælde være hensigtsmæssigt, at  

 barnet/den unge kan fortsætte i klubtilbudet i en periode.
Dette forudsætter,  

 at der mellem tilflytningskommunen og fraflytningskommunen foreligger en  

 aftale om afholdelse af udgifterne forbundet hermed.
Døgnanbragte børn og unge Kommunens forpligtelse efter § 19 omfatter også et barn eller en ung, der  

 opholder sig i kommunen som led i en døgnanbringelse efter servicelovens  

 regler.
Dette gælder uanset om forældrene opholder sig i en anden kommune.  

 Beslutning om at søge optagelse i klubtilbud træffes af den kommune, der i  

 øvrigt træffer afgørelser vedrørende døgnopholdet, i almindelighed  

 forældrenes opholdskommune.
Udgifterne ved klubtilbudet kan efter de  

 almindelige regler i servicelovens § 128 kræves refunderet fra den kommune,  

 der har medvirket ved døgnanbringelsen.
4.4. Aldersgruppe Under 18 år Lovgivningen fastsætter ingen aldersgrænse for deltagelse i klubber og  

 andre socialpædagogiske fritidstilbud.
Den kommunale forpligtelse efter § 19  

 omfatter dog alene aldersgruppen under 18 år.
Over 18 år Det er intet til hinder for, at klubtilbud mv. kan imødekomme lokale behov  

 for fleksibilitet, således at unge over 18 år ikke behøver at udelukkes fra  

 tilbudene alene på grund af alder, hvis dette skønnes uhensigtsmæssigt.
Ikke kontrolleret fremmøde Da klubtilbud mv. retter sig mod større børn og unge uden behov for  

 pasning med kontrolleret fremmøde, sætter dette en grænse for, hvor langt ned  

 i alder tilbudene kan gå.
Klubtilbud mv. kan således ikke etableres i stedet  

 for dagtilbud efter § 7 til yngre børn med et pasningsbehov.
Fra pasningsordning til fritidstilbud Ved tilrettelæggelsen af den kommunale struktur på dagtilbuds- og  

 klubområdet er det hensigtsmæssigt, at der for de aldersgrupper, der er ved  

 at vokse fra pasningstilbud, sikres et tæt samarbejde mellem dagtilbud med  

 kontrolleret fremmøde og klubtilbud uden fremmødekontrol.
En fritidsklub kan  

 fx kombineres med eller have samarbejde med et fritidshjem eller en  

 skolefritidsordning, således at der er mulighed for en tryg og smidig  

 overgang for børnene fra en pasningsordning til et fritidstilbud.
 Det er op til kommunen at fastlægge øvre og nedre aldersgrænser for de  

 enkelte tilbud i forhold til tilbudenes mål og indhold.
4.5. Åbningstider Der er ikke i serviceloven fastsat krav til åbningstider for klubtilbud og  

 andre socialpædagogiske fritidstilbud.
Det er op til kommunen at fastlægge  

 åbningstider for de enkelte tilbud.
Sammenhæng med mål og rammer Åbningstiderne fastlægges i forhold til, hvad kommunen i sine mål og  

 rammer har besluttet, at klubsektoren og den enkelte klub skal bruges til,  

 således at der sikres en sammenhæng mellem de opgaver klubberne skal løse,  

 den målgruppe de henvender sig til og hvornår tilbudene holder åbent.
Børn og unges fritid Åbningstiderne forudsættes fastlagt på en sådan måde, at kommunens tilbud  

 samlet er egnet til at dække de faktiske behov ved at holde åbent og være  

 tilgængeligt for de større børn og unge i deres fritid.
Ved tilrettelæggelsen af den lokale tilbudsstruktur må kommunen være  

 opmærksom på, at der kan være tidspunkter, hvor grupper af større børn og  

 unge særligt kan have behov for et tilbud om samvær og aktiviteter.
Der kan  

 fx - alt efter aldersgrupper - være behov for tilbud efter skoletid, om  

 aftenen, i weekenderne og i skoleferierne samt på tidspunkter, hvor der i  

 øvrigt ikke er tilbud og muligheder i kommunen og lokalområderne for samme  

 alders- og målgruppe.
 Kommunen kan endvidere beslutte, at tilbudet på bestemte tidspunkter  

 holder åbent for andre grupper end den faste medlemskreds, fx særlige  

 ungdomsgrupper i lokalmiljøet, beboerkredse e.l.
Forskellige åbningstider Det er intet til hinder for, at klubberne mv. har forskellige  

 åbningstider, eller at flere tilbud slår sig sammen om at lave skiftende  

 tilbud i fællesskab til børn og unge på særlige tidspunkter, fx i weekender  

 og i ferieperioder.
 Endvidere kan det være relevant visse steder at tage hensyn til det  

 forhold, at de socialpædagogiske fritidstilbud for nogle grupper af unge ikke  

 kun betragtes som et fritidstilbud efter endt skoledag eller arbejdsdag, men  

 i perioder bliver det tilhørssted, der giver en fast tilknytning til et  

 fællesskab, hvis de midlertidigt eller længerevarende står uden arbejde,  

 praktik eller uddannelsesplads.
Mål og rammer - - - - - - - § 19 Stk. 2 Stk. 3.  Tilbudene indgår som led i kommunens generelle  

 fritidstilbud til børn og unge og skal efter kommunens beslutning også kunne  

 rette sit arbejde mod børn og unge med behov for støtte.
 Stk. 4.  Kommunen fastsætter mål og rammer for  

 tilbudenes arbejde som en integreret del af kommunens samlede fritidsmæssige,  

 forebyggende og støttende indsats over for børn og unge.
Stk. 5 - - - - - - - Klubbestemmelserne er udformet som en rammelovgivning, der fastlægger en  

 overordnet forpligtelse for kommunerne på området.
Disse rammer udfyldes  

 nærmere af den enkelte kommune ud fra lokale forhold.
Kommunen udarbejder mål og rammer Kommunen skal således efter § 19, stk. 4 udarbejde mål og rammer for  

 tilbudenes arbejde, der i overensstemmelse med tilbudenes formål efter § 19,  

 stk. 2 og 3 placerer dem som en integreret del af kommunens samlede  

 fritidsmæssige, forebyggende og støttende indsats over for børn og unge.
Med klubområdet menes alle former for klubtilbud og andre  

 socialpædagogiske fritidstilbud oprettet og drevet efter bestemmelserne i  

 servicelovens §§ 19 - 22, se kapitel 6 om forskellige former for tilbud.
Det  

 betyder også, at mål og rammer skal fastlægges både for de kommunale tilbud,  

 for selvejende institutioner med aftale og for private klubordninger med  

 tilskud.
Udmelding til klubberne Det er gennem udformningen af mål og rammer, at kommunen dels beslutter,  

 hvad man vil med sine klubtilbud mv., dels melder dette åbent ud til  

 klubsektoren og den enkelte klub.
5.1. Lokalområdet og de unge Lokalområdet Ved fastlæggelsen af mål og rammer må der tages udgangspunkt i  

 lokalsamfundets sammensætning.
Det er nødvendigt, at både kommunen og  

 klubberne analyserer det lokalsamfund, som klubben er en del af, herunder  

 hvilken kultur- og befolkningssammensætning der er, og gør sig bekendt med,  

 hvilke behov der er blandt områdets børn og unge.
Som et element heri må det  

 vurderes, hvilke ressourcer og problemer, der ligger i ungdomsmiljøet, hos de  

 unge selv og i lokalområdet i øvrigt.
Heri ligger, at der skal tages  

 udgangspunkt i en forståelse af klubben som en del af lokalmiljøet og klubben  

 som en del af kommunens samlede indsats på børne- og ungeområdet.
Andre fritidstilbud Servicelovens bestemmelser på klubområdet udgør et supplement til det  

 øvrige fritidsliv og skal sikre, at der også findes relevante tilbud til de  

 børn og unge, der ikke benytter det private foreningsliv og til børn og unge  

 med særlige behov, der ikke bliver dækket af andre fritidstilbud.
 Det forudsættes derfor, at kommunen som led i fastsættelsen af mål og  

 rammer danner sig et overblik over såvel eksisterende fritids- og  

 foreningstilbud til denne aldersgruppe, som over kommunens mere målrettede og  

 støttende indsats over for børn og unge med behov herfor.
 Da ungdomsmiljøerne og lokalområderne er foranderlige størrelser,  

 indebærer dette, at mål og rammer ikke kan fastlægges en gang for alle, men  

 må revideres med jævne mellemrum.
 Det vil være naturligt, at kommunen fastlægger mål og rammer i en dialog  

 med klubmedarbejdere og andre, der har den direkte kontakt med det lokale  

 ungdomsmiljø.
5.2. Led i en samlet indsats Klubber og andre socialpædagogiske fritidstilbud kan indgå som en  

 ressource og et centralt redskab i kommunens samlede forebyggende og  

 målrettede indsats på børne- og ungeområdet.
 Lovgivningen fastlægger ikke hvilken form for tilbud og forebyggende  

 indsats, der skal være tale om, og heller ikke omfanget heraf, idet dette  

 tilrettelægges ud fra lokale behov.
Målrettet udsatte børn og unge Det er kommunen, der beslutter om klubber og socialpædagogiske  

 fritidstilbud aktivt og målrettet skal anvendes i forhold til udsatte grupper  

 og børn og unge med behov for særlig støtte.
 Ved udarbejdelsen af mål og rammer må kommunen derfor tage stilling til,  

 hvordan indsatsen over for børn og unge skal tilrettelægges, hvilke  

 funktioner, der tillægges klubtilbudene, og samspillet med andre former for  

 forebyggende og støttende indsats.
 Beslutter kommunen, at tilbudene skal arbejde målrettet forebyggende, bør  

 det vurderes om personalet har behov for at kunne trække på ekspertise fra  

 andre faggrupper, enten udenfor klubben eller eventuelt gennem direkte  

 ansættelse i tilbudet.
 Det er også nødvendigt at afklare, hvor klubbernes begrænsninger går og  

 hvilke opgaver, klubsektoren ikke kan forventes at skulle løse.
Lovgivningen lægger således op til, at klubtilbud og andre  

 socialpædagogiske fritidstilbud kan udformes med et indhold, der gør dem  

 egnet til at indgå som en del af indsatsen over for de større børn og unge,  

 som kommunen efter servicelovens §§ 5 og 40 skal iværksætte rådgivning og  

 vejledning eller hjælpeforanstaltninger overfor.
Kommunen må angive i de mål  

 og rammer for tilbudenes arbejde, som skal fastsættes efter § 19, stk. 4, om  

 og i hvilken udstrækning dette skal være tilfældet.
5.3. Særlig rolle i det sociale arbejde For at tilbudene kan leve op til deres forebyggende rolle i det sociale  

 arbejde og yde den nødvendige støtte er det vigtigt, at personalet føler  

 ansvar for, at der gives tilbud om relevant indsats, hvis de i deres daglige  

 klubarbejde bliver opmærksom på børn/unge, der kan have behov for særlig  

 hjælp og støtte.
Viden om børn og unges udvikling Dette indebærer, at klubmedarbejdere dels må have en generel viden om børn  

 og unges udvikling, dels have kendskab til og være opmærksom på hvilke  

 signaler fra børn og unge, der kan være tegn på, at noget er galt.
Derudover  

 er det nødvendigt at vide, hvad man skal og kan gøre.
Samarbejde med andre faggrupper og sektorer Støtte og vejledning til børn og unge med særlige behov betyder ikke, at  

 klubberne skal kunne håndtere alle former for problemer og vanskeligheder.  

 Det indebærer derimod en forpligtelse for ansatte indenfor klubsektoren til  

 at have viden om, hvortil i lokalområdet og i det kommunale/amtskommunale  

 system barnet/den unge kan henvises for nærmere hjælp og støtte, og hvor  

 personalet kan søge råd og vejledning til at håndtere sager og situationer,  

 som de føler sig usikre på.
Det forudsættes således, at klubområdet har et  

 samarbejde med andre faggrupper og sektorer og herigennem har kendskab til  

 hvilke muligheder for hjælpe- og støtteordninger, der findes.
Dialog med barnet/den unge og forældrene Endvidere er det nødvendigt, at klubben udover samtaler med barnet/den  

 unge selv samarbejder med forældrene og inddrager dem i en dialog omkring  

 afklaring og løsning af barnets/den unges vanskeligheder.
 Det er kommunens opgave at sørge for, at den nødvendige viden er til stede  

 hos personalet, der arbejder forebyggende og støttende med børn og unge.
 Der henvises til »Vejledning om hjælp til børn og unge gennem dialog  

 og samarbejde med forældrene« udgivet i fællesskab af Socialministeriet,  

 Sundhedsministeriet og Undervisningsministeriet samt til Socialministeriets  

 vejledning om servicelovens regler om særlig støtte til børn og unge og til  

 Undervisningsministeriets regelsæt for skole- og uddannelsesområdet.
Underretningspligt I de nævnte vejledninger findes også oplysninger om servicelovens §§ 35 og  

 36 (tidligere bistandslovens §§ 19 og 20) om underretningspligt.
Disse  

 bestemmelser indebærer, at ansatte i klubsektoren har pligt til at underrette  

 kommunen, hvis de bliver opmærksom på eller formoder, at et barn eller en ung  

 kan have behov for social bistand.
5.4. Samarbejdsparter Da klubområdet indgår som led i kommunens samlede børne- og ungeindsats,  

 er det vigtigt at være opmærksom på og synliggøre samspillet mellem  

 klubområdets opgaver og andre former for forebyggende og støttende indsats.
Samarbejde i lokalmiljøet Klubben indgår også som del af et lokalmiljø, hvor aktuelle  

 samarbejdsparter for klubbens virksomhed fx kan være øvrige fritidstilbud,  

 foreninger og organisationer, det lokale kulturliv, arbejdsformidlingen og  

 det lokale erhvervsliv, beboerforeninger o.l.
Samarbejde med kommunale forvaltninger Det er endvidere relevant at se klubberne som en naturlig  

 samarbejdspartner i forhold til den øvrige kommunale forvaltning for social-,  

 skole- og kulturområdet, bl.a. dagtilbud og kommunens hjælpeforanstaltninger,  

 amtslige tilbud, ungdomsvejledning og rådgivning, SSP-samarbejdet mv.
 Kommunen må således forholde sig til, hvordan klubsektoren indgår i det  

 tværfaglige og tværsektorielle samarbejde på børne- og ungeområdet.
 Og sidst, men ikke mindst er et samarbejde med forældrene af væsentlig  

 betydning, se pkt. 7.5.
5.5. Det enkelte tilbud Målsætning for den enkelte klub Udover de overordnede mål og rammer for den samlede klubsektor skal der  

 fastsættes en målsætning for det enkelte klubtilbud, herunder besluttes  

 hvilken alders- og målgruppe klubben skal rette sin virksomhed mod og hvilke  

 opgaver det enkelte tilbud skal tage sig af.
Der kan fastsættes forskellige  

 målsætninger for forskellige tilbud og typer af tilbud.
Det enkelte tilbuds  

 organisering, form, indhold og arbejdsmetoder må tilrettelægges, så det  

 modsvarer tilbudets mål og rammer.
Mål og rammer bør være så præcise, at klubberne kan handle ud fra dem.  

 Samtidig forudsættes det, at det enkelte klubtilbud har udstrakte muligheder  

 for at kunne agere i forhold til brugernes ønsker og skiftende behov.
Den  

 konkrete udformning af indhold og tilrettelæggelse af aktiviteter foregår i  

 det enkelte tilbud i dialog mellem medarbejdere og brugerne og i samarbejde  

 med en eventuel bestyrelse for klubben.
Former for kommunale tilbud Institutionsform og arbejdsform Klubtilbud og andre socialpædagogiske fritidstilbud efter serviceloven  

 defineres meget bredt: De skal ikke kun opfattes som en institutionsform,  

 hvor børn og unge selv henvender sig, men også som en arbejdsform, som aktivt  

 og opsøgende kan målrette sin indsats såvel på det generelle fritidsområde  

 som i forhold til børn og unge, som har behov for særlig socialpædagogisk  

 støtte.
6.1. Klubtilbud og andre socialpædagogiske fritidstilbud Bestemmelserne giver kommunerne stor handlemulighed med hensyn til at  

 tilrettelægge en varieret tilbudsstruktur i overensstemmelse med de fastsatte  

 mål og rammer og baseret på lokale forhold og lokale behov.
Bred vifte af tilbud Tilbudene kan etableres som institutioner i form af klubber til  

 forskellige aldersgrupper; almindeligvis som fritidsklubber og juniorklubber  

 til de større børn og som ungdomsklubber og eventuelt seniorklubber til de  

 unge.
 Udover klubber med medlemskab kan de socialpædagogiske fritidstilbud fx  

 omfatte en varieret vifte af forskellige typer og kombinationer af tilbud:
 - Aktivitetssteder som centre i lokalområderne med løsere registrering og  

 lejlighedsvis deltagelse.
 - Åbne uformelle væresteder, mødesteder, cafeer og lignende med fri  

 deltagelse.
 - Opsøgende virksomhed i lokalområderne, hvor de unge opholder sig, fx i  

 form af udegående medarbejdere.
 - Aktiviteter baseret på eller med tilknytning til rådgivnings- eller  

 vejledningsfunktioner.
 - Aktiviteter og tilbud i lokalområderne som satellitter til klubber samt  

 væresteder med voksenstøtte.
 - Ad hoc aktiviteter og projekter med midlertidige funktioner/opgaver.
 De anførte eksempler på socialpædagogisk virksomhed kan kombineres med den  

 egentlige klubvirksomhed, fx opsøgende arbejde eller rådgivning og vejledning  

 med udgangspunkt i klubben og/eller værestedet.
 Opremsningen er ikke udtømmende, men angiver eksempler på, hvordan  

 kommunen kan opfylde forpligtelsen efter § 19.
Særlige tilbud til udsatte grupper Det må vurderes om, der kan være behov for at etablere andre former for  

 socialpædagogiske fritidstilbud eller projekter som supplement eller  

 alternativ til den almindelige klub for især at få fat på udsatte unge, som  

 enten ikke finder sig til rette i klubben eller som har for store problemer  

 af social, psykisk eller fysisk karakter til, at klubben kan rumme dem.
Tilbud til unge med helt særlige behov kan fx tilrettelægges som  

 integreret del af anden socialpædagogisk virksomhed, som særlige grupper  

 eller satellitter i tilknytningen til en af lokalområdets øvrige klubber  

 eller etableres som selvstændige specialfritidstilbud.
De særlige tilbud kan  

 oprettes som permanente ordninger eller som midlertidige projekter, der  

 ophører eller integreres med andre tilbud, når formålet med det særlige  

 projekt er opfyldt.
 Det er ikke meningen, at alle klubber skal varetage alle former for  

 funktioner og opgaver, men bestemmelserne forudsætter, at der i kommunen er  

 et vist udbud af forskelligartede fritidstilbud, der samlet retter sig mod  

 alle større børn og unge, inklusiv de svage og udsatte grupper.
6.2. Børn og unge med nedsat fysisk eller psykisk funktionsevne Kommunens forpligtelse Kommunens forpligtelse efter § 19, stk. 1 omfatter også at sørge for de  

 nødvendige klubtilbud eller andre socialpædagogiske fritidstilbud til de  

 grupper af skolesøgende børn og unge, der på grund af nedsat fysisk eller  

 psykisk funktionsevne kan have vanskeligheder med at benytte de almindelige  

 fritidstilbud.
Amtskommunens forpligtelse Amtskommunens forpligtelser om klubtilbud efter servicelovens § 23 over  

 for skolesøgende børn og unge med betydelig og varigt nedsat fysisk eller  

 psykisk funktionsevne er et supplement til den generelle forpligtelse, som  

 kommunen har også over for disse børn og unge (jf. kapitel 11).
Klubtilbud til børn og unge med nedsat funktionsevne Kommunale tilbud til børn og unge med nedsat fysisk eller psykisk  

 funktionsevne kan opfyldes på forskellige måder; eksempelvis kan nævnes:
 - Integration af den enkelte i et almindelig klubtilbud, eventuelt med  

 støttepædagog eller anden støtteperson.
 - Etablering af handicapgrupper i eller i tilknytning til et almindeligt  

 klubtilbud.
 - Etablering af kommunale klubtilbud, som kun modtager børn og unge med  

 nedsat funktionsevne.
 - Etablering af et fælleskommunalt klubtilbud med amtskommunen som  

 driftsherre.
Særlig ekspertise Uanset på hvilken måde kommunale fritidstilbud til børn og unge med nedsat  

 fysisk eller psykisk funktionsevne etableres, vil der ofte være behov for at  

 trække på den særlige ekspertise, der findes inden for den amtskommunale  

 forvaltning eller i de specialinstitutioner, herunder særlige amtskommunale  

 dag- og klubtilbud, der findes i området.
Endvidere vil der ofte være behov  

 for samarbejde med andre instanser, fx kommunens skolepsykologiske  

 rådgivning, de praktiserende læger, amtets skole/kultur- og  

 social/sundhedsforvaltning med tilhørende institutioner, herunder de lands-  

 og landsdelsdækkende institutioner og de amtskommunale specialrådgivninger  

 samt med Center for Små Handicapgrupper.
Visitation Ved visitation til klubtilbud af børn og unge med nedsat fysisk eller  

 psykisk funktionsevne må der tages udgangspunkt i såvel barnets/den unges som  

 forældrenes ønsker og samlede situation, herunder bl.a.  

 funktionsnedsættelsens art og omfang, barnets/den unges alder, psykiske og  

 sociale ressourcer og muligheder, behovet for samvær og kontakt med andre  

 børn og unge med samme funktionsnedsættelse, familiesituation, forholdet til  

 søskende mv.
 Det må ved visitationen sikres, at barnets/den unges muligheder for  

 personlig og social udvikling tilgodeses.
 Om særlige amtskommunale klubtilbud efter servicelovens § 23 henvises til  

 kapitel 11.
Børn og unges indflydelse - - - - - - - § 19 Stk. 5.  Kommunen fastsætter retningslinjer, der sikrer  

 børn og unge indflydelse på indholdet i det enkelte tilbud.
Kommunen kan  

 beslutte, at reglerne om forældrebestyrelser, jf. §§ 13 og 14, finder  

 anvendelse på visse tilbud.
- - - - - - - Ret til indflydelse Med de selvstændige klubregler har børn og unge fået en lovfæstet ret til  

 indflydelse i klubben.
Denne ret skal bl.a. ses som et led i opfyldelsen af  

 FN's Konvention om Barnets Rettigheder.
 Kommunen skal efter § 19, stk. 5 fastsætte retningslinjer, der sikrer børn  

 og unge indflydelse på indholdet i det enkelte klubtilbud og  

 socialpædagogiske fritidstilbud.
Børnene og de unges egen medvirken og medbestemmelse er af stor betydning  

 for, at de oplever tilbudet som deres.
Udgangspunktet for klubbernes  

 virksomhed må derfor være det enkelte barn og den enkelte unges muligheder,  

 ønsker, interesserer og engagement.
 Erfaringer i medbestemmelse indebærer også oplæring i at kunne tage et  

 medansvar - både over for sig selv og i forhold til et socialt fællesskab.  

 Klubområdet vil således kunne medvirke til at give børn og unge kendskab til  

 og erfaringer med demokratiske beslutningsprocesser.
 Medbestemmelse og medansvar indgår desuden som væsentlige elementer i en  

 naturlig udviklingsproces, og medlemmernes indflydelse vil derfor være et  

 vigtigt pædagogisk middel til at støtte den enkelte i at udvikle social og  

 personlig kompetence.
Sammenhæng med formålsbestemmelsen Bestemmelsen om medlemmernes ret til indflydelse har en direkte sammenhæng  

 med lovens formålsbestemmelse (se kapitel 3): Inddragelse af børn og unge i  

 beslutningsprocesserne er et vigtigt element i at udvikle deres evne til at  

 kunne indgå i et forpligtende fællesskab.
Det præciseres, at tilbudene skal  

 kunne medvirke til, at også de svagest stillede grupper af børn og unge kan  

 få et styrket udgangspunkt for bedre at kunne håndtere egen livssituation.
7.1. Tilrettelæggelse af indflydelsen Kommunen fastsætter retningslinjer Kommunen har det overordnede ansvar for, at børn og unge har indflydelse i  

 klubber og øvrige socialpædagogiske fritidstilbud.
De kommunale  

 retningslinjer skal sikre, at børn og unge aktivt inddrages i beslutninger om  

 tilrettelæggelsen af deres tilbud, planlægning af indhold og gennemførelse af  

 de daglige aktiviteter, herunder indflydelse på budget og økonomiske  

 prioriteringer.
Det er op til kommunen at beslutte, på hvilken måde og på hvilke områder  

 børn og unge skal have indflydelse i de enkelte typer af tilbud tilpasset  

 tilbudets målgruppe, deltagerform og driftsmåde.
Formen for og graden af  

 indflydelse må tilrettelægges under hensyn til deltagernes alder, udvikling  

 og forudsætninger.
Det enkelte tilbud Den nærmere udformning af børn og unges medbestemmelse vil i høj grad  

 foregå i det enkelte tilbud i tæt samarbejde og i dialog mellem medarbejderne  

 og børnene og de unge.
Kommunen har derfor også ansvar for at medvirke til,  

 at tilbudene kan udvikle arbejdsmetoder, der naturligt inddrager medlemmerne  

 i den daglige klubvirksomhed.
Tydelige rammer for medlemmerne Både fra kommunens side og i det enkelte klubtilbud er det vigtigt at  

 fastlægge og udmelde tydelige og overskuelige rammer for børnenes og de unges  

 indflydelse og beslutningsmuligheder.
Beslutningsprocesserne må være synlige  

 for medlemmerne, og det må klart fremgå, hvad de kan bestemme, hvornår de har  

 høringsret, samt hvilke forhold medlemmerne ikke kan få indflydelse på.
Det  

 er i denne forbindelse vigtigt at fastholde som udgangspunkt, at voksne ikke  

 kan fralægge sig ansvaret for tilbudenes drift eller dele af driften.
 Klubberne mv. bør inddrages i udformningen af retningslinjerne for  

 medlemmernes indflydelse, således at der også tages udgangspunkt i, hvad børn  

 og unge finder relevant at få indflydelse på.
Lovens § 19, stk. 5, 1. pkt., giver ikke kommunen adgang til at fastsætte  

 retningslinjer, der overflytter eller delegerer formel beslutningskompetence  

 til klubmedlemmer.
Den egentlige beslutningskompetence og det overordnede  

 ansvar ligger fortsat hos kommunen.
Formel og uformel indflydelse Med medlemmernes indflydelse menes både en uformel form for demokratisk  

 medbestemmelse og en mere formaliseret organisering af klubdemokrati.
Formelle organer Det formelle klubdemokrati kan organiseres på forskellige måder,  

 eksempelvis kan nævnes oprettelse af klubråd og inddragelse af medlemmer i  

 bestyrelsesarbejde.
Se pkt. 7.2 og 7.3.
 Ved at deltage i mere formelle beslutningsorganer får børn og unge  

 erfaringer i demokratiske spilleregler, og samtidig kan medlemmerne  

 herigennem tildeles rettigheder og få direkte og reel indflydelse på udvalgte  

 dele af tilbudets virksomhed.
Uformel medbestemmelse i dagligdagen For at sikre medbestemmelse for den brede medlems- og deltagerkreds må det  

 formelle demokrati suppleres med uformel medbestemmelse i dagligdagen.  

 Indflydelse må indtænkes på flere beslutningsniveauer og i flere baner end de  

 strukturelle og organisatoriske.
7.2. Involvering af alle børn og unge Lyt til børn og unge, også de svage Begrebet indflydelse skal i høj grad også forstås således, at der skal  

 lyttes til børn og unge i hverdagen omkring tilrettelæggelsen af de daglige  

 gøremål.
En dialog må etableres mellem brugerne og medarbejderne som grundlag  

 for afgørelser og valg af prioriteringer om klubbens daglige virksomhed og  

 aktiviteter.
Også de svagere grupper skal fra deres udgangspunkt kunne blive  

 hørt og få indflydelse på og ansvar for fællesskabets beslutninger og valg af  

 aktiviteter.
Del af det pædagogiske arbejde Indflydelsen for børnene og de unge skal således indgå som en del af det  

 daglige pædagogiske arbejde i klubber og øvrige socialpædagogiske  

 fritidstilbud.
Den enkeltes forudsætninger Det er vigtigt, at forventningerne til medlemmernes deltagelse i både det  

 formelle og uformelle demokrati bliver lagt på et niveau, hvor udfordringerne  

 for dem bliver tilpas store og interessante samtidigt med, at kravene ikke må  

 blive større end, at den enkelte ud fra sine forudsætninger har mulighed for  

 at indfri dem.
Personalet som støttespillere Personalets udfordring og opgave vil bl.a. ligge i at være støttespillere  

 for medlemmerne i beslutningsprocesserne og medvirke til at følge op på de  

 afgørelser, som børnene og de unge træffer eller er med til at træffe.
Hvis  

 medlemmernes ønsker ikke kan opfyldes eller imødekommes, er det vigtigt at  

 forklare dem hvorfor.
Forskellige måder Det enkelte tilbud kan organisere og tilrettelægge sin virksomhed på  

 forskellige måder, der sikrer, at alle brugere ud fra egne erfaringer og  

 interesser har mulighed for at involveres i aktiviteter og  

 beslutningsprocesser.
Eksempelvis kan nævnes interessegrupper,  

 arbejdsgrupper, stormøder og klubråd, som kan kombineres og supplere  

 hinanden.
Forslagene er ikke udtømmende.
Der bør for medlemmerne være klare  

 og kendte retningslinjer for, hvordan man deltager i de forskellige grupper  

 og fora samt for deres funktion og opgaver.
Eksempler på stikord til  

 retningslinjer er nævnt nedenfor under klubråd.
Interessegrupper og arbejdsgrupper Oprettelse af større og mindre grupper med udgangspunkt i en valgt  

 interesse eller opgave giver barnet/den unge muligheder for samvær,  

 oplevelser og udfordringer samtidig med, at den enkelte og gruppen i  

 fællesskab kan få ansvar og træffe beslutninger omkring forhold internt i  

 gruppen og i forhold til klubben som helhed.
Der kan etableres pige- og drengegrupper, debatgrupper, musikgruppe,  

 bordtennis- og billardgrupper, computergruppe, køkkengruppe osv.
En  

 musikgruppe kan fx have ansvar for klubbens diskotek og indkøb af musik til  

 klubben ligesom de øvrige grupper kan have andre opgaver.
 En arbejdsgruppe med eller uden deltagelse af en medarbejder kan fx  

 etableres til at varetage en eller flere definerede opgaver i forbindelse med  

 planlægning og gennemførelse af et arrangement eller en aktivitet.
 Et barn eller en ung, der ikke selv tager initiativ til deltagelse i  

 samvær og aktiviteter, søger udfordringer eller på anden måde giver udtryk  

 for ønsker, kan have behov for hjælp fra medarbejderne til at finde områder  

 og emner, der kan have deres interesse.
Stormøder Et stormøde kan være en anden form for udviklingsarbejde omkring demokrati  

 og medbestemmelse fx ved at være et forum, hvor grupperne kan mødes og  

 informere hinanden, forhandle og udveksle ideer, erfaringer og ønsker for  

 klubben.
Det kan også være medlemsmøder som fx arrangeres på skift af  

 grupperne, og hvor medlemmerne kan komme med ønsker, meninger, træffe  

 fællesbeslutninger og gensidig udveksle informationer mellem hinanden og med  

 personalet.
Klubråd Et klubråd eller lignende repræsentativt organ valgt af og blandt  

 medlemmerne kan inddrages i organiseringen og tilrettelæggelsen af klubbens  

 virksomhed, som fx fastlæggelse af aktivitetsplaner og økonomiske  

 prioriteringer.
 Klubrådet kan desuden fungere som klubbens talerør udadtil og i forhold  

 til personalet og til en eventuel bestyrelse for klubben.
 Der må udarbejdes retningslinjer for klubrådets virke, hvor det bl.a. må  

 fremgå, hvilke områder der fastlægges af henholdsvis kommunen, klubbens  

 personale og af medlemmerne/klubrådet selv.
 Retningslinjerne kan eksempelvis indeholde:
- regler om valg, valgbarhed og klubrådets sammensætning - klubrådets opgaver - rammerne for rådets beslutningsmuligheder - hvilke områder skal rådet høres omkring? - skal leder/medarbejder deltage i klubrådet? - skal klubrådet disponere over dele af budgettet eller særlige indtægter? - klubrådets forhold til de øvrige klubmedlemmer - fx informationspligt - klubrådets forhold til bestyrelsen, hvis der er oprettet en sådan - regler for ændring af retningslinjernes indhold.
Der henvises i øvrigt til bogen »Klar til medbestemmelse.
Et  

 inspirations- og debathæfte om større børn og unges medbestemmelse i fritids-  

 og ungdomsklubberne«, som Socialministeriet har udgivet sammen med  

 Undervisningsministeriet i 1997.
7.3. Forældrebestyrelser Forældrebestyrelser Klubtilbud og andre socialpædagogiske fritidstilbud uden kontrolleret  

 fremmøde er ikke omfattet af forpligtelsen i servicelovens §§ 13 og 14 til at  

 etablere forældrebestyrelser.
Baggrunden er, at disse tilbud retter sig mod  

 større børn og unge, som i højere grad selv skal kunne sætte præg på  

 indholdet i tilbudene.
Kommunen kan imidlertid beslutte, at der skal oprettes forældrebestyrelser  

 efter reglerne i §§ 13 og 14 for visse tilbud.
I fritidsklubber for de yngre  

 børn vil det være aktuelt med en høj grad af forældredeltagelse, og her kan  

 forældrebestyrelser fx være en måde at tilrettelægge dette på.
 Om forældrebestyrelser henvises til Socialministeriets vejledning om  

 forældrebestyrelser i dagtilbud til børn efter lov om social service.
 I ungdomsklubberne og øvrige tilbud til ungdomsgruppen vil det derimod  

 være af stor betydning, at de unge selv deltager i beslutningerne, og at de  

 oplever at have en reel medbestemmelse omkring en række forhold i tilbudet og  

 ad denne vej får kendskab til og erfaringer med demokratiske  

 beslutningsprocesser.
Forældrebestyrelser kan ikke sættes i stedet for børn og unges  

 medbestemmelse.
Selvom der etableres forældrebestyrelser, skal kommunen  

 alligevel fastsætte retningslinjer, der sikrer klubbens brugere indflydelse.  

 Af bestyrelsens vedtægter må fremgå forholdet mellem bestyrelsen og de  

 retningslinjer, som udarbejdes for børn og unges indflydelse i tilbudene,  

 herunder samspillet med et eventuelt klubråd.
Børn og unge i bestyrelsen Det er intet til hinder for at inddrage børn og unge i en  

 forældrebestyrelse for klubtilbudet og give dem plads som repræsentanter med  

 eller uden stemmeret eller som observatører.
Det anbefales i så fald at  

 tildele dem mere end en plads, så de har mulighed for at kunne samarbejde og  

 støtte hinanden.
Børn og unge kan dog ikke få flertal i en bestyrelse.
Tilrettelæggelse i forhold til børn og unge Vælges klubmedlemmer til bestyrelsen, forudsættes det, at  

 bestyrelsesarbejdet tilrettelægges på en måde som tilgodeser børn og unges  

 behov og interesser.
Mødevirksomheden bør bl.a. tage udgangspunkt i børn og  

 unges muligheder for at kunne følge med i drøftelser og diskussioner, at de  

 oplever at blive hørt og lyttet til, at emnerne er relevante for dem, og at  

 møderne ikke bliver for kedelige i form og indhold.
Der kan eventuelt indgås  

 aftaler med klubmedlemmerne om, at dele af bestyrelsesarbejdet og  

 mødevirksomheden tilrettelægges på deres præmisser, eller at de måske kun  

 deltager i nogle af punkterne på dagsordenen og bliver fri for andre dele.
 Skriftligt materiale til brug for bestyrelsens arbejde bør udarbejdes på  

 en så let tilgængelig og forståelig måde som muligt.
Personer under 18 år kan ikke forpligte sig ved retshandler og kan således  

 ikke pålægges økonomisk ansvarlighed i juridisk forstand.
Dette forhold må  

 der tages højde for ved tilrettelæggelsen af bestyrelsesarbejdet med børn og  

 unge som repræsentanter.
Det anbefales at sikre sig, at indehaveren af  

 forældremyndighed er indforstået med barnet/den unges deltagelse i  

 bestyrelsesarbejdet.
Stemmeret? I styrelsesvedtægten fastsætter kommunen, om klubmedlemmer skal tilbydes  

 plads i bestyrelsen, og hvorvidt de skal have stemmeret.
Dette må ses i  

 sammenhæng med hvilken beslutning, der er truffet om medarbejdernes rolle i  

 forældrebestyrelsen.
Det kan ikke anbefales at tildele medlemmerne stemmeret,  

 hvis medarbejdernes repræsentanter ikke samtidig har stemmeret i bestyrelsen.
Tillægges medlemmernes repræsentanter stemmeret, kan denne begrænses til  

 kun at omfatte visse sager.
Det skal i så fald fremgå af styrelsesvedtægten,  

 hvilke sager klubmedlemmerne har stemmeret i.
Medlemmernes repræsentanter kan  

 ikke deltage i behandling af sager vedr. enkeltpersoners forhold (fx  

 enkeltmedlemmer, medarbejdere mv.).
Valg af medlemsrepræsentanter Det må endvidere fremgå af vedtægterne, hvordan medlemsrepræsentanterne  

 vælges/udpeges (fx af klubrådet, en medlemsforsamling, på medlemsmøde eller  

 stormøde, skriftligt af alle medlemmer e.l.), valgperiode og hvem, der er  

 valgbare.
Tavshedspligt Det er i udgangspunktet ikke meningen, at bestyrelser for klubber og  

 dagtilbud skal beskæftige sig med enkeltpersoners private forhold, fortrolige  

 oplysninger o.l., der er omfattet af forvaltningslovens bestemmelser om  

 tavshedspligt.
Der kan alligevel opstå situationer, hvor bestyrelsen kan  

 blive inddraget i forhold, hvor tavshedspligt er påkrævet.
Selvejende institutioner, der efter aftale med en kommune eller en  

 amtskommune udfører social opgaver, er som hidtil omfattet af  

 forvaltningsloven og offentlighedsloven.
Det er nyt, at dette nu også gælder  

 for andre private, der efter aftale udfører opgaver for kommunen eller  

 amtskommunen.
Det følger af retsikkerhedslovens § 43, stk. 2, hvor det er  

 fastsat, at kravet om, at private skal følge reglerne i forvaltningsloven og  

 offentlighedsloven, gælder i forhold til den opgave, som udføres for kommunen  

 eller amtskommunen.
Selvejende institutioner, der har indgået aftale med en  

 kommune eller amtskommune, er fortsat fuldt ud omfattet af de to  

 forvaltningslove.
 Det fremgår af § 43, stk. 3 i retssikkerhedsloven, at når private -  

 herunder selvejende institutioner - efter aftale udfører opgaver for kommunen  

 eller amtskommunen, gælder forvaltningslovens §§ 27, 29 og 32 med hensyn til  

 at indhente og at videregive oplysninger.
Dette betyder, at forældrebestyrelser i såvel kommunale som selvejende  

 institutioner og private klubordninger med kommunalt tilskud er omfattet af  

 forvaltningslovens regler om tavshedspligt.
Der henvises til  

 Socialministeriets vejledning om forældrebestyrelser og til  

 Socialministeriets vejledning om lov om retssikkerhed og administration på  

 det sociale område.
Hvis der uberettiget videregives oplysninger, kan der være tale om brud på  

 tavshedspligten.
Dette kan efter straffelovens § 152 være strafbart.  

 Repræsentanter i bestyrelser for selvejende institutioner er ligeledes  

 omfattet af straffelovens regler om tavshedspligt.
Også børn og unge vil som bestyrelsesrepræsentanter være underlagt de  

 samme regler om tavshedspligt, som voksne er.
Børn under 15 år kan imidlertid  

 ikke straffes efter straffelovens bestemmelser og kan derfor heller ikke  

 straffes for brud på tavshedspligten.
 Bestyrelsesarbejdet må af hensyn til børnene og de unge tilrettelægges på  

 en måde, så der ikke bliver behov for at pålægge klubmedlemmer tavshedspligt.
Støtte til unge bestyrelsesrepræsentanter Det må sikres, at børn og unge, der deltager i bestyrelser får den  

 nødvendige hjælp og støtte til arbejdet fra de øvrige bestyrelsesmedlemmer og  

 fra klubbens personale.
Derudover kan det være en ide at etablere en støtte- eller følgegruppe i  

 klubben for repræsentanterne.
Støttegruppen kan fx bestå af en gruppe  

 klubmedlemmer og eventuelt en eller flere medarbejdere og etableres i  

 tilknytning til klubrådet.
Gruppen vil både kunne være en baggrundsstøtte for  

 bestyrelsesrepræsentanterne og samtidig give mulighed for, at flere medlemmer  

 kan inddrages og få indflydelse på bestyrelsesarbejdet og erfaringer med en  

 sådan opgave.
7.4. Kombinerede dag- og klubtilbud Forældrebestyrelser i kombinerede dag- og klubtilbud Den kommunale frihed til at beslutte, om og i hvilken udstrækning reglerne  

 om forældrebestyrelser skal anvendes på klubområdet, gælder også i de  

 tilfælde, hvor der etableres kombinerede institutioner med både dag- og  

 klubtilbud.
Det vil sige, at der skal oprettes forældrebestyrelse for den del  

 af institutionen, der omfatter dagtilbud med kontrolleret fremmøde, og der  

 kan oprettes forældrebestyrelse for klubtilbudet.
Kommunen kan beslutte at - etablere en fælles bestyrelse for hele institutionen, - udskille en særlig klubafdeling uden forældrebestyrelse for de større  

 børn eller - etablere to bestyrelser; en for dagtilbudsafdelingen og en for  

 klub-afdelingen.
Hvis kommunen vælger at foretage en opdeling i flere afdelinger, er det  

 nødvendigt, at også budgettet er opdelt for hver afdeling.
Kommunen skal ved  

 fastlæggelse af strukturen tage stilling til valgbarheden i disse tilfælde,  

 dvs. hvem der er valgbare i hvilke afdelingers bestyrelser.
 Uanset hvilken af modellerne der vælges, skal der udarbejdes  

 retningslinjer, der sikrer børnene i institutionens klubafdeling indflydelse  

 i tilbudet.
7.5. Forældresamarbejde Der bør i alle former for klubber og øvrige socialpædagogiske  

 fritidstilbud tilstræbes et godt samarbejde med forældrene, uanset om  

 klubtilbudet har en forældrebestyrelse eller ej.
Formen for  

 forældresamarbejde og omfanget af det vil naturligt have forskellig karakter  

 afhængig af tilbudets aldersgruppe.
Samarbejdet kan fx foregå ved at:
Eksempler på forældresamarbejde - invitere til forældremøder sammen med medlemmerne - sammen med medlemmerne tilrettelægge særlige arrangementer med henblik  

 på at give forældrene indblik i, hvordan klubben fungerer - tilrettelægge særlige arrangementer eller aktivitetsdage, hvor  

 forældrene kan deltage - inddrage forældrene som medarrangører til særlige arrangementer eller  

 aktiviteter - sammen med medlemmerne udarbejde nyhedsbreve, klubavis e.l., der  

 informere om klubbens aktiviteter.
Optagelse og udmeldelse - - - - - - - § 21.  Kommunen træffer afgørelse om optagelse i og  

 udmeldelse af klubber og andre socialpædagogiske fritidstilbud.
Afgørelsen  

 kan ikke indbringes for anden administrativ myndighed.
 Stk. 2.  Kommunen kan for selvejende institutioner og  

 private klubordninger efter § 20 bestemme, at lederen af den enkelte ordning  

 træffer afgørelse om optagelse og udmeldelse efter retningslinjer fastsat af  

 kommunen.
- - - - - - - Kommunens kompetence Kommunen er den kompetente myndighed til at træffe afgørelser om optagelse  

 i og udmeldelse af klubber og andre socialpædagogiske fritidstilbud.  

 Kommunens afgørelse kan ikke indbringes for anden administrativ myndighed.
Kan overlades til klubbens leder Kommunen kan overlade konkrete beslutninger om optagelse og udmeldelse til  

 lederen af det enkelte tilbud efter nærmere fastsatte retningslinjer.
Dette  

 gælder både for kommunale tilbud, selvejende institutioner og private  

 klubordninger med kommunalt tilskud, jf. servicelovens § 21, stk. 2.
 Dette giver mulighed for en hurtig beslutningsproces, hvilket især kan  

 være vigtig for tilbud, som arbejder målrettet i forhold til børn og unge med  

 behov for støtte.
8.1. Optagelse og deltagelse Sammenhæng med mål og rammer Optagelse skal i denne sammenhæng opfattes bredt, herunder også som åben  

 og friere deltagelse i tilbud uden medlemskab.
Kommunen kan således fastsætte  

 forskellige deltagelseskriterier i forskellige tilbud tilpasset det enkelte  

 tilbuds funktion og arbejdsmåde samt under hensyn til tilbudenes formål og de  

 mål og rammer, som fastsættes for deres virksomhed, (se kapitel 3, 5 og 6).
En klubtilbudsplads er en ydelse efter serviceloven, og afgørelsen af,  

 hvilke børn og unge der skal optages i et klubtilbud, er en afgørelse om  

 tildeling af en sådan ydelse (en såkaldt begunstigende forvaltningsakt).  

 Serviceloven giver kommunen frie handlemuligheder ved optagelse af børn og  

 unge til klubtilbud og andre socialpædagogiske fritidstilbud.
Samtidig  

 fastlægger almindelige forvaltningsretlige principper vedrørende  

 begunstigende forvaltningsakter dog nogle begrænsninger for, hvordan en  

 kommune kan tilrettelægge sine optagelseskriterier og retningslinier for  

 ophør af klubtilbudsplads.
Elementer som krav om hjemmel,  

 lighedsgrundsætninger og beskyttelse mod magtfordrejning er generelt med til  

 at fastlægge disse grænser.
 Alle børn og unge under 18 år med ophold i kommunen har som udgangspunkt  

 ret til at kunne søge optagelse i kommunens klubber og socialpædagogiske  

 fritidstilbud.
Aldersgrænser Kommunen kan beslutte, at et tilbud er forbeholdt en bestemt aldersgruppe.  

 Når barnet/den unge når den øvre aldersgrænse for tilbudet, ophører tilbudet  

 uden særligt varsel.
Tilbud forbeholdt særlige grupper Kommunen kan endvidere beslutte, at et tilbud skal være forbeholdt  

 bestemte grupper af børn og unge, fx hvis kommunen efter § 19, stk. 3  

 beslutter at anvende socialpædagogiske fritidstilbud i en målrettet indsats  

 over for børn og unge med behov for støtte, se kapitel 6.
 Det skal fremgå af de mål og rammer kommunen fastlægger, hvilke alders- og  

 målgrupper tilbudene er tænkt anvendt for.
 Der er ikke adgang til generelt at udelukke grupper af børn og unge fra  

 deltagelse i tilbudene.
8.2. Administration af ventelister Hvis der er ventelister til klubber og socialpædagogiske fritidstilbud, må  

 kommunen fastsætte optagelseskriterier for det enkelte tilbud, hvor der  

 særligt bør tages hensyn til:
- Barnet/den unges tid på ventelisten - Børn og unge med særlige sociale eller pædagogiske behov - Børn og unge der er iværksat hjælpeforanstaltninger for efter  

 servicelovens § 40 eller som er henvist fra anden administrativ myndighed  

 eller fra speciallæge.
Børn og unge bør i vid udstrækning selv have mulighed for at vælge,  

 hvilket tilbud de ønsker at deltage i.
Der må ved tildeling af en plads i  

 klubtilbud lægges vægt på tilbudets beliggenhed i forhold til skole og hjem  

 samt, hvor venner og eventuelle søskende er optaget.
8.3. Udmeldelse og opsigelse Hovedregel: Ingen kan opsiges Et barn eller en ung, der er optaget i en klub eller andet  

 socialpædagogisk fritidstilbud efter serviceloven, kan i almindelighed ikke  

 opsiges, da der er tale om tildeling af en ydelse og ikke en privatretlig  

 aftale.
Manglende kontingentbetaling Kommunen kan imidlertid ved fastlæggelsen af retningslinjer for optagelse  

 og udmeldelse beslutte, at manglende benyttelse af en tildelt plads eller  

 manglende kontingentbetaling efter en vis periode og efter en konkret,  

 individuel vurdering kan betragtes som udmeldelse.
Udmeldelse bør kun finde  

 sted efter indstilling fra eller høring af tilbudets leder.
 Børnene, de unge og forældrene må informeres om kommunens retningslinjer  

 for optagelse og udmeldelse for det enkelte tilbud.
 En afgørelse om udmeldelse skal behandles efter almindelige  

 forvaltningsretlige principper om bl.a. partshøring og meddelelse om  

 afgørelsen med begrundelse til barnet/den unge og forældrene.
Individuel vurdering Der kan ikke fastsættes en generel ordning om at udmelde børn og unge på  

 grund af manglende betaling.
Den individuelle vurdering i hvert enkelt  

 tilfælde skal sikre, at børn og unge, som har behov for tilbudet, ikke bliver  

 udmeldt.
Der må samtidig overvejes, hvorvidt der i stedet for udmeldelse er  

 grundlag for at tildele hel eller delvis friplads af økonomiske, sociale  

 eller pædagogiske grunde, se pkt. 9.1.
Særlig opmærksomhed Ved udmeldelse skal kommunen endvidere være opmærksom på, om der kan være  

 behov for at iværksætte anden form for indsats eller hjælpe- eller  

 støtteforanstaltninger for barnet eller den unge, jf. servicelovens kapitel  

 8. Det samme gælder, hvis barnet/den unges adfærd umuliggør pågældendes  

 deltagelse i tilbudet.
 Børn og unge kan ikke opsiges fra klubtilbud og andre socialpædagogiske  

 fritidstilbud med begrundelse i at andre står på venteliste til en plads.
Betaling - - - - - - - § 22.  Kommunen fastsætter betaling for deltagelse i  

 klubber og andre socialpædagogiske fritidstilbud og kan beslutte, at der ikke  

 skal ydes betaling for deltagelse i enkelte tilbud eller typer af tilbud.  

 Betalingen kan højst udgøre 20 pct. af udgifterne ved driften af det enkelte  

 tilbud eller af de gennemsnitlige udgifter ved driften af samme type af  

 tilbud i kommunen, som disse opgøres efter § 15, stk. 1. For private  

 klubordninger, jf. § 20, 2. pkt., beregnes betalingen på grundlag af  

 udgifterne ved driften af den enkelte ordning.
Stk. 2.  Socialministeren fastsætter nærmere regler om  

 betalingen efter stk. 1 og kan bestemme, at der kan opkræves særskilt  

 betaling for materialeforbrug og forplejning.
Socialministeren kan endvidere  

 fastsætte, at der skal ske nedsættelse eller bortfald af betaling under  

 hensyn til forældrenes økonomiske forhold og barnets eller den unges særlige  

 behov for deltagelse i tilbudet.
- - - - - - - Fastsættelse af betaling er reguleret i servicelovens § 22 med tilhørende  

 bekendtgørelse om betaling for deltagelse i klubtilbud og andre  

 socialpædagogiske fritidstilbud til større børn og unge.
Hovedpunkterne i betalingsreglerne Hovedpunkterne i betalingsreglerne er:
 - Som kontingent kan højst opkræves 20 pct. af driftsudgifterne.
 - Derudover kan opkræves halv betaling for materialeforbrug og fuld  

 betaling til forplejning.
 - Der er fastsat regler om hel eller delvis fritagelse for betaling af  

 økonomiske og af sociale/pædagogiske grunde.
Kommunen kan beslutte Kommunen kan beslutte:
- at der ikke skal betales for deltagelse i tilbudene eller enkelte af dem - at fastsætte forskellig betaling i forskellige tilbud eller typer af  

 tilbud - at kontingentet varierer med barnet/den unges alder eller klassetrin - at tilbudene kan oppebære/disponere over særlige indtægter.
I driftsudgifterne, som kontingentet fastsættes på grundlag af, kan ikke  

 medregnes udgifter til rådgivning, vejledning eller hjælpeforanstaltning i  

 tilknytning til eller som del af klubtilbud mv.
Udgifterne hertil følger  

 servicelovens almindelige bestemmelser om finansieringen af ydelser efter §§  

 5 og 40.
 Der henvises i øvrigt til betalingsbekendtgørelsen, som er optaget som  

 bilag til denne vejledning.
Sammenhæng med mål og rammer Betalingsstrukturen må tilrettelægges i overensstemmelser med de mål og  

 rammer, som kommunen har fastsat for tilbudenes virksomhed og i forhold til  

 de opgaver, som kommunen har besluttet, at tilbudene skal varetage.
Herunder  

 må der tages hensyn til, hvilke målgrupper det enkelte tilbud skal rette sin  

 virksomhed mod.
Udsatte grupper Det er vigtigt, at betalingen lægges på et niveau, der reelt gør klubber  

 og de socialpædagogiske fritidstilbud tilgængelige og tiltrækkende for alle  

 grupper, herunder også de socialt udsatte børn og unge, som erfaringsmæssigt  

 kan have en tendens til at falde fra, hvis betalingen bliver for høj.
Lovgivningen sætter en øvre grænse for betaling, men stiller ikke krav om,  

 at der skal opkræves kontingent eller anden form for betaling for deltagelse  

 i tilbudene.
Kommunen har således udstrakt frihed til at bruge  

 betalingsfastsættelsen som et styringsredskab i forhold til at anvende  

 klubtilbud og andre socialpædagogiske fritidstilbud aktivt og målrettet som  

 værktøj i en forebyggende og støttende indsats (jf. § 19, stk. 3).
Forskellig betaling Der kan fastsættes forskellig betaling i forskellige tilbud eller typer af  

 tilbud, og der kan således tilrettelægges stor variation og bredde i  

 tilbudene til børn og unge; fx kan klubber med medlemskab og  

 kontingentbetaling suppleres med åbne væresteder, hvor børn/unge mere frit  

 kan komme og gå efter behov (se kapitel 6). Kommunen kan også beslutte, at  

 betalingen reduceres eller helt bortfalder i en periode, fx ved opstart af en  

 ny klub.
 Endvidere kan der ved betalingsfastsættelsen tages hensyn til det forhold,  

 at en del større børn og især unge ofte selv skal dække udgiften til  

 deltagelse i tilbudet af egne lommepenge.
 Kommunen kan beslutte, at deltagerbetalingen opkræves i det enkelte  

 tilbud.
Gebyr Kommunen har mulighed for at opkræve gebyr af forældrene, hvis der ikke  

 betales rettidig, jf. § 12 i betalingsbekendtgørelsen.
En eventuel  

 gebyrordning forudsættes administreret i overensstemmelse med den målsætning  

 kommunen har besluttet for kommunens klubvirksomhed.
Det er således vigtigt  

 at være opmærksom på, at en gebyrordning kan betyde, at det bliver vanskeligt  

 eller umuligt at fastholde en kontakt til de grupper af børn og unge, som  

 især kan have behov for at deltage i tilbudene.
9.1. Økonomisk og socialpædagogisk friplads Økonomisk friplads Der skal ydes hel eller delvis fritagelse for betalingen, hvis forældrenes  

 indtægter ligger under en nærmere fastsat beløbsgrænse (jf. § 5, stk. 1 i  

 betalingsbekendtgørelsen).
Socialpædagogisk friplads Derudover kan der uafhængigt af forældrenes økonomi tildeles et barn eller  

 en ung hel eller delvis friplads af sociale eller pædagogiske grunde, (jf. §  

 5, stk. 3 i betalingsbekendtgørelsen). En socialpædagogisk friplads skal  

 tildeles, hvis barnet/den unge anses for at have behov for fritidstilbudet,  

 men betalingsspørgsmålet skønnes at være en hindring for deltagelse.
Fripladsen omfatter Såvel økonomisk som socialpædagogisk friplads omfatter både kontingentet,  

 materialeforbrug til hobbyvirksomhed og forplejning.
Beregningsmåden er dog  

 forskellig for friplads på kontingentet i forhold til friplads på  

 hobbymateriale og forplejning, (jf. § 5, stk. 2 i betalingsbekendtgørelsen).
Friplads som målrettet værktøj Socialpædagogisk friplads kan anvendes som et målrettet værktøj til at  

 opnå - og fastholde - kontakt til socialt udsatte eller andre grupper af børn  

 og unge med særligt behov for støtte.
Skal de socialpædagogiske  

 fripladsregler benyttes i en målrettet indsats, bør der tilstræbes en smidig  

 administration af reglerne, således at tilbudene har mulighed for at agere  

 hurtigt, når der skønnes at være behov herfor.
Delegation af kompetence Kommunen kan helt eller delvis delegere kompetencen til at tildele  

 socialpædagogisk friplads til lederen af det enkelte tilbud eller visse typer  

 af tilbud efter nærmere fastsatte retningslinjer.
Dette kan være  

 hensigtsmæssig i en del tilfælde, fx for at sikre en hurtig optagelse eller  

 forhindre en udmeldelse, hvis tilbudet arbejder målrettet i forhold til børn  

 og unge med behov for støtte.
Børn og unge med nedsat funktionsevne Der er ikke for kommunale tilbud efter § 19 fastsat særlige  

 betalingsregler for børn og unge med betydelig og varigt nedsat fysisk eller  

 psykisk funktionsevne, men en nedsat funktionsevne kan indgå som en væsentlig  

 faktor ved vurderingen af behovet for hel eller delvis socialpædagogisk  

 friplads.
 For ophold i amtskommunale klubtilbud til børn og unge med betydelig og  

 varigt nedsat fysisk eller psykisk funktionsevne er der fastsat særlige  

 betalingsregler (jf. servicelovens §§ 23 og 25 samt § 3 i  

 betalingsbekendtgørelsen), se nærmere under pkt. 11.4.
9.2. Særlige indtægter, aktiviteter og arrange- menter Særlige indtægter Klubben kan oppebære særlige indtægter, fx indtjening fra loppemarkeder,  

 flaske-/papirindsamling mv., fonds- og puljemidler o.l.
Kommunen beslutter i  

 hvilken udstrækning klubtilbudet disponerer over disse indtægter.
Det er efter bestemmelserne intet til hinder for, at klubben kan disponere  

 over særlige indtægter, som den kan skaffe sig, og at medlemmerne er med til  

 at beslutte, hvad pengene skal bruges til.
Eventuelle indtægter kan således  

 aktivt anvendes som et pædagogisk værktøj i klubbens daglige arbejde og indgå  

 som et virkemiddel i tilrettelæggelsen af børn og unges indflydelse på  

 indholdet i klubtilbudet.
Indtægterne kan fx bruges til forplejning, til anskaffelse af udstyr til  

 klubben, eller til særlige aktiviteter og arrangementer som ligger udenfor  

 tilbudets ordinære åbningstid eller udover, hvad der kan dækkes af de  

 almindelige driftsmidler.
Særlige aktiviteter og arrangementer kan fx være  

 udflugter, ferieture, større fester, filmaftener, honorar til udefra kommende  

 optrædere, instruktører o.l.
Organiseringen af tilbudene - - - - - - - § 20.  Klubber og andre socialpædagogiske  

 fritidstilbud kan oprettes og drives af en eller flere kommuner eller som  

 selvejende institutioner med aftale med kommunen.
Kommunen kan til private  

 klubordninger for større børn og unge yde et tilskud pr. barn eller ung.
- - - - - - - Kommunen kan opfylde sin forpligtelse efter § 19, jf. § 20, ved at Både kommunale tilbud, selvejende institutioner og private klubordninger  

 med tilskud er omfattet af lovgivningens bestemmelser i §§ 19 - 22 om formål,  

 mål og rammer, børn og unges indflydelse, tilsyn samt betaling, optagelse og  

 udmeldelse.
Selvejende institutioner, der har indgået aftale med kommunen, er som  

 hidtil en del af den offentlige forvaltning i forhold til forvaltningsloven  

 og offentlighedsloven.
Det betyder, at de to loves regler om aktindsigt,  

 notatpligt, tavshedspligt, partshøring, begrundelse m.v. finder anvendelse i  

 forhold til borgerne.
Andre private klubordninger er derimod ikke generelt omfattet af de to  

 love.
Men i det omfang klubordningerne udfører opgaverne for kommunen, er de  

 som noget nyt under opgavevaretagelsen omfattet af forvaltningsloven og  

 offentlighedsloven, jf. retssikkerhedslovens § 43, stk. 2.
Efter retssikkerhedslovens § 43, stk. 3 reguleres tavshedspligten og  

 udvekslingen af oplysninger mellem kommunen og de selvejende institutioner og  

 mellem kommunen og private ordninger af forvaltningslovens §§ 27, 29 og 32. I  

 forhold til selvejende institutioner er der tale om en ændring, idet  

 tavshedspligten tidligere har været reguleret af forvaltningslovens § 28,  

 dvs. reglerne om videregivelse og indhentelse af oplysninger mellem  

 selvstændige forvaltningsmyndigheder.
Der henvises til vejledningen om lov om  

 retssikkerhed og administration på det sociale område.
10.1. Kommunale klubber og social- pædagogiske fritidstilbud Kommunale tilbud De kommunale klub- og socialpædagogiske fritidstilbud er omfattet af  

 reglerne om budgetlægning, regnskabsførelse mv. samt revision i lov om  

 kommunernes styrelse og af den styrelsesvedtægt, der er oprettet i henhold  

 hertil, og af de kasse-, regnskabs- og revisionsregulativer mv., der er  

 vedtaget af kommunalbestyrelsen.
10.2. Selvejende institutioner med aftale Selvejende institutioner For de selvejende institutioner gælder, at kommunen indgår en aftale med  

 bestyrelsen for den selvejende institution om, at institutionen står til  

 rådighed for kommunen, og at kommunen betaler institutionens driftsudgifter.  

 Det forudsættes, at alle institutionspladser er omfattet af aftalen.
 Den selvejende institution må - da institutionens drift efter serviceloven  

 kræver en aftale med en kommune - i princippet følge reglerne i loven om  

 kommunens styrelse, om budgetlægning og regnskabsførelse mv. samt revision.
Aftalens indhold Aftalen skal indeholde regler om optagelse i og udmeldelse af  

 institutionen, ansættelse og afskedigelse af leder, om kompetencen med hensyn  

 til fastsættelse af åbningstid og øvrige bestemmelser vedrørende den daglige  

 drift, bestemmelser om kasse-, regnskabs- og revisionsspørgsmål samt  

 procedure i forbindelse med udarbejdelse af budget, bestemmelse om i hvilket  

 omfang ledelsen har dispositionsret, fx med hensyn til afhændelse og  

 pantsættelse af institutionens faste ejendom, herunder også at anvendelsen af  

 kapitalen i tilfælde af institutionens nedlæggelse kræver kommunens  

 godkendelse.
 Endelig må aftalen indeholde bestemmelser om opsigelse af aftalen.
 Der gælder de samme betingelser om aftale for selvejende klubinstitutioner  

 som for selvejende daginstitutioner.
Institutionens vedtægt Før der indgås aftale med en selvejende institution bør kommunen påse, at  

 institutionen har en vedtægt, der er i overensstemmelse med dansk rets  

 almindelige regler.
Kommunen må endvidere påse, at vedtægten indeholder mål  

 og rammer for institutionens arbejde samt retningslinjer for børn og unges  

 indflydelse.
Vedtægten kan eventuelt indeholde en bestemmelse om, at  

 ændringer i denne skal godkendes af kommunen.
 Det kan anbefales, at kommunen sikrer sig, at den selvejende institution  

 har en forretningsorden, hvoraf retningslinierne for bestyrelsesarbejdet  

 fremgår.
10.3. Private klubordninger med tilskud Private klubordninger Kommunen kan efter § 20, 2. pkt. vælge at yde et tilskud pr. barn eller  

 ung til klubber og socialpædagogiske fritidstilbud drevet som private  

 ordninger.
Bestemmelsen er en parallel til servicelovens § 11 om  

 puljeordninger.
Skriftlig aftale Som betingelse for at yde offentligt tilskud forudsættes det, at der  

 indgås en skriftlig aftale mellem kommunen og den private klubordning på  

 linje med, hvad der kræves efter § 11.
Bestemmelsen om tilskud til private klubordninger er indført for at skabe  

 størst mulig fleksibilitet med hensyn til at tilrettelægge en varieret  

 struktur på klubområdet tilpasset lokale forhold og lokale behov.
Herigennem  

 er der mulighed for at grupper i lokalmiljøet selv i stor udstrækning kan  

 være med at forme og præge fritidstilbudene på egne præmisser og samtidig  

 medvirke til at dække den lokale efterspørgsel efter klubtilbud mv. til  

 større børn og unge.
 Endvidere er det en måde, hvorpå det offentlige kan opfylde sin  

 forpligtelse på dette område ved at indgå samarbejde med private og  

 frivillige foreninger, organisationer mv.
Tilskud kan fx ydes til frivillige organisationer, beboerforeninger,  

 forældregrupper eller andre, der ønsker at etablere og drive klubtilbud til  

 større børn og unge i lokalområdet.
Der er ingen krav til, hvordan gruppen er  

 sammensat.
 Tilskud kan også ydes til klubordninger, hvor unge selv er  

 initiativtagere, men da tilskud kun kan ydes til myndige personer, er det en  

 forudsætning, at voksne har det overordnede og juridiske ansvar og indgår den  

 forpligtende aftale med kommunen om modtagelsen af tilskuddet.
Initiativtagerne forudsættes selv at finde egnede lokaler, fastsætte  

 målgruppe, form for deltagelse, personalenormering og personalesammensætning,  

 herunder eventuel frivillig arbejdskraft, åbningstid mv.
Den daglige drift,  

 herunder regnskabsføring, tilrettelægges således af initiativgruppen.
Kommunen afgør selv, om den vil yde støtte og i givet fald med hvilket  

 beløb.
Der er ikke fastsat nogen øvre eller nedre grænse for størrelsen af  

 det tilskud, som kommunen kan yde pr. barn/ung.
 Udgangspunktet for vurderingen må være, at der skal være tale om en  

 forsvarlig klubordning, og ved fastsættelsen af tilskuddet skal der bl.a.  

 tages hensyn til de mål og rammer, der er aftalt for klubordningen, dens  

 indhold og arbejdsmetode, lokaleforhold, personalesammensætning, eventuelt  

 frivilligt arbejde og tilskud fra andre, åbningstid etc.
En kommune er ikke uden videre forpligtet til at indgå aftale om en  

 klubordning, blot fordi den tidligere har indgået tilsvarende aftale med en  

 anden klubordning.
Kommunen er således berettiget til i sin beslutning at  

 tage hensyn til, hvorledes den generelt ønsker at udmønte sin forpligtelse  

 efter servicelovens § 19, stk. 1.
Klubordningerne skal være åbne også for børn og unge, som kræver en særlig  

 indsats.
Modtages børn og unge med særlige behov, må der tages hensyn hertil  

 ved fastsættelse af tilskuddets størrelse.
Optagelse/deltagelse Som udgangspunkt er det kommunen, der træffer afgørelse om optagelse og  

 udmeldelse også i de private klubordninger med tilskud.
Afgørelser herom kan  

 overlades til lederen af den enkelte ordning efter retningslinjer fastsat af  

 kommunen, jf. § 21. Se i øvrigt under kapitel 8.
Betaling Deltagerbetalingen ved de private klubordninger kan ikke overstige 20 pct.  

 af udgifterne ved driften af det enkelte tilbud.
Derudover kan opkræves halv  

 betaling for materialeforbrug og fuld betaling til forplejning.
 Børn og unge i de private klubordninger er omfattet af gældende regler om  

 hel eller delvis fritagelse for betaling af økonomiske eller  

 socialpædagogiske grunde, se pkt. 9.1.
Aftalens indhold Tilskud til en privat klubordning skal baseres på en aftale mellem  

 kommunen og den initiativgruppe, som ønsker at drive klubordningen.
Aftalen,  

 der regulerer forholdet mellem kommunen og klubordningen og danner grundlag  

 for kommunens udførelse af tilsynsforpligtelsen, kan eksempelvis indeholde  

 følgende elementer:
 - Udpegning af en juridisk ansvarlig for modtagelsen af tilskuddet (en  

 bestyrelse, forening, organisation eller andre).
 - Mål og rammer for tilbudets arbejde.
 - Tilbudets aldersgruppe/målgruppe og antal medlemmer/deltagere/ brugere,  

 som der ydes tilskud på grundlag af.
 - Retningslinjer for børn og unges indflydelse.
- Personalemæssige forhold.
Hvem er leder, og hvem har det pædagogiske  

 ansvar? Kommunen kan i kraft af sin tilsynsforpligtelse fastsætte visse krav  

 til personalebemandingen.
- Størrelsen af tilskuddet.
Med hvilket varsel kan tilskuddet ændres?  

 Kommunen skal her være opmærksom på klubordningens muligheder for at  

 overholde sine forpligtelser, fx i henhold til overenskomster eller  

 funktionærloven.
- Børn og unge med særlige behov.
Hvordan kan de integreres, og med  

 hvilket beløb skal tilskuddet forhøjes? - Optagelse, udmeldelse og form for deltagelse.
Besluttes dette af  

 kommunen eller klubordningen, og efter hvilke kriterier? - Betaling.
 - Lokaleforhold (herunder opfyldelse af kravene til de bygnings-, brand-  

 og sundhedsmæssige forhold, se kapitel 15).
- Opsigelse af aftalen.
Der bør gives passende varsel, således at  

 klubordningen kan opfylde sine forpligtelser overfor tredjemand.
- Ordningens ophør.
Hvad skal der ske med en eventuel formue, og hvem skal  

 udrede forpligtelserne? Det anbefales, at kommunerne allerede ved de indledende kontakter med  

 initiativtagerne til en privat klubordning gør opmærksom på rammerne for  

 indholdet af en eventuel kommende aftale.
Tilsyn med de private klubordninger De private klubordningerne med kommunalt tilskud er omfattet af det  

 kommunale tilsyn med institutionerne i kommunen, se kapitel 12.
Kommunen er forpligtet til at påse, at de ydede tilskud anvendes efter  

 hensigten, og må i forbindelse med tilsagn om og ydelse af tilskud til  

 klubordninger påse, at ordningen er tilrettelagt således, at den fungerer  

 ansvarligt i økonomisk henseende.
Kommunens krav til klubordningens  

 tilrettelæggelse og administration må afpasses efter den konkrete ordning.
Tavshedspligt Private klubordninger er, når de udfører opgaver for kommunen, omfattet af  

 reglerne i offentlighedsloven og forvaltningsloven, herunder af reglerne om  

 tavshedspligt, se afsnittet om tavshedspligt under pkt. 7.3.
 Da ydelse af tilskud fra kommunen forudsætter, at der indgås en aftale med  

 kommunen om klubordningen, finder straffelovens § 152 a om tavshedspligt for  

 den, som er eller har været beskæftiget med opgaver, som udføres efter aftale  

 med en offentlig myndighed, anvendelse.
Særlige klubtilbud til børn og unge med  

 betydelig og 11.1. Den amtskommunale forpligtelse - - - - - - - § 23.  Amtskommunen sørger for, at der er det  

 nødvendige antal pladser i særlige klubtilbud til større børn og unge, der på  

 grund af betydelig og varigt nedsat fysisk eller psykisk funktionsevne har et  

 særligt behov for støtte, behandling m.v., der ikke kan dækkes gennem  

 deltagelse i et af de i § 19 nævnte tilbud.
Stk. 2 - - - - - - - Formål Amtskommunen har efter § 23, stk. 1 en forpligtelse til at sørge for, at  

 der er det nødvendige antal pladser i særlige klubtilbud til større børn og  

 unge, der på grund af betydelig og varigt nedsat fysisk eller psykisk  

 funktionsevne har et særligt behov for støtte, behandling mv., der ikke kan  

 dækkes gennem deltagelse i et kommunalt klubtilbud efter § 19.
Forpligtelsens omfang Amtskommunens forpligtelse til at sørge for klubtilbud over for  

 skolesøgende børn og unge med betydelig og varigt nedsat fysisk eller psykisk  

 funktionsevne er et supplement til den generelle forpligtelse, som kommunen  

 har også over for disse børn og unge. (Jf. pkt. 6.2) I praksis omfatter den amtskommunale forpligtelse alene de forholdsvis få  

 større børn og unge, der har et så særligt behov for støtte og behandling, at  

 det ikke kan forventes imødekommet i de kommunale ordninger, herunder  

 handicapafdelinger i kommunale klubtilbud mv.
Forpligtelsen efter § 23  

 omfatter således kun meget små og helt specielle handicapgrupper.
Lovgivningen fastsætter ingen aldersgrænse for optagelse i særlige  

 klubtilbud.
Det er således intet til hinder for, at unge over 18 år kan  

 forblive i klubtilbudet, hvis dette skønnes hensigtsmæssigt.
Den  

 amtskommunale forpligtelse efter § 23 omfatter dog alene aldersgruppen under  

 18 år.
11.2. Organiseringen af amtskommunale klubtilbud - - - - - - - § 23 Stk. 2.  Tilbud efter stk. 1 kan oprettes og drives af  

 en amtskommune, en kommune efter aftale med amtskommunen eller af en  

 selvejende institution, som amtskommunen indgår aftale med.
- - - - - - - Organiseringen af særlige klubtilbud Amtskommunen kan opfylde sin forpligtelse efter § 23, stk. 1, jf. stk. 2,  

 ved at Særlige klubtilbud til større børn og unge med betydelig og varigt nedsat  

 funktionsevne kan oprettes og drives som selvstændige tilbud eller i  

 forbindelse med et almindeligt klubtilbud oprettet efter § 19.
 De amtskommunale klubtilbud er omfattet af reglerne om budgetlægning,  

 regnskabsførelse mv. samt revision i lov om kommunernes styrelse og af den  

 styrelsesvedtægt, der er oprettet i henhold hertil, og af de kasse-,  

 regnskabs- og revisionsregulativer mv., der er vedtaget af amtsrådet.
For de selvejende institutioner gælder, at amtskommunen indgår en aftale  

 med bestyrelsen for den selvejende institution om, at institutionen står til  

 rådighed for amtskommunen, og at amtskommunen betaler institutionens  

 driftsudgifter.
Det forudsættes, at alle institutionspladser er omfattet af  

 aftalen.
Der henvises i øvrigt til pkt. 10.2.
11.3. Optagelse i særlige klubtilbud - - - - - - - § 24.  Amtskommunen træffer afgørelse om optagelse i  

 et særligt klubtilbud efter indstilling fra opholdskommunen.
- - - - - - - Optagelse Det er amtskommunen som træffer afgørelse om optagelse i særligt  

 klubtilbud efter indstilling fra kommunen.
 Henvendelse om optagelse i et særligt klubtilbud kan ske dels fra  

 forældrene til kommunen, dels fra de myndigheder o.l., som i deres arbejde  

 kommer i berøring med barnet eller den unge.
En undersøgelse af barnets eller den unges særlige behov for støtte og  

 behandling mv. er en forudsætning for afgørelsen om optagelse i et særligt  

 klubtilbud.
Kommunens indstilling må derfor bygge på en vurdering af barnets  

 eller den unges individuelle behandlingsbehov samt muligheder for personlig  

 udvikling.
Afgørelse om optagelse må ske i nært samarbejde med barnet/den  

 unge, forældrene og fx specialafdelinger inden for behandlingssystemet samt  

 andre med ekspertise vedrørende den pågældende funktionsnedsættelse.
 Der henvises i øvrigt til Socialministeriets vejledning om sociale tilbud  

 til børn og unge med handicap.
11.4. Betaling for ophold i særlige klubtilbud - - - - - - - § 25.  Forældrene betaler for opholdet i de særlige  

 klubtilbud efter regler, der fastsættes af socialministeren.
- - - - - - - Forældrebetaling Regler om betaling for ophold i særlige klubtilbud for større børn og unge  

 efter § 23, jf. § 25, er fastsat i § 3 i bekendtgørelsen om betaling for  

 deltagelse i klubtilbud og andre socialpædagogiske fritidstilbud til større  

 børn og unge.
 Hvis barnet eller den unge med nedsat fysisk eller psykisk funktionsevne  

 er optaget i det særlige klubtilbud alene eller i hovedsagen af  

 behandlingsmæssige årsager, skal forældrene ikke betale for opholdet.
 Er barnet eller den unge optaget i det særlige klubtilbud på andet  

 grundlag, skal forældrene betale for opholdet efter samme regler som for  

 deltagelse i de almindelige kommunale klubtilbud efter § 19.  

 Forældrebetalingen kan dog ikke overstige, hvad der svarer til den  

 gennemsnitlige forældrebetaling i opholdskommunens klubtilbud for samme  

 aldersgruppe.
 Der kan ydes hel eller delvis fritagelse for betalingen af økonomiske  

 eller socialpædagogiske grunde på samme måde som ved deltagelse i de  

 kommunale klubtilbud.
 Der henvises i øvrigt til vejledningens kap. 9 samt til  

 betalingsbekendtgørelsen, som er optaget som bilag til denne vejledning.
Tilsyn - - - - - - - Lov om retssikkerhed og administration på det sociale område:
 § 16.  Kommunalbestyrelsen har pligt til at føre  

 tilsyn med, hvordan de kommunale opgaver løses, jf. § 15. Tilsynet omfatter  

 både indholdet af tilbudene og den måde, opgaverne udføres på.
 § 39.  Amtsrådet har pligt til at føre tilsyn med,  

 hvordan de amtskommunale opgaver løses, jf. § 38. Tilsynet omfatter både  

 indholdet af tilbudene og den måde, opgaverne udføres på.
- - - - - - - Indholdet og måden Regler om tilsyn med de kommunale og amtskommunale tilbud er ikke fastsat  

 i serviceloven, men i lov om retssikkerhed og administration på det sociale  

 område.
De generelle tilsynsbestemmelser fastslår, at kommunalbestyrelsens og  

 amtsrådets tilsyn skal rette sig mod såvel det indholdsmæssige i  

 klubtilbudene som mod den måde, tilbudene løser sine opgaver på.
Der henvises  

 til kapitlet om tilsyn i Socialministeriets vejledning om lov om  

 retssikkerhed og administration på det sociale område.
Tilsyn med alle tilbud Det påhviler kommunalbestyrelsen/amtsrådet at føre tilsyn med forholdene i  

 kommunens/amtskommunens klubtilbud og andre socialpædagogiske fritidstilbud.  

 Tilsynet gælder både for kommunale og amtskommunale tilbud, for selvejende  

 institutioner og for private klubordninger med kommunalt tilskud.
Kommunens mål og rammer På det kommunale område lægger tilsynsbestemmelsen op til, at  

 kommunalbestyrelsen løbende påser, at det enkelte klubtilbud mv. reelt  

 påtager sig de opgaver, som kommunalbestyrelsen har fastlagt i de opstillede  

 mål og rammer for tilbudenes arbejde (jf. kapitel 5). I tilsynet ligger  

 endvidere, at kommunalbestyrelsen forholder sig til om den måde, som det  

 enkelte tilbud arbejder på, er i overensstemmelse med og vil kunne opfylde de  

 opstillede mål.
 Tilsynet vil således i vid udstrækning forudsætte en løbende dialog mellem  

 det enkelte klubtilbud mv. og kommunen om mål for og metoder i tilbudets  

 arbejde.
Tilsyn med det pædagogiske arbejde Det kommunale og amtskommunale tilsyn omfatter også det pædagogiske  

 arbejde i de forskellige former for klubtilbud og andre socialpædagogiske  

 fritidstilbud.
 Dette skal sikre, at formålsbestemmelsen i § 19, stk. 2 og  

 retningslinjerne for børn og unges indflydelse efter § 19, stk. 5 opfyldes,  

 at børnene og de unge befinder sig under betryggende forhold, og at de  

 daglige aktiviteter foregår under forsvarlige rammer.
Amtsrådets tilsyn omfatter også det pædagogiske og behandlingsmæssige  

 arbejde i de særlige klubtilbud.
Dette skal sikre, at tilbudet er egnet til  

 ophold for den gruppe børn og unge, som tilbudet er bestemt for, og at  

 opgaverne løses med det indhold, som amtskommunen har besluttet.
Personalets kvalifikationer Kommunen og amtskommunen bør herunder sikre, at personalet har de fornødne  

 kvalifikationer til at kunne varetage de opgaver, der ligger i klubtilbudene  

 mv., herunder også kunne opfylde lovens formål og de mål og rammer, som  

 kommunen fastlægger for tilbudene efter § 19, stk. 4.
 Opstår der konflikter i tilbudet om forhold omkring et barn eller en ung  

 eller om det pædagogiske eller behandlingsmæssige arbejde, indgår det som en  

 del af kommunens/amtskommunens tilsynsforpligtelse at undersøge og løse disse  

 konflikter i et samarbejde mellem tilbudet, forældrene og barnet/den unge.
Kontakt til det enkelte klubtilbud Tilsynsforpligtelsen betyder, at kommunen/amtskommunen til stadighed må  

 være i forbindelse med tilbudet, for at det kan konstateres, om de krav der  

 stilles, er opfyldt.
Viser dette sig ikke at være tilfældet, må  

 kommunen/amtskommunen for så vidt angår de kommunale/amtskommunale tilbud  

 foretage de nødvendige ændringer og med hensyn til de selvejende  

 institutioner kræve, at forholdene ændres, eller at aftalen tages op til ny  

 vurdering.
Tilsvarende retningslinjer gælder for de private klubordninger med  

 kommunalt tilskud.
Kommunalbestyrelsen og amtsrådet bestemmer selv, hvordan tilsynet skal  

 udøves inden for de rammer, der er fastsat i lov om retssikkerhed og  

 administration på det sociale område.
At kommunalbestyrelsen eller amtsrådet  

 har udpeget et kommunalbestyrelsesmedlem eller amtsrådsmedlem som medlem af  

 bestyrelsen for en selvejende institution, er ikke ensbetydende med, at  

 tilsynspligten er opfyldt.
 Bestyrelsen for en selvejende institution har et selvstændigt ansvar for,  

 at institutionens administrative og økonomiske anliggender varetages under  

 hensyn til institutionens formål og de regler, der til enhver tid gælder for  

 institutionens ledelse og drift.
Klagemuligheder - - - - - - - § 121.  Kommunens og amtskommunens afgørelser efter  

 denne lov kan, medmindre andet er fastsat i denne lov eller i lov om  

 retssikkerhed og administration på det sociale område, indbringes for det  

 sociale nævn efter reglerne i kapitel 10 i lov om retssikkerhed og  

 administration på det sociale område.
§ 21.  Kommunen træffer afgørelse om optagelse i og  

 udmeldelse af klubber og andre socialpædagogiske fritidstilbud.
Afgørelsen  

 kan ikke indbringes for anden administrativ myndighed.
- - - - - - - Almindelige klageregler Almindelige regler om klageadgang er fastsat nærmere i kapitel 10 i lov om  

 retssikkerhed og administration på det sociale område.
Der henvises til  

 Socialministeriets vejledning om denne lov.
 Som hovedregel kan kommunens og amtskommunens afgørelser indbringes for  

 det sociale nævn, og hvis sagen har principiel eller generel betydning også  

 for Den Sociale Ankestyrelse, jf. § 60, stk. 1 og § 63 i retssikkerhedsloven.
 Det følger af § 60, stk. 2 i retssikkerhedsloven, at der ikke kan klages  

 til anden administrativ klagemyndighed over kommunens/amtskommunens  

 serviceniveau eller tilrettelæggelse af tilbudsstrukturen på klubområdet.
Kommunale klubtilbud Kommunens afgørelse om optagelse i og udmeldelse af klubtilbud og andre  

 socialpædagogiske fritidstilbud kan i følge servicelovens § 21 ikke  

 indbringes for anden administrativ myndighed.
Om klageadgang vedrørende  

 betaling henvises til § 15 i bekendtgørelsen om betaling for deltagelse i  

 klubtilbud og andre socialpædagogiske fritidstilbud til større børn og unge.
Amtskommunale klubtilbud For afgørelser om optagelse i amtskommunalt klubtilbud er der ikke i  

 serviceloven fastsat tilsvarende klagebegrænsning som for optagelse i de  

 kommunale tilbud.
Amtskommunens afgørelse om optagelse i et særligt  

 klubtilbud efter servicelovens § 24 kan således indbringes for det sociale  

 nævn efter de almindelige klageregler.
Tilsynsmyndighederne Regler om klageadgang - herunder reglen i § 21 om at kommunale afgørelse  

 ikke kan indbringes for anden administrativ myndighed - begrænser ikke de  

 almindelige kommunale tilsynsmyndigheders (tilsynsrådene og  

 Indenrigsministeriet) kompetence til at påse, om kommunen overholder  

 lovgivningen i almindelighed, herunder offentligretlige retsgrundsætninger.  

 Der henvises herom til Socialministeriets vejledning om retssikkerhedsloven.
Finansiering - - - - - - - § 129 Stk. 2.  Kommunen afholder endeligt udgifter til dag- og  

 klubtilbud til børn og unge efter §§ 7 og 19 samt ...
Stk. 3 § 131 Stk. 5...  For ophold i særlige dag- og klubtilbud efter  

 §§ 16 og 23 samt døgnophold efter § 51 afholder kommunen og amtskommunen hver  

 50 pct. af udgifterne.
Taksten fastsættes for et regnskabsår ad gangen på  

 grundlag af tilbudenes budgetter.
Stk. 6 - - - - - - - Kommunale tilbud En kommunes udgifter til klubtilbud og andre socialpædagogiske  

 fritidstilbud til større børn og unge efter § 19 afholdes endeligt af  

 kommunen, jf. servicelovens § 129, stk. 2.
Amstkommunale tilbud For særlige klubtilbud til børn og unge med betydelig og varigt nedsat  

 fysisk eller psykiske funktionsevne efter § 23 er der delt finansiering,  

 således at kommunen og amtskommunen hver afholder 50 pct. af udgifterne, jf.  

 § 131, stk. 5.
Flygtninge Udgifter til børn af flygtninge, der er omfattet af § 133, stk.1, kan  

 anmeldes til refusion efter reglerne i § 133. For så vidt angår tilskud efter  

 § 20 kan dette vedrørende de enkelte flygtningebørn også anmeldes til  

 refusion efter § 133.
 Der henvises i øvrigt til Socialministeriets bekendtgørelse om  

 kommunernes, amtskommunernes samt Københavns og Frederiksberg kommuners  

 regnskabsaflæggelse og statsrefusion mv. på visse dele af det sociale område.
Andre myndigheders bestemmelser Inden for andre lovgivningsområder er fastsat forskellige regler, som har  

 betydning for klubområdet.
Af andre myndigheders bestemmelser relevant for området kan især nævnes  

 regler om bygningsforhold, arbejdsmiljøforhold, sundhedsmæssige forhold,  

 køkkenforhold, brandværnsmæssige forhold og forsikringsmæssige forhold.
Der  

 henvises til de berørte ministeriers regelsæt.
 Med hensyn til befordring af børn og unge kan oplysninger i relation til  

 færdselslovgivningen fås ved henvendelse til Rådet for Større  

 Færdselssikkerhed.
 Om forsikringsmæssige forhold vedrørende tilbudene, herunder i forbindelse  

 med befordring, kan henvises til Forsikringsoplysningen.
Andre retningslinjer fra Socialministeriet Af andre aktuelle retningslinjer mv. fra Socialministeriet skal særligt  

 fremhæves følgende:
 - Lov nr. 454 af 10. juni 1997 om social service.
 - Lov nr. 453 af 10. juni 1997 om retssikkerhed og administration på det  

 sociale område.
 - Socialministeriets bekendtgørelse om betaling for deltagelse i  

 klubtilbud og andre socialpædagogiske fritidstilbud til større børn og unge.
 - Socialministeriets bekendtgørelse om retssikkerhed og administration på  

 det sociale område.
 - Socialministeriets bekendtgørelse om underretningspligt over for  

 kommunen efter lov om social service.
 - Socialministeriets vejledning om dagtilbud til børn efter lov om social  

 service.
 - Socialministeriets vejledning om forældrebestyrelser i dagtilbud til  

 børn efter lov om social service.
 - Socialministeriets vejledning om servicelovens regler om særlig støtte  

 til børn og unge.
 - Vejledning om hjælp til børn og unge gennem dialog og samarbejde med  

 forældrene udgivet i fællesskab af Socialministeriet, Sundhedsministeriet og  

 Undervisningsministeriet.
 - Socialministeriets vejledning om lov om retssikkerhed og administration  

 på det sociale område.
 - Socialministeriets vejledning om sociale tilbud til børn og unge med  

 handicap.
- Klar til medbestemmelse.
Et inspirations- og debathæfte om større børn  

 og unges medbestemmelse i fritids- og ungdomsklubberne.
Udgivet i fællesskab  

 af Socialministeriet og Undervisningsministeriet, 1997.
Optrykt som bilag - Servicelovens klubbestemmelser §§ 19 - 25.
 - Socialministeriets bekendtgørelse nr. 6 af 7. januar 1998 om betaling  

 for deltagelse i klubtilbud og andre socialpædagogiske fritidstilbud til  

 større børn og unge.
 - Socialministeriets bekendtgørelse nr. 875 af 27. november 1997 om  

 underretningspligt over for kommunen efter lov om social service.
