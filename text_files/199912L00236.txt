Fremsat den 29. marts 2000 af  

 skatteministeren (Ole Stavad) Forslag til Lov om ændring af ligningsloven og  

 fusionsskatteloven (Ændring af genbeskatningsreglerne ved skattefri  

 spaltning m.v.) § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 28 af 18. januar 2000, som ændret ved lov  

 nr. 105 af 14. februar 2000, foretages følgende ændringer:
 1. I § 33 E, stk. 2, 1. pkt., indsættes  

 efter »udenlandsk sambeskattet selskab«: »afhænder aktier eller  

 anparter i selskaber, hvor det ejer mindst 25 pct. af aktie- eller  

 anpartskapitalen, eller«.
 2. I § 33 E, stk. 6, ændres »på  

 fraflytningstidspunktet ved indkomstopgørelsen.« til: »på  

 ophørstidspunktet ved opgørelsen af moderselskabets  

 skattepligtige indkomst for dets sidste indkomstår.«.
 3. I § 33 E indsættes efter stk. 9:
»Stk. 10. Skatteministeren kan tillade, at stk. 1-6 ikke  

 finder anvendelse, når et moderselskab spaltes efter reglerne i  

 fusionsskatteloven, og aktierne i et udenlandsk sambeskattet datterselskab  

 som led i spaltningen overføres til et modtagende selskab, som er  

 hjemmehørende her i landet.
Det er en betingelse, at det udenlandske  

 selskab efter spaltningen sambeskattes med det modtagende selskab efter  

 selskabsskattelovens § 31. I så fald videreføres  

 genbeskatningssaldoen på det udenlandske sambeskattede selskab i det  

 modtagende selskab. 1.-3. pkt. finder tilsvarende anvendelse for et  

 udenlandsk sambeskattet selskab, der udtræder af sambeskatning med  

 moderselskabet som følge af, at aktier i et udenlandsk sambeskattet  

 datterselskab efter 1. pkt. overføres til det modtagende selskab.
Stk. 11. Skatteministeren kan tillade, at stk. 2, 1.  

 pkt., ikke finder anvendelse, når et moderselskab spaltes efter  

 reglerne i fusionsskatteloven, og et udenlandsk sambeskattet selskab i den  

 forbindelse overdrager samtlige selskabets aktiver til et udenlandsk selskab,  

 der er sambeskattet med det modtagende selskab efter reglerne i  

 selskabsskattelovens § 31. Det er en betingelse, at underskud i det  

 overdragende selskab efter udenlandske regler overføres til det  

 erhvervende selskab.
I så fald videreføres genbeskatningssaldoen  

 på det overdragende selskab i det erhvervende selskab.«.
§ 2 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 954 af 5. november  

 1996, som senest ændret ved § 8 i lov nr. 958 af 20. december  

 1999, foretages følgende ændring:
 1. I § 7, stk. 1, 2. pkt., indsættes efter  

 »selskabet«: », i det omfang det modtagende selskab indtræder i det  

 indskydende selskabs skattemæssige stilling«.
§ 3 I lov nr. 487 af 12. juni 1996 om ændring af forskellige skattelove  

 (International sambeskatning m.v.), foretages følgende  

 ændring:
 1. I § 12, stk. 12, indsættes som 2.  

 pkt.:
 »Selskaber, som har et genbeskatningspligtigt underskud  

 omfattet af reglerne i ligningslovens § 33 E, som indført ved lov  

 nr. 312 af 17. maj 1995, kan vælge at anvende reglerne i ligningslovens  

 § 33 E, som affattet ved § 2, nr. 12.«.
§ 4 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. § 1, nr. 1, har virkning for afhændelser,  

 der finder sted den 29. marts 2000 eller senere.
 Stk. 3. § 1, nr. 2, har virkning for moderselskaber, der  

 ophører med at være skattepligtige efter selskabsskattelovens  

 § 1, eller efter bestemmelsen i en dobbeltbeskatningsoverenskomst bliver  

 hjemmehørende i en fremmed stat, Færøerne eller  

 Grønland, den 29. marts 2000 eller senere.
 Stk. 4. § 1, nr. 3, har virkning for spaltninger, der  

 foretages med spaltningsdato den 1. januar 2000 eller senere.
 Stk. 5. § 2 har virkning for spaltninger, der endeligt  

 vedtages den 29. marts 2000 eller senere.
 Stk. 6. § 3 har virkning for transaktioner, der  

 udløser genbeskatning, som gennemføres i indkomståret  

 2000 eller senere.
Bemærkninger til lovforslaget Almindelige bemærkninger Ifølge ligningslovens § 33 E, stk.1, skal der  

 ske genbeskatning af underskud, når et udenlandsk selskab træder  

 ud af en sambeskatning efter selskabsskattelovens § 31. Moderselskabets  

 skattepligtige indkomst forhøjes med genbeskatningssaldoen.  

 Genbeskatningssaldoen udgøres af underskud, som er fradraget i andre  

 sambeskattede selskabers skattepligtige indkomst, og som ikke modsvares af  

 senere års overskud.
Ophører et moderselskab med at være  

 skattepligtigt efter selskabsskattelovens § 1, skal der ligeledes ske  

 genbeskatning, jf.ligningslovens § 33 E, stk. 6.
I ligningslovens § 33 E, stk. 7, findes en  

 særlig bestemmelse om, at der under visse omstændigheder ikke  

 udløses genbeskatning efter reglerne i § 33 E, stk. 1-6,  

 når moderselskabet fusionerer.
Det er en betingelse, at moderselskabet  

 fusionerer efter reglerne i fusionsskatteloven, at det modtagende selskab er  

 hjemmehørende her i landet, og at det udenlandske datterselskab efter  

 fusionen er omfattet af en sambeskatning med dette selskab efter  

 selskabsskattelovens § 31. Er betingelserne opfyldt, overføres  

 genbeskatningssaldoen på det udenlandske datterselskab til det  

 modtagende selskab.
Efter fusionen er dette selskab således  

 moderselskab i relation til ligningslovens § 33 E.
Reglen finder alene anvendelse på fusioner.  

 Foretages der er en spaltning efter fusionsskattelovens regler, finder der  

 således genbeskatning sted.
Dette er ikke hensigtsmæssigt, hvis  

 spaltningen er led i en forretningsmæssigt begrundet omstrukturering af  

 den virksomhed, der udøves i selskabet.
 Lovforslaget går ud på at sikre, at  

 sådanne spaltninger kan gennemføres skattefrit efter  

 fusionsskattelovens regler, uden at det indebærer genbeskatning af  

 underskud i de udenlandske selskaber, der overdrages til det modtagende  

 selskab.
Består et moderselskabs virksomhed eksempelvis i to  

 forskellige driftsaktiviteter, hvoraf den ene udskilles i et særskilt  

 selskab, vil aktierne i et udenlandsk datterselskab, hvis virksomhed  

 vedrører den pågældende driftsaktivitet, kunne  

 overføres til det modtagende selskab, uden at moderselskabets indkomst  

 forhøjes med datterselskabets genbeskatningssaldo, dvs. underskud, der  

 er fradraget i andre selskabers indkomst, og som ikke modsvares af senere  

 års overskud.
Genbeskatningssaldoen videreføres i stedet i det  

 modtagende selskab.
Det er en forudsætning, at aktierne i de udenlandske  

 selskaber efter reglerne i fusionsskatteloven kan overføres til det  

 modtagende selskab skattefrit.
Efter forslaget skal moderselskabets aktier i  

 det udenlandske datterselskab som led i spaltningen overføres til et  

 modtagende selskab, som er hjemmehørende her i landet.
Det skal  

 endvidere være en betingelse, at det udenlandske selskab efter  

 spaltningen er omfattet af sambeskatning efter selskabsskattelovens  

 § 31.
I forbindelse med en spaltning kan der af hensyn til den  

 fremtidige struktur være grund til at overdrage virksomheden i et  

 udenlandsk sambeskattet datterselskab til et udenlandsk selskab, der er  

 omfattet af sambeskatning med det modtagende selskab.
Det foreslås  

 derfor, at der ikke skal ske genbeskatning af underskud, når et  

 moderselskab spaltes efter reglerne i fusionsskatteloven, og et udenlandsk  

 sambeskattet selskab i den forbindelse overdrager samtlige selskabets aktiver  

 til et sådant udenlandsk sambeskattet selskab.
Det er en betingelse, at  

 underskud i det overdragende selskab efter udenlandske regler  

 overføres til det selskab, der erhverver aktiverne.
I så fald  

 videreføres genbeskatningssaldoen på det udenlandske  

 sambeskattede selskab i det erhvervende selskab.
 Endvidere foreslås det, at der skal ske  

 genbeskatning i situationer, hvor et udenlandsk selskab afhænder aktier  

 eller anparter i et selskab, hvor det ejer mindst 25 pct. af aktie- eller  

 anpartskapitalen.
Forslaget skal ses på baggrund af, at  

 sambeskatningsreglerne først og fremmest skal virke som en  

 skattekredit, når udenlandske selskaber giver underskud.
Når de  

 underskudsgivende selskaber senere begynder at give overskud, skal  

 genbeskatningen ske ved, at overskuddet som følge af sambeskatningen  

 medregnes i den danske indkomstopgørelse.
Forslaget skal sikre, at  

 denne genbeskatning ikke undgås eller udskydes ved, at det nu  

 overskudsgivende selskab afhænder sine aktiver i form af aktier til et  

 koncernforbundet selskab m.v.
Et udenlandsk sambeskattet holdingselskab kunne  

 i givet fald udskyde genbeskatningen af tidligere fratrukne underskud i det  

 uendelige ved at afhænde selskabets indtægtsgrundlag i form af  

 aktiebesiddelse til et koncernforbundet selskab m.v., jf. kursgevinstlovens  

 § 4, stk. 2, når holdingselskabet begynder at give  

 overskud.
 Forslaget sikrer således, at et udenlandsk selskab  

 ikke udskiller de sunde dele af selskabets aktiviteter i form af ejerskab til  

 aktier i datterselskaber, uden at genbeskatning af tidligere fratrukne  

 underskud finder sted.
 Der foreslås herudover en tydeliggørelse af  

 bestemmelsen i ligningslovens § 33 E, stk. 6, således at det  

 ligger uden for enhver tvivl, at der skal ske genbeskatning i den situation,  

 hvor et moderselskab ophører ved spaltning og dermed ikke  

 længere er skattepligtigt efter selskabsskattelovens § 1. I samme  

 forbindelse foreslås en præcisering af fusionsskattelovens  

 § 7.
 Endelig foreslås det, at selskaber, som har  

 underskud, der er omfattet af reglerne i ligningslovens § 33 E, som  

 indført ved lov nr. 312 af 17. maj 1995, kan vælge at anvende  

 reglerne i ligningslovens § 33 E, som den blev affattet ved lov nr. 487  

 af 12. juni 1996.
Provenumæssige konsekvenser Lovforslaget giver mulighed for at undlade genbeskatning  

 af tidligere års underskud i udenlandske datterselskaber, når  

 moderselskabet spaltes.
 Da det er en betingelse, at genbeskatningssaldoen  

 videreføres i et selskab, som er omfattet af dansk sambeskatning, vil  

 forslaget alene medføre en udskydelse af beskatningen, enten i  

 forbindelse med fortsat dansk beskatning af overskuddet eller ved  

 genbeskatning på et senere tidspunkt.
Uden ændring af lovreglerne ville spaltninger i  

 nogle situationer kunne udløse et skatteprovenu af betydelig  

 størrelse, hvorfor sådanne omstruktureringer næppe ville  

 blive gennemført.
Lovforslaget fjerner den skattemæssige  

 hindring for sådanne forretningsmæssigt begrundede  

 omstruktureringer.
 På denne baggrund er den reelle provenuvirkning af  

 forslaget således et rentetab for stat og kommuner, som skønnes  

 at være af begrænset størrelsesorden.
 Forslaget om, at selskaber, der har genbeskatningspligtige  

 underskud for indkomstår før 1996, kan vælge at anvende  

 reglerne for opgørelse og beskatning for indkomstår efter 1996  

 på sådanne underskud, skønnes at medføre et meget  

 begrænset provenutab for det offentlige.
 Endelig forhindres et utilsigtet provenutab med den  

 foreslåede tydeliggørelse af hjemlen til genbeskatning ved  

 spaltning.
 Provenuvirkningen af forslaget om ændrede regler for  

 udløsning af genbeskatning af underskud i et udenlandsk datterselskab  

 ved datterselskabets afhændelse af aktier skønnes at være  

 af begrænset størrelse.
Administrative konsekvenser Forslaget skønnes ikke at have  

 nævneværdige administrative konsekvenser for Told og Skat.
Administrative og økonomiske konsekvenser for erhvervslivet Den del af lovforslaget, der giver mulighed for at undlade  

 genbeskatning af tidligere års underskud i udenlandske datterselskaber,  

 når moderselskabet spaltes, sikrer at sådanne  

 forretningsmæssigt begrundede omstruktureringer i erhvervslivet kan  

 gennemføres skattefrit.
Da genbeskatningsreglerne alene har betydning for  

 selskaber, der er sambeskattet med udenlandske datterselskaber, og da  

 forslaget kun omhandler den situation, hvor et sådan selskab spaltes,  

 er antallet af selskaber, der forventes at anvende reglerne i lovforslaget,  

 meget begrænset.
Det forventede antal er max. 10 selskaber.
Forslaget  

 vil alene indebære en engangsbyrde for selskaberne, da det kun er i  

 forbindelse med indgivelse af ansøgningen om tilladelse til, at der  

 ikke skal ske genbeskatning, at der påhviler selskaberne en  

 administrativ forpligtelse.
Denne må anses for at være af  

 begrænset omfang, da der i forvejen til samme myndighed skal indsendes  

 en ansøgning om tilladelse til spaltningen.
 De øvrige foreslåede ændringer af  

 genbeskatningsreglerne skønnes ikke at have nævneværdige  

 administrative konsekvenser for erhvervslivet.
Miljømæssige konsekvenser Lovforslaget har ikke miljømæssige  

 konsekvenser.
Forholdet til EU-retten Lovforslaget skønnes ikke at indeholde EU-retlige  

 aspekter.
Sammenfatning af lovforslagets konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Provenuvirkningen af forslaget om ændrede regler for  

 udløsning af genbeskatning af underskud i et udenlandsk datterselskab  

 ved datterselskabets afhændelse af aktier skønnes at være  

 af begrænset størrelse.
 Tydeliggørelsen af hjemlen til genbeskatning ved spaltning  

 forhindrer et utilsigtet provenutab.
 Den reelle provenuvirkning af forslaget om at undlade  

 genbeskatning af underskud i udenlandske datterselskaber ved spaltning er et  

 rentetab for stat og kommuner, som skønnes at være af  

 begrænset størrelsesorden.
Administrative konsekvenser for stat, amter og  

 kommuner Lovforslaget skønnes ikke at have  

 nævneværdige administrative konsekvenser.
Økonomiske konsekvenser for  

 erhvervslivet Lovforslaget vedr. undladelse af genbeskatning Administrative konsekvenser for  

 erhvervslivet Ændringen af genbeskatningsreglerne ved skattefri  

 spaltning medfører meget begrænsede engangsbyrder for max. 10  

 selskaber, såfremt de ønsker at anvende reglerne.
Miljømæssige konsekvenser Ingen.
 Ingen.
Administrative konsekvenser for borgerne Ingen.
 Ingen.
Forholdet til EU-retten Lovforslaget skønnes ikke at indeholde EU-retlige  

 aspekter.
Høring De foreslåede ændringer i ligningsloven  

 vedrørende genbeskatning af underskud i forbindelse med spaltning har  

 været på høring i Advokatrådet,  

 Arbejderbevægelsens Erhvervsråd, Dansk Handel & Service,  

 Dansk Industri, De danske Landboforeninger, Det Danske Handelskammer,  

 Erhvervenes Skattesekretariat, Finansrådet, Foreningen af Danske  

 Skatteankenævn, Foreningen af Registrerede Revisorer, Foreningen af  

 Statsautoriserede Revisorer, Forsikring og Pension, Frederiksberg Kommune,  

 Håndværksrådet, Kommunernes Landsforening,  

 Københavns Kommune, Landbrugets Rådgivningscenter,  

 Landbrugsrådet, Skattechefforeningen og Skatterevisorforeningen.
De øvrige foreslåede ændringer i  

 ligningsloven vedrørende genbeskatning af underskud samt den  

 foreslåede ændring af fusionsskatteloven har ikke været  

 på høring.
Dette skal ses i sammenhæng med, at forslagene  

 har til formål at afhjælpe den tvivl, der er rejst om  

 fortolkningen af reglerne.
En tvivl, som vil kunne føre til, at  

 reglernes indhold bliver et andet end forudsat under folketingsbehandlingen  

 af disse. Ændringerne foreslås at have virkning fra  

 fremsættelsesdatoen for dermed at undgå, at der i perioden frem  

 til vedtagelsen gennemføres en række transaktioner med henblik  

 på at udnytte den tvivl, der er sået om fortolkningen af  

 bestemmelserne for dermed at slippe for genbeskatning af tidligere fratrukne  

 underskud.
 De fra organisationerne m.v. modtagne høringssvar  

 samt kommentarer hertil er kort gengivet i skemaet nedenfor.
Organisation/myndighed Bemærkninger i høringssvar Kommentarer til bemærkninger Advokatrådet Ingen bemærkninger.
Arbejderbevægelsens Erhvervsråd Har ikke afgivet bemærkninger.
Dansk Handel & Service Positivt, at genbeskatningsreglerne ved skattefri spaltning  

 lempes.
Det bør sikres, at der ikke med betingelsen om, at spaltningen  

 skal være begrundet i den fremtidige erhvervsmæssige drift,  

 indføres en stram praksis, der udhuler lempelsen.
 Betingelsen er udgået af lovteksten, da tilladelsen til  

 selve spaltningen allerede er betinget af, at denne foretages ud fra  

 forsvarlige økonomiske eller forretningsmæssige betragtninger,  

 uden at hovedformålet eller et af hovedformålene er  

 skatteundgåelse eller skatteunddragelse.
Dansk Industri Ingen bemærkninger.
De danske Landboforeninger Ingen bemærkninger.
Det Danske Handelskammer Tilslutter sig lovforslaget.
Erhvervenes Skattesekretariat Ingen bemærkninger.
Finansrådet Positivt, at genbeskatningsreglerne ved skattefri spaltning  

 lempes, men det er ikke hensigtsmæssigt, at det er en betingelse for  

 spaltningen, at den er begrundet i den fremtidige erhvervsmæssige  

 drift.
 Betingelsen er udgået af lovteksten, da tilladelsen til  

 selve spaltningen allerede er betinget af, at denne foretages ud fra  

 forsvarlige økonomiske eller forretningsmæssige betragtninger,  

 uden at hovedformålet eller et af hovedformålene er  

 skatteundgåelse eller skatteunddragelse.
Foreningen af Danske Skatteankenævn Har ikke bemærkninger set i relation til  

 skatteankenævnenes opgavevaretagelse.
Foreningen af Registrerede Revisorer Har ikke afgivet bemærkninger.
Foreningen af Statsautoriserede Revisorer Finder, at lovforslaget er for snævert og bør  

 udvides til en række andre situationer.
Foreslår en generel  

 dispensationsadgang.
Anfører, at overførsel af underskud kun er  

 mulig i England og Tyskland.
Finder, at det er uklart, hvad der menes med, at  

 spaltningen skal være begrundet i den fremtidige erhvervsmæssige  

 drift af virksomheden i det modtagende selskab.
Efterlyser  

 præciseringer i bemærkningerne vedrørende  

 indgangsværdier og bestemmelsen i § 2 om anvendelse af de »nye«  

 regler.
Finder, at der for så vidt angår reglerne om  

 genbeskatning ved spaltning bør lovgives tilsvarende for  

 genbeskatningssaldoen vedr. underskud for 1992-1995.
Lovforslaget tager sigte på at løse et konkret  

 påvist behov for at kunne videreføre genbeskatningssaldoen i  

 forbindelse med spaltninger.
De øvrige situationer, FSR nævner,  

 findes ikke at kunne omfattes af reglerne, da det bl.a. forudsætter, at  

 der kan ske en opsplitning af et selskabs genbeskatningssaldo, hvilket ikke  

 er muligt.
En generel dispensationsadgang løser ikke dette problem.  

 Betingelsen om overførsel af underskud skal ses på baggrund af  

 reglerne om lempelse for udenlandsk skat efter creditmetoden.
Når der  

 lempes for udenlandsk skat efter creditmetoden, er det en forudsætning  

 for en reel genbeskatning af fratrukne underskud, at underskud efter  

 udenlandske regler kan fremføres, således at disse resulterer i  

 en nedsat udenlandsk beskatning af indkomsten i de år, der  

 følger efter indkomstår med underskud.
Betingelsen vedr.  

 erhvervsmæssig drift er udgået af lovteksten, da tilladelsen til  

 selve spaltningen allerede er betinget af, at denne foretages ud fra  

 forsvarlige økonomiske eller forretningsmæssige betragtninger,  

 uden at hovedformålet eller et af hovedformålene er  

 skatteundgåelse eller skatteunddragelse.
Præcisering vedr.  

 indgangsværdier er indarbejdet.
Lovtekst vedr. § 2 er  

 ændret, hvilket også betyder, at de foreslåede regler vedr.  

 spaltning kan anvendes for så vidt angår genbeskatningssaldoen  

 vedr. underskud for 1992-1995, hvis denne opgøres efter de »nye«  

 regler.
Forsikring og Pension Ingen bemærkninger.
Frederiksberg Kommune Ingen bemærkninger.
Håndværksrådet Har ikke afgivet bemærkninger.
Kommunernes Landsforening Ingen bemærkninger.
Københavns Kommune Ingen bemærkninger.
Landbrugets Rådgivningscenter Ingen bemærkninger.
Landbrugsrådet Ingen bemærkninger.
Skattechefforeningen Ingen bemærkninger.
Skatterevisorforeningen Ingen bemærkninger.
Bemærkninger til lovforslagets  

 enkelte bestemmelser Til § 1 Til nr. 1 Efter ligningslovens § 33 E, stk. 2, 1. pkt.,  

 skal der ske genbeskatning af underskud, som er fradraget i andre selskabers  

 skattepligtige indkomst, og som ikke modsvares af senere års overskud,  

 hvis et udenlandsk sambeskattet selskab helt eller delvis afhænder sin  

 virksomhed til et koncernforbundet selskab m.v.
 Ved vurderingen af, om afhændelse af aktiver i  

 relation til bestemmelsen anses for at være en hel eller delvis  

 afhændelse af virksomhed, skal der i følge cirkulære nr.  

 82 af 29. maj 1997 om international beskatning, pkt. 6.5.3.4.2., tages  

 udgangspunkt i den almindelige skatteretlige forståelse af begrebet  

 »virksomhed«.
Ved udfærdigelsen af cirkulæret blev det lagt  

 til grund, at afståelse af enkeltstående aktiver (eller passiver)  

 som udgangspunkt ikke udgør en hel eller delvis afståelse af en  

 virksomhed.
Dette gælder særligt i forhold til  

 omsætningsaktiver - herunder aktier, der må kvalificeres som  

 omsætningsaktiver.
I tilfælde af, at et udenlandsk sambeskattet  

 datterselskab fungerer som holdingselskab, er datterselskabets virksomhed  

 aktiebesiddelse.
I sådanne tilfælde er aktieposten et  

 anlægsaktiv.
En hel eller delvis afståelse af en sådan  

 aktiepost anses for at være en hel eller delvis afståelse af  

 virksomhed.
 Samme fortolkning er lagt til grund i skatteministerens  

 svar til Folketingets Skatteudvalg af 12. marts 1996 (L 118 - bilag 30) under  

 behandlingen af lovforslaget om international sambeskatning m.v. (lov nr. 487  

 af 12. juni 1996), hvorved bestemmelsen blev indsat.
 Landsskatteretten har imidlertid i en nyligt afsagt  

 kendelse, lagt til grund, at der ikke er grundlag for at antage, at et af en  

 dansk sambeskatning omfattet udenlandsk holdingselskabs besiddelse af aktier  

 i et datterselskab i sig selv kan karakteriseres som »virksomhed«.
 Der foreslås derfor gennemført en opstramning  

 af bestemmelsens ordlyd, således at den bringes i overensstemmelse med  

 intentionerne bag bestemmelsen, som de blev tilkendegivet over for  

 Folketinget under behandlingen af L 118.
 Ligningslovens § 33 E, stk. 2, 1. pkt.,  

 foreslås ændret, således at det direkte fremgår af  

 bestemmelsen, at der ved afhændelse af aktier eller anparter i  

 selskaber, hvor der ejes mindst 25 pct. af aktie- eller anpartskapitalen, til  

 et koncernforbundet selskab m.v., sker genbeskatning af tidligere fratrukne  

 underskud.
Forslaget skal ses på baggrund af, at  

 sambeskatningsreglerne først og fremmest skal virke som en  

 skattekredit, når udenlandske selskaber giver underskud.
Når de  

 underskudsgivende selskaber senere begynder at give overskud, skal  

 genbeskatningen ske ved, at overskuddet som følge af sambeskatningen  

 medregnes i den danske indkomstopgørelse.
Forslaget skal sikre, at  

 denne genbeskatning ikke undgås eller udskydes ved, at det nu  

 overskudsgivende selskab afhænder sine aktiver i form af aktier til et  

 koncernforbundet selskab m.v.
Et udenlandsk sambeskattet holdingselskab kunne  

 i givet fald udskyde genbeskatningen af tidligere fratrukne underskud i det  

 uendelige ved at afhænde selskabets indtægtsgrundlag i form af  

 aktiebesiddelse til et koncernforbundet selskab m.v., jf. kursgevinstlovens  

 § 4, stk. 2, når holdingselskabet begynder at give  

 overskud.
 Forslaget skal således sikre, at et udenlandsk  

 selskab ikke udskiller de sunde dele af selskabets aktiviteter i form af  

 ejerskab til aktier i datterselskaber, uden at genbeskatning af tidligere  

 fratrukne underskud finder sted.
Til nr. 2 Ligningslovens § 33 E, stk. 6, indeholder en  

 bestemmelse om, at der skal foretages genbeskatning, hvis moderselskabet  

 ophører med at være skattepligtigt efter selskabsskattelovens  

 § 1, eller hvis moderselskabet efter bestemmelsen i en  

 dobbeltbeskatningsoverenskomst bliver hjemmehørende i en fremmed stat,  

 Færøerne eller Grønland.
I bestemmelsen anføres  

 det, at et beløb svarende til genbeskatningssaldoen på  

 fraflytningstidspunktet medregnes ved indkomstopgørelsen.
Bestemmelsen blev indført ved lov nr. 487 af 12.  

 juni 1996 om international sambeskatning m.v. (Lovforslag nr.
L118).  

 Ophøret af skattepligt efter selskabsskattelovens § 1 kan bero  

 på selskabets fraflytning, men også på, at det likviderer  

 eller på anden måde ophører, eksempelvis ved spaltning.  

 Det er direkte angivet i bemærkningerne til bestemmelsen og i flere  

 svar fra skatteministeren til Folketingets Skatteudvalg under Folketingets  

 behandling af L 118 ( L 118 - bilag 30 og 46), at bestemmelsen finder  

 anvendelse ved likvidation.
Skattemyndighederne er imidlertid blevet mødt med  

 det synspunkt, at der ikke kan ske genbeskatning, når et moderselskab  

 ophører ved spaltning.
Den fremførte begrundelse for, at der  

 ikke skulle være hjemmel til genbeskatning, er, at der ingen  

 indkomstansættelse er for det relevante år, eftersom  

 moderselskabet ophører pr. 1. januar.
Denne udlægning af teksten harmonerer hverken med  

 formålet med den angivne genbeskatningsregel, der jo netop er, at der  

 skal ske genbeskatning ved ophør, eller med den almindelige  

 forståelse af, i hvilket indkomstår beløb medregnes ved  

 ophør.
Bestemmelsen i § 33 E, stk. 6, betyder, at det  

 genbeskatningspligtige beløb skal medregnes ved opgørelsen af  

 det ophørende selskabs skattepligtige indkomst for dets sidste  

 indkomstår.
 For at undgå fremtidig tvist om dette  

 spørgsmål, foreslås bestemmelsen tydeliggjort,  

 således at det ligger uden for enhver tvivl, at der skal ske  

 genbeskatning i den beskrevne situation.
 For at undgå tvivl om, at bestemmelsen kan anvendes  

 i andre i situationer end ved fraflytning, foreslås det for det  

 første, at tidspunktet for opgørelsen af størrelsen af  

 det beløb, der skal medregnes, ikke angives som  

 fraflytningstidspunktet, men som ophørstidspunktet.
 For det andet foreslås det indføjet i  

 bestemmelsen, at beløbet skal medregnes ved opgørelsen af  

 moderselskabets skattepligtige indkomst for dets sidste indkomstår.
 Der foreslås endvidere foretaget en  

 præcisering i fusionsskattelovens § 7 om det indskydende selskabs  

 sidste indkomstopgørelse, jf. bemærkningerne nedenfor til  

 § 2.
Til nr. 3 § 33 E, stk. 10 Ifølge ligningslovens § 33 E, stk.1, skal der  

 ske genbeskatning af underskud, når et udenlandsk selskab træder  

 ud af sambeskatningen efter selskabsskattelovens § 31. Moderselskabets  

 skattepligtige indkomst forhøjes med genbeskatningssaldoen, der  

 udgøres af underskud, som er fradraget i andre sambeskattede  

 selskabers skattepligtige indkomst, og som ikke modsvares af senere års  

 overskud.
Ophører et moderselskab med at være skattepligtigt  

 efter selskabsskattelovens § 1, skal der ligeledes ske genbeskatning,  

 jf. ligningslovens § 33 E, stk. 6.
I ligningslovens § 33 E, stk. 7, findes en  

 særlig bestemmelse om, at der under visse omstændigheder ikke  

 udløses genbeskatning efter reglerne i § 33 E, stk. 1-6,  

 når moderselskabet fusionerer.
Det er en betingelse, at moderselskabet  

 fusionerer efter reglerne i fusionsskatteloven, at det modtagende selskab er  

 hjemmehørende her i landet, og at det udenlandske datterselskab efter  

 fusionen er omfattet af en sambeskatning med dette selskab efter  

 selskabsskattelovens § 31. Er betingelserne opfyldt, overføres  

 genbeskatningssaldoen på det udenlandske datterselskab til det  

 modtagende selskab.
Efter fusionen er dette selskab således  

 moderselskab i relation til ligningslovens § 33 E.
Reglen finder alene anvendelse på fusioner.  

 Foretages der er en spaltning efter fusionsskattelovens regler, finder der  

 således genbeskatning sted.
Dette er ikke hensigtsmæssigt, hvis  

 spaltningen er led i en forretningsmæssigt begrundet omstrukturering af  

 den virksomhed, der udøves i selskabet.
Består moderselskabets  

 virksomhed eksempelvis i to forskellige driftsaktiviteter, hvoraf den ene  

 spaltes ud i et særskilt selskab, findes det rimeligt, at aktier i et  

 datterselskab, hvis virksomhed vedrører den pågældende  

 driftsaktivitet, kan overføres til det modtagende selskab, uden at der  

 udløses genbeskatning.
Der foreslås derfor som § 33 E, stk. 10,  

 indsat en bestemmelse om, at skatteministeren kan tillade, at bestemmelserne  

 om genbeskatning ikke finder anvendelse, når et moderselskab spaltes  

 efter reglerne i fusionsskatteloven, og aktierne i det udenlandske  

 datterselskab som led i spaltningen overføres til et modtagende  

 selskab, som er hjemmehørende her i landet.
Det udenlandske selskab  

 skal efter spaltningen være omfattet af en sambeskatning efter  

 selskabsskattelovens § 31. Gives der tilladelse til, at der ikke finder  

 genbeskatning sted, videreføres genbeskatningssaldoen på det  

 udenlandske sambeskattede selskab i det modtagende selskab.
De i bestemmelsen  

 fastsatte krav om, at det modtagende selskab skal være  

 hjemmehørende her i landet, og det udenlandske selskab efter  

 spaltningen skal være omfattet af en sambeskatning efter  

 selskabsskattelovens § 31, skal sikre, at genbeskatningssaldoen kommer  

 til beskatning på et senere tidspunkt.
Tilsvarende foreslås det, at skatteministeren kan  

 tillade, at bestemmelsen om genbeskatning ikke finder anvendelse på et  

 udenlandsk sambeskattet selskab, der udtræder af sambeskatning med  

 moderselskabet som følge af, at aktier i et udenlandsk sambeskattet  

 datterselskab efter bestemmelsen i 1. pkt. overføres til det  

 modtagende selskab, der er hjemmehørende her i landet.
I så fald  

 videreføres genbeskatningssaldoen på det udenlandske selskab i  

 det modtagende selskab.
Dette medfører, at der ikke sker genbeskatning  

 af underskud i de situationer, hvor et udenlandsk sambeskattet  

 datterdatterselskab, der ejes 100 pct. af et udenlandsk datterselskab  

 omfattet af bestemmelsens 1. pkt., udtræder af sambeskatningen som  

 følge af, at selskabets moderselskab som led i spaltningen nu ejes af  

 det modtagende selskab.
Det er en betingelse, at såvel det udenlandske  

 datterselskab som det helejede udenlandske datterdatterselskab efter  

 overførslen er omfattet af sambeskatning efter selskabsskattelovens  

 § 31 med det modtagende selskab.
Der skal ikke ved det udenlandske datterselskabs  

 indtræden i sambeskatning med det modtagende selskab fastlægges  

 nye indgangsværdier efter selskabsskattelovens § 31, stk. 5  

 og 6. Efter reglerne i selskabsskattelovens § 31, stk. 5 og 6, skal  

 der alene fastsættes indgangsværdier for aktiver og passiver, der  

 ikke i forvejen er omfattet af dansk beskatning.
Der skal ikke  

 fastsættes indgangsværdier for aktiver og passiver i selskaber,  

 der i forvejen er omfattet af dansk beskatning, eksempelvis i form af en  

 dansk sambeskatning.
Tilsvarende gælder for et udenlandsk selskab  

 omfattet af bestemmelsens 4. pkt.
Den foreslåede regel i § 33 E, stk. 10,  

 indebærer, at forpligtelsen til at medregne et beløb svarende  

 til genbeskatningssaldoen ved opgørelsen af den skattepligtige  

 indkomst, f.eks. ved et senere sambeskatningsophør, efter spaltningen  

 ikke længere påhviler det hidtidige moderselskab, men et nyt  

 selskab.
For at sikre, at de foreslåede regler ikke anvendes med det  

 sigte helt at undgå genbeskatning, er anvendelsen af reglerne gjort  

 betinget af skatteministerens tilladelse.
Kompetencen for skatteministeren til at meddele tilladelse  

 til overførsel af genbeskatningssaldoen i forbindelse med spaltning  

 vil blive udlagt til den myndighed, der i øvrigt skal tage stilling  

 til spaltningsanmodningen efter fusionsskatteloven.
Kompetencen hertil er ved  

 bekendtgørelse nr. 1070 af 17. december 1999 udlagt til Told- og  

 Skattestyrelsen.
Bestemmelserne i fusionsskattelovens § 15 a,  

 stk. 1, om tilladelse til spaltning skal forstås i  

 overensstemmelse med artikel 11, stk. 1, litra a, i Rådets  

 direktiv nr. 90/434/EØF (fusionsdirektivet). Tilladelse til spaltning  

 er herefter betinget af, at den foretages ud fra forsvarlige  

 økonomiske eller forretningsmæssige betragtninger, uden at  

 hovedformålet eller et af hovedformålene er skatteundgåelse  

 eller skatteunddragelse.
Det må bero på en konkret vurdering  

 under hensyn til den til enhver tid gældende skattelovgivning, om en  

 spaltning må antages at have skatteundgåelse eller  

 skatteunddragelse som sit hovedformål eller som et af  

 hovedformålene.
På baggrund af de nævnte kriterier må  

 samme konkrete vurdering foretages i forhold til genbeskatningsreglerne og  

 anmodningen om, at genbeskatningssaldoen ikke skal beskattes i forbindelse  

 med spaltningen, men skal overføres.
Er der er tale om en  

 forretningsmæssigt begrundet omstrukturering af den virksomhed, der  

 udøves i selskabet, og kan det lægges til grund, at  

 formålet med eller konsekvensen af omstruktureringen ikke er, at den  

 senere genbeskatning undgås, skal anmodningen imødekommes.
Et  

 eksempel på en forretningsmæssigt begrundet omstrukturering kan  

 være, at et moderselskabet, hvis virksomhed består i to  

 forskellige driftsaktiviteter, spalter den ene ud i et særskilt  

 selskab.
Såfremt de i den foreslåede § 33 E, stk. 10,  

 fastsatte betingelser er opfyldt, vil aktier i et datterselskab, hvis  

 virksomhed vedrører den pågældende driftsaktivitet, efter  

 forslaget kunne overføres til det modtagende selskab, uden at der  

 udløses genbeskatning i forbindelse hermed.
§ 33 E, stk. 11 Efter ligningslovens § 33 E, stk. 2, sker der  

 som udgangspunkt fuld genbeskatning i tilfælde, hvor et udenlandsk  

 sambeskattet datterselskab helt eller delvist afhænder selskabets  

 virksomhed til et koncernforbundet selskab m.v.
 I forbindelse med en spaltning kan der af hensyn til den  

 fremtidige struktur være grund til at overdrage virksomheden i et  

 udenlandsk sambeskattet datterselskab til et udenlandsk selskab, der er  

 sambeskattet med det modtagende selskab.
For at undgå, at der i medfør af bestemmelsen  

 i § 33 E, stk. 2, 1. pkt., skal ske genbeskatning i en sådan  

 situation, foreslås der som § 33 E, stk. 11, indsat en  

 bestemmelse om, at skatteministeren kan tillade, at stk. 2, 1. pkt.,  

 ikke finder anvendelse, når et moderselskab spaltes efter reglerne i  

 fusionsskatteloven, og et udenlandsk sambeskattet selskab i den forbindelse  

 overdrager samtlige selskabets aktiver til et udenlandsk selskab, der er  

 sambeskattet med det modtagende selskab.
Det er en betingelse, at underskud i  

 det overdragende selskab efter udenlandske regler overføres til det  

 erhvervende selskab.
I så fald videreføres genbeskatningssaldoen  

 på det udenlandske sambeskattede selskab i det erhvervende selskab.
Betingelsen om, at underskud i det overdragende selskab  

 efter udenlandske regler skal overføres til det erhvervende selskab,  

 svarer til betingelsen i § 33 E, stk. 2. Betingelsen skal ses  

 på baggrund af reglerne om lempelse for udenlandsk skat efter  

 creditmetoden.
Når der lempes for udenlandsk skat efter creditmetoden,  

 er det en forudsætning for en reel genbeskatning af fratrukne  

 underskud, at underskud efter udenlandske regler kan fremføres,  

 således at disse resulterer i en nedsat udenlandsk beskatning af  

 indkomsten i de år, der følger efter indkomstår med  

 underskud.
Den foreslåede regel i § 33 E, stk. 11,  

 indebærer, at forpligtelsen til at medregne et beløb svarende  

 til genbeskatningssaldoen ved opgørelsen af den skattepligtige  

 indkomst, f.eks. ved et senere sambeskatningsophør, efter spaltningen  

 ikke længere påhviler det hidtidige moderselskab, men et nyt  

 selskab.
For at sikre, at de foreslåede regler ikke anvendes med det  

 sigte helt at undgå genbeskatning, er anvendelsen af reglerne gjort  

 betinget af skatteministerens tilladelse.
Svarende til, hvad der skal  

 gælde for så vidt angår § 33 E, stk. 10, vil  

 kompetencen blive udlagt til Told- og Skattestyrelsen.
De kriterier, der  

 indgår ved vurderingen af, om der kan gives tilladelse efter § 33  

 E, stk. 11, er de samme, som beskrevet ovenfor vedrørende  

 § 33 E, stk. 10.
Til § 2 Der foreslås gennemført en præcisering  

 i fusionsskattelovens § 7, stk. 1.
Fusionsskattelovens § 7, stk. 1, om det  

 indskydende selskabs sidste indkomstopgørelse indeholder en  

 bestemmelse om, at ansættelsen finder sted uden hensyn til den med  

 fusionen forbundne opløsning af selskabet.
Heri ligger, at der ikke  

 sker realisationsbeskatning af selskabets aktiver og passiver, der i henhold  

 til fusionsskattelovens § 8 overtages med succession af det modtagende  

 selskab.
Bestemmelsen finder ifølge fusionsskattelovens § 15 b  

 tilsvarende anvendelse ved spaltning.
Der kan forekomme situationer i forbindelse med fusion og  

 spaltning, hvor det modtagende selskab ikke indtræder i det indskydende  

 selskabs skattemæssige stilling.
Det kan for eksempel være  

 tilfældet i den situation, hvor et i Danmark hjemmehørende  

 selskab ophører ved fusion med et udenlandsk selskab.  

 Fusionsskattelovens regler om succession finder ifølge lovens  

 § 15, stk. 4, alene anvendelse på de af det indskydende  

 selskabs aktiver og passiver m.v., der som følge af fusionen er  

 knyttet til det modtagende selskabs faste driftssted eller faste ejendom her  

 i landet.
Fortjeneste og tab på andre aktiver beskattes efter reglerne  

 i selskabsskattelovens § 5. Tilsvarende regler er fastsat for så  

 vidt angår spaltning.
 Reglerne i ligningslovens § 33 E om genbeskatning af  

 underskud indebærer ligeledes, at der sker beskatning som følge  

 af det indskydende selskabs opløsning, når genbeskatningssaldoen  

 ikke videreføres.
Der foreslås indsat en tilføjelse i  

 fusionsskattelovens § 7, stk. 1, således at det direkte af  

 bestemmelsens ordlyd fremgår, at reglen om, at ansættelsen af det  

 indskydende selskab finder sted uden hensyn til den med fusionen forbundne  

 opløsning af selskabet kun gælder i det omfang det modtagende  

 selskab indtræder i det indskydende selskabs skattemæssige  

 stilling.
Hermed gøres der tydeligere opmærksom på, at der  

 andre steder i lovgivningen findes undtagelser til reglen, om at  

 ansættelsen finder sted uden hensyn til opløsningen af  

 selskabet.
Det tilkendegives endvidere, at disse undtagelser vedrører  

 de situationer, hvor det modtagende selskab ikke kan succedere i det  

 indskydende selskabs skattemæssige stilling.
Til § 3 Til nr. 1 Det foreslås, at selskaber, som har underskud, der  

 er omfattet af reglerne i ligningslovens § 33 E, som indført ved  

 lov nr. 312 af 17. maj 1995, kan vælge at anvende reglerne i  

 ligningslovens § 33 E, som den blev affattet ved lov nr. 487 af 12. juni  

 1996.
 Reglerne for genbeskatning af underskud ved sambeskatning  

 med udenlandske datterselskaber blev indført ved lov nr. 219 af 3.  

 april 1992. Reglerne er efterfølgende blevet ændret ved lov nr.  

 312 af 17. maj 1995, lov nr. 487 af 12. juni 1996 og lov nr. 440 af 10. juni  

 1997.
Princippet i ligningslovens § 33 E, stk. 1 og 2,  

 som blev indført ved lov nr. 312 af 17. maj 1995, er, at der ved  

 sambeskatningsophør gennemføres en begrænset  

 genbeskatning af fratrukket underskud.
I det omfang nettounderskuddet ikke  

 fuldt ud er genbeskattet i forbindelse med sambeskatningsophøret  

 gennemføres en efterfølgende genbeskatning.
Genbeskatningen  

 sker ved, at et beløb svarende til underskuddet medregnes ved  

 opgørelsen af moderselskabets skattepligtige indkomst.
Der skal  

 imidlertid ikke ske genbeskatning, når sambeskatningen mellem et  

 moderselskab og dets datterselskab ophører i forbindelse med, at  

 moderselskabet fusionerer med datterselskabet efter reglerne i  

 fusionsskatteloven, og selskaberne har været sambeskattet indtil  

 fusionsdatoen og i de seneste 5 år forud herfor, eller for så  

 vidt angår underskud efter kulbrinteskattelovens kapitel 2 og 3 15  

 år forud herfor.
Det vil sige i de tilfælde, hvor der ved  

 fusionen kan ske fradrag af underskud fra tidligere år i det modtagende  

 selskabs indkomst i medfør af fusionsskattelovens § 8,  

 stk. 6.
Ligningslovens § 33 E blev ved lov nr. 487 af 12.  

 juni 1996 ændret på en række punkter.
Disse regler finder  

 efter de gældende regler anvendelse på underskud for  

 indkomstår, der påbegyndes efter den 6. december 1995. Reglerne,  

 der blev indført ved lov nr. 312 af 17. maj 1995, er derfor fortsat  

 gældende for så vidt angår fratrukne underskud  

 hidrørende fra indkomståret 1992 til og med det  

 indkomstår, der er påbegyndt senest den 6. december 1995. Dette  

 gælder både, hvad angår opgørelsen af  

 genbeskatningssaldoens størrelse, og med hensyn til under hvilke  

 omstændigheder, der bliver tale om genbeskatning.
Udgangspunktet efter de nye regler er, at  

 sambeskatningsophør udløser en genbeskatning af hele  

 genbeskatningssaldoen.
Der gøres en undtagelse hertil, hvis  

 sambeskatningsophøret skyldes, at der til ikke-koncernforbundne  

 selskaber afhændes aktier i datterselskabet i et sådan omfang, at  

 kontrollen mistes, eller hvis datterselskabet går konkurs eller  

 likvideres, uden at virksomheden helt eller delvist overføres til et  

 koncernforbundet selskab.
I så fald gennemføres en  

 begrænset genbeskatning i forbindelse med sambeskatningsophøret  

 og en efterfølgende genbeskatning i det omfang, moderselskabet  

 oppebærer udbytter eller aktieavancer hidrørende fra  

 datterselskabet, der trådte ud af sambeskatningen.
Der gennemføres endvidere som udgangspunkt en fuld  

 genbeskatning af genbeskatningssaldoen i tilfælde, hvor et udenlandsk  

 sambeskattet datterselskab helt eller delvist afhænder virksomheden til  

 et koncernforbundet selskab, samt hvis det danske moderselskab ophører  

 med at være fuldt skattepligtigt eller bliver hjemmehørende i  

 udlandet efter en dobbeltbeskatningsoverenskomst.
Videre er der  

 indført bestemmelser, der regulerer genbeskatning i forbindelse med  

 fusion, og bestemmelser om en genbeskatningsordning i tilfælde, hvor et  

 sambeskattet udenlandsk datterselskab flytter ledelsens sæde til  

 Danmark og derved bliver hjemmehørende i Danmark.
Herudover er metoden for opgørelse af  

 genbeskatningssaldoen ændret.
Efter de regler, der blev indført  

 ved lov nr. 312 af 17. maj 1995, opgøres underskud og overskud i  

 relation til ligningslovens § 33 E selskab for selskab.
Ved beregningen  

 af lempelse for dobbeltbeskatning sker opgørelsen af den  

 skattepligtige indkomst samlet for alle sambeskattede selskaber i samme land.  

 Er et moderselskab sambeskattet med to datterselskaber i samme land, hvoraf  

 det ene har overskud og det andet et tilsvarende underskud, vil selskabet  

 ikke kunne få lempelse for dobbeltbeskatning.
Moderselskabet vil  

 imidlertid efterfølgende blive genbeskattet af underskuddet i det  

 underskudsgivende datterselskab.
På baggrund heraf blev reglerne i  

 § 33 E ved lov nr. 487 af 12. juni 1996 ændret, således at  

 der også i relation til genbeskatningen i ligningslovens § 33 E  

 foretages en samlet opgørelse for alle sambeskattede selskaber i samme  

 land, hvorefter der foretages en forholdsmæssig fordeling.
Underskud  

 for tidligere indkomstår behandles som nævnt ovenfor fortsat  

 efter de gamle regler.
Reglerne for opgørelse af genbeskatningssaldoen  

 blev herudover ændret på et andet punkt.
Efter de regler, der  

 blev indført ved lov nr. 312 af 17. maj 1995, genbeskattes  

 nettounderskuddet fra sambeskatningsperioden i forbindelse med et  

 ophør af sambeskatningen.
Efter reglerne indført ved lov nr.  

 487 af 12. juni 1996 skal genbeskatningssaldoen opgøres ved en ny  

 metode.
Genbeskatningssaldoen udgøres herefter af underskud, som er  

 fradraget i andre sambeskattede selskabers skattepligtige indkomst, og som  

 ikke modsvares af senere års overskud.
Efter den foreslåede bestemmelse ændres  

 ikrafttrædelsesbestemmelsen i lov nr. 487 af 12. juni 1996,  

 således at et selskab, der har et genbeskatningspligtigt underskud, der  

 er omfattet af de gamle regler, i stedet kan vælge at anvende de nye  

 regler.
Det gælder både, hvad angår opgørelsen af  

 genbeskatningssaldoens størrelse, og med hensyn til under hvilke  

 omstændigheder, der bliver tale om genbeskatning.
Formålet med  

 denne valgmulighed er blandt andet at sikre, at et moderselskab ikke ser sig  

 afskåret fra at kunne få lempelse for dobbeltbeskatning samtidig  

 med, at det efterfølgende bliver genbeskattet af et underskud.  

 Ændringen har virkning for udtræden af sambeskatning, hvor det  

 sidste år under sambeskatning er indkomståret 1999 eller  

 senere.
Til § 4 Det foreslås, at loven træder i kraft dagen  

 efter bekendtgørelsen i Lovtidende.
§ 1, nr. 1, har virkning for afståelser, der  

 finder sted den 29. marts 2000 eller senere.
Bestemmelsen foreslås  

 tillagt virkning fra fremsættelsesdagen for at undgå, at den  

 tvivl, der er opstået om fortolkningen af ligningslovens § 33 E,  

 stk. 2, i perioden frem til vedtagelsen af lovforslaget anvendes til at  

 udskille de sunde dele af et udenlandsk selskabs aktiviteter i form af  

 ejerskab til aktier i datterselskaber, for dermed at slippe for genbeskatning  

 af tidligere fratrukne underskud.
 § 1, nr. 2, har virkning for moderselskaber, der  

 ophører med at være skattepligtige efter selskabsskattelovens  

 § 1, eller efter bestemmelsen i en dobbeltbeskatningsoverenskomst bliver  

 hjemmehørende i en fremmed stat, Færøerne eller  

 Grønland, den 29. marts 2000 eller senere.
§ 1, nr. 3, har virkning for spaltninger, der  

 foretages med spaltningsdato den 1. januar 2000 eller senere.  

 Spaltningsdatoen er ifølge fusionsskattelovens § 5 datoen for den  

 i forbindelse med fusionen udarbejdede status for det modtagende selskab.  

 Spaltningsdatoen skal være sammenfaldende med skæringsdatoen for  

 det modtagende selskabs regnskabsår.
De i forbindelse med spaltningen  

 udarbejdede selskabsretlige dokumenter skal ifølge fusionsskattelovens  

 § 6, stk. 4, der finder tilsvarende anvendelse ved spaltning,  

 indsendes til de statslige told- og skattemyndigheder senest 1 måned  

 efter den dag, hvor spaltningen er endeligt vedtaget.
 § 2 har virkning for spaltninger, der endeligt  

 vedtages den 29. marts 2000 eller senere.
 § 3 har virkning for transaktioner, der  

 udløser genbeskatning, som gennemføres i indkomståret  

 2000 eller senere.
 Da de foreslåede ændringer i § 1, nr. 3,  

 og § 3 er begunstigende, findes det ikke betænkeligt at  

 tillægge ændringerne virkning fra et tidspunkt forud for  

 ikrafttrædelsen.
Bilag Lovforslaget sammenholdt med gældende ret Gældende formulering Lovforslaget § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 28 af 18. januar 2000, som ændret ved lov  

 nr. 105 af 14. februar 2000, foretages følgende ændringer:
§ 33 E.
Hvis et udenlandsk selskab, som udtræder af  

 sambeskatning efter selskabsskattelovens § 31, i sambeskatningsperioden  

 har haft underskud, som er fradraget i andre selskabers skattepligtige  

 indkomst, og som ikke modsvares af senere års overskud, forhøjes  

 moderselskabets skattepligtige indkomst med et tilsvarende beløb i det  

 indkomstår, hvor selskabet udtræder af sambeskatningen.  

 Indgår flere selskaber fra samme land i sambeskatningen, opgøres  

 disse selskabers indkomst samlet.
Nettounderskud fordeles  

 forholdsmæssigt mellem de underskudsgivende selskaber, og nettooverskud  

 fordeles forholdsmæssigt mellem de overskudsgivende selskaber.
Stk. 2. Stk. 1, 1. pkt., finder tilsvarende anvendelse,  

 hvis et udenlandsk sambeskattet selskab helt eller delvis afhænder  

 virksomheden til et koncernforbundet selskab m.v., jf. kursgevinstlovens  

 § 4, stk. 2. Dette gælder dog ikke, hvis samtlige aktiver  

 overdrages til et datterselskab omfattet af sambeskatningen, jf.  

 selskabsskattelovens § 31, og underskuddet for det overdragende selskab  

 efter udenlandske regler overføres til det erhvervende selskab.
I  

 så fald genbeskattes underskuddet hos det erhvervende selskab.
 1. I § 33 E, stk. 2, 1. pkt., indsættes  

 efter »udenlandsk sambeskattet selskab«: »afhænder aktier eller  

 anparter i selskaber, hvor det ejer mindst 25 pct. af aktie- eller  

 anpartskapitalen, eller«.
 Stk. 3. Hvis sambeskatningen ophører som følge  

 af salg af aktier, således at moderselskabet sammen med  

 koncernforbundne selskaber m.v., jf. kursgevinstlovens § 4, stk. 2,  

 ikke længere kontrollerer det udtrædende selskab, eller hvis  

 sambeskatningen ophører som følge af datterselskabets konkurs  

 eller likvidation, uden at datterselskabets virksomhed helt eller delvis  

 overføres til koncernforbundne selskaber, jf. kursgevinstlovens  

 § 4, stk. 2, medregnes højst et beløb svarende til  

 den fortjeneste, som datterselskabet ville have opnået ved ophør  

 af virksomhed og salg til handelsværdi af aktiver, der er i behold hos  

 selskabet ved udløbet af det sidste indkomstår under  

 sambeskatningen, med tillæg af et beløb svarende til skattefri  

 udbytter og aktieavancer hidrørende fra det udenlandske selskab i de  

 seneste fem år af sambeskatningsperioden.
Stk. 4. Underskud, som ikke er genbeskattet efter stk. 3,  

 anses for genbeskattet, efterhånden som udbytter eller aktieavancer  

 hidrørende fra det udenlandske selskab medregnes ved opgørelsen  

 af moderselskabets eller andre hermed koncernforbundne selskabers  

 skattepligtige indkomst, jf. dog stk. 5 og 6. Hvis moderselskabet eller  

 det hermed koncernforbundne selskab ikke skal beskattes i Danmark af udbytter  

 eller aktieavancer hidrørende fra det udenlandske selskab, sker  

 genbeskatning ved, at et beløb svarende til disse udbytter og avancer  

 medregnes ved opgørelsen af moderselskabets skattepligtige indkomst.  

 Tilsvarende gælder, hvis en dobbeltbeskatningsoverenskomst  

 nedsætter dansk beskatning af udbytter eller avancer efter  

 eksemptionsmetoden, jf. § 33 D.
Avancer opgøres efter  

 aktieavancebeskatningslovens § 6, stk. 2 og 3.
 Stk. 5. Eventuelt underskud, der ikke er genbeskattet efter  

 stk. 3 og 4, medregnes ved opgørelsen af moderselskabets  

 skattepligtige indkomst, hvis moderselskabet alene eller sammen med  

 koncernforbundne selskaber m.v. inden 5 år efter ophør af  

 sambeskatning genvinder kontrol med det udtrædende selskab.
 Stk. 6. Hvis moderselskabet ophører med at være  

 skattepligtigt efter selskabsskattelovens § 1, eller hvis moderselskabet  

 efter bestemmelserne i en dobbeltbeskatningsoverenskomst bliver  

 hjemmehørende i en fremmed stat, Færøerne eller  

 Grønland, medregnes et beløb svarende til genbeskatningssaldoen  

 på fraflytningstidspunktet ved indkomstopgørelsen.
 2. I § 33 E, stk. 6, ændres »på  

 fraflytningstidspunktet ved indkomstopgørelsen.« til: »på  

 ophørstidspunktet ved opgørelsen af moderselskabets  

 skattepligtige indkomst for dets sidste indkomstår.«.
 Stk. 7. Stk. 1-6 finder ikke anvendelse, når et  

 moderselskab fusionerer efter reglerne i fusionsskatteloven, hvor det  

 modtagende selskab er hjemmehørende her i landet og det udenlandske  

 datterselskab efter fusionen er omfattet af sambeskatning efter  

 selskabsskattelovens § 31. I så fald videreføres  

 genbeskatningssaldoen på udenlandske sambeskattede datterselskaber i  

 det modtagende selskab.
Stk. 8. Stk. 1-5 finder ikke anvendelse, hvis  

 datterselskaber omfattet af sambeskatning efter selskabsskattelovens  

 § 31 fusionerer og underskud efter udenlandske regler overføres  

 til det modtagende selskab.
I så fald genbeskattes underskud i det  

 modtagende selskab.
Stk. 9. Stk. 1-8 finder tilsvarende anvendelse på  

 danske sambeskattede datterselskaber, der har været  

 hjemmehørende i udlandet, for så vidt angår underskud for  

 denne periode.
Det samme gælder, hvis selskabet har erhvervet samtlige  

 aktiver fra et udenlandsk sambeskattet selskab, jf. stk. 2, eller et  

 fast driftssted fra et sambeskattet selskab, jf. § 33 D, stk. 6.  

 Det genbeskatningspligtige underskud reduceres med udenlandsk skattepligtig  

 indkomst indtjent efter, at selskabet er blevet hjemmehørende her i  

 landet.
Oppebærer datterselskabet overskud fra et fast driftssted eller  

 en fast ejendom omfattet af en dobbeltbeskatningsoverenskomst, hvorefter  

 Danmark skal lempe dobbeltbeskatning efter eksemptionsmetoden, jf. § 33  

 D, stk. 1, sker genbeskatningen ved, at et beløb svarende til  

 dette overskud medregnes ved opgørelsen af selskabets skattepligtige  

 indkomst.
 3. I § 33 E indsættes efter stk. 9:
»Stk. 10. Skatteministeren kan tillade, at stk. 1-6 ikke  

 finder anvendelse, når et moderselskab spaltes efter reglerne i  

 fusionsskatteloven, og aktierne i et udenlandsk sambeskattet datterselskab  

 som led i spaltningen overføres til et modtagende selskab, som er  

 hjemmehørende her i landet.
Det er en betingelse, at det udenlandske  

 selskab efter spaltningen er sambeskattet med det modtagende selskab efter  

 reglerne i selskabsskattelovens § 31. I så fald videreføres  

 genbeskatningssaldoen på det udenlandske sambeskattede selskab i det  

 modtagende selskab. 1.-3. pkt. finder tilsvarende anvendelse for et  

 udenlandsk sambeskattet selskab, der udtræder af sambeskatning med  

 moderselskabet som følge af, at aktier i et udenlandsk sambeskattet  

 datterselskab efter 1. pkt. overføres til det modtagende selskab.
Stk. 11. Skatteministeren kan tillade, at stk. 2, 1.  

 pkt., ikke finder anvendelse, når et moderselskab spaltes efter  

 reglerne i fusionsskatteloven, og et udenlandsk sambeskattet selskab i den  

 forbindelse overdrager samtlige selskabets aktiver til et udenlandsk selskab,  

 der er sambeskattet med det modtagende selskab efter reglerne i  

 selskabsskattelovens § 31. Det er en betingelse, at underskud i det  

 overdragende selskab efter udenlandske regler overføres til det  

 erhvervende selskab.
I så fald videreføres genbeskatningssaldoen  

 på det overdragende selskab i det erhvervende selskab.«.
§ 2 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 954 af 5. november  

 1996, som senest ændret ved § 8 i lov nr. 958 af 20. december  

 1999, foretages følgende ændring:
§ 7. Ved opgørelsen af det indskydende selskabs  

 skattepligtige indkomst i tiden fra udløbet af sidste sædvanlige  

 indkomstår og indtil fusionsdatoen ansættes indkomsten for hele  

 denne periode uden hensyn til dens længde.
Ansættelsen finder  

 sted uden hensyn til den med fusionen forbundne opløsning af  

 selskabet.
Udløber det sædvanlige indkomstår for det  

 indskydende selskab inden den 31. december i det kalenderår, som  

 indkomståret træder i stedet for, og ligger fusionsdatoen efter  

 det sædvanlige indkomstårs udløb, men inden vedkommende  

 kalenderårs udløb, udgør det sidste indkomstår hele  

 perioden fra indkomstårets begyndelse og indtil fusionsdatoen.
 1. I § 7, stk. 1, 2. pkt., indsættes efter  

 »selskabet«: », i det omfang det modtagende selskab indtræder i det  

 indskydende selskabs skattemæssige stilling«.
§ 3 I lov nr. 487 af 12. juni 1996 om ændring af forskellige skattelove  

 (International sambeskatning m.v.), foretages følgende  

 ændring:
 1. I § 12, stk. 12, indsættes som 2.  

 pkt.:
§ 12. --- Stk. 12. Ligningslovens § 33 D som affattet ved § 2,  

 stk. 9, 10 og 11, og § 33 E som affattet ved § 2,  

 stk. 12, finder anvendelse på underskud for indkomstår, der  

 påbegyndes efter den 6. december 1995.
 »Selskaber, som har et genbeskatningspligtigt underskud  

 omfattet af reglerne i ligningslovens § 33 E, som indført ved lov  

 nr. 312 af 17. maj 1995, kan vælge at anvende reglerne i ligningslovens  

 § 33 E, som affattet ved § 2, nr. 12.«.
