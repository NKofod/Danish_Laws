Forudsætninger for oprettelse af indtægtsdækket virksomhed § 1.  Statsinstitutioner og selvejende institutioner,  

 som modtager statsligt driftstilskud på mindst 50 pct. af driftsudgifterne,  

 kan opnå hjemmel til at udføre indtægtsdækket virksomhed.
 Stk. 2.  Hjemmel til at udføre indtægtsdækket virksomhed  

 opnås ved bevillingslov.
 § 2.  For indtægtsdækket virksomhed gælder som  

 udgangspunkt de samme budget- og bevillingsregler som for andre statslige  

 aktiviteter, dog med de nedenfor beskrevne undtagelser.
 § 3.  Indtægtsdækket virksomhed kan kun oprettes og  

 drives på aktivitetsområder, der er naturlige udløbere af institutionens  

 ordinære og primære aktivitet.
 Stk. 2.  Udgifter og indtægter ved den produktion af  

 varer eller tjenesteydelser, der udføres som indtægtsdækket virksomhed, skal  

 kunne adskilles fra institutionens øvrige aktivitet.
 Stk. 3.  Den indtægtsdækkede virksomheds aftagere må  

 ikke være forpligtet til at købe de pågældende varer eller tjenesteydelser.  

 Der må ikke diskrimineres mellem købere.
 § 4.  Den indtægtsdækkede virksomhed henhører under  

 institituonens ansvarlige ledelse.
Regler for prisfastsættelsen § 5.  Prisen for den enkelte vare eller tjenesteydelse  

 fastsættes således, at den indtægtsdækkede virksomhed opnår dækning for de  

 langsigtede gennemsnitsomkostninger ved produktionen, og således at der ikke  

 sker ubillig konkurrence over for evt. private eller offentlige konkurrenter.
 Stk. 2.  Ved fastsættelsen af priser skal der opnås  

 dækning for de direkte omkostninger, som f.eks. løn incl. pensionsbidrag og  

 andre løndele samt over- og merarbejde, tjenesterejser, materialer og  

 specielt anskaffet apparatur.
 Stk. 3.  Endvidere skal der opnås dækning for de  

 indirekte omkostninger så som indirekte lønomkostninger og produktionens  

 andel af fællesomkostninger til f.eks. ledelse, administration, husleje,  

 udstyr, udvikling m.v.
 Stk. 4.  Endelig skal der opnås dækning for de indirekte  

 omkostninger, som ikke direkte fremgår af institutionens budget og regnskab,  

 f.eks. pensionsforpligtelser, forrentning af driftskapital, forrentning og  

 afskrivning af anlægsværdier, beregnede omkostninger til lokaler, der er  

 stillet gratis til rådighed for institutionen m.v.
 Stk. 5.  En nærmere beskrivelse af de elementer, der bør  

 ligge til grund for prisfastsættelsen, er indeholdt i vedhæftede vejledning.
 § 6.  Såfremt den indtægtsdækkede virksomhed har  

 monopol eller befinder sig i en monopollignende situation, udgør den pris,  

 der sikrer dækning af de langsigtede gennemsnitsomkostninger, samtidig et  

 maksimum for prisfastsættelsen på den pågældende vare eller tjenesteydelse,  

 når afsætningen sker i Danmark, jf. § 24.
Regler for disponeringen § 7.  Den indtægtsdækkede virksomhed kan oppebære  

 driftsindtægter og afholde driftsudgifter, anlægsudgifter og udgifter til  

 ejendomskøb.
Der kan ikke erhverves finansielle aktiver.
Eventuelle  

 renteindtægter og -udgifter optages på sædvanlig måde under § 3. Rentekonto.
Stk. 2.  Den indtægtsdækkede virksomhed kan tillige  

 oppebære indtægter og afholde udgifter vedrørende aktiviteter, der  

 finansieres af programbevillinger, gaver og licens/royalties eller af tilskud  

 fra fonde eller organisationer.
Sådanne aktiviteter er undtaget fra reglerne  

 om ikke-disponibel andel af omsætningen, jf. § 16, stk. 2. Der skal ved  

 sådanne aktiviteter opnås dækning for de langsigtede omkostninger, jf. § 5,  

 bortset fra de i § 5, stk. 4 nævnte omkostninger.
 Stk. 3.  Ved indtægtsdækket virksomhed kan der løbende  

 afholdes udgifter svarende til aktivitetsniveauet og de disponible indtægter,  

 jf. dog § 18.
§ 8.  I tilfælde, hvor der produceres varer eller  

 tjenesteydelser efter ordre, kan der ydes kredit med betalingen efter  

 sædvanlige vilkår for den pågældende branche, dog højst i 12 mdr. fra  

 leverancens begyndelse.
Såfremt leverancen ikke er afsluttet i løbet af 12  

 mdr., må der udskrives delfaktura på den gennemførte del af produktionen.
§ 9.  Indtægtsdækket virksomhed er omfattet af statens  

 selvforsikringsordning.
Da forsikring inden for kontraktsforhold ikke er  

 omfattet af selvforsikringsordningen, kan der tegnes de sædvanlige  

 forsikringer for de pågældende kontraktsforhold.
 § 10.  Institutionen skal føre særskilte interne  

 budgetter og løbende regnskaber for de enkelte aktiviteter.
 § 11.  Indtægtsdækket virksomhed er ikke omfattet af  

 budgetteringsrammer eller lønsumsrammer, men alene af totalrammer.
 Stk. 2.  Under driftsudgiftsbevillingen er der ingen  

 begrænsning i adgangen til at overføre midler mellem lønudgifter og øvrige  

 driftsudgifter.
Regler for personaleforbruget § 12.  Til indtægtsdækket virksomhed, herunder  

 aktiviteter efter § 7, stk. 2, må der kun ansættes personale i et sådant  

 omfang, at udgifterne hertil vil kunne dækkes af indtægterne ved  

 virksomheden, jf. § 18.
 Stk. 2.  I det omfang det skønnes nødvendigt for at  

 sikre dette, skal ansættelse af personale direkte til indtægtsdækket  

 virksomhed eller som erstatningspersonale ved den ordinære virksomhed være  

 tids- eller opgavebegrænset.
 § 13.  Personale, der antages direkte til den  

 indtægtsdækkede virksomhed, skal ansættes på de for staten almindeligt  

 gældende løn- og ansættelsesvilkår for den pågældende personalekategori.
 § 14.  Der kan ikke ansættes tjenestemænd eller  

 tjenestemandslignende personale med ret til rådighedsløn/ventepenge eller  

 aktuel pension ved evt. afskedigelse direkte til den indtægtsdækkede  

 virksomhed.
Stk. 2.  Tjenestemænd eller tjenestemandslignende  

 personale ansat ved institutionens ordinære virksomhed kan udføre arbejde ved  

 den indtægtsdækkede virksomhed.
Der kan i disse tilfælde ansættes  

 erstatningspersonale ved den ordinære virksomhed i overensstemmelse med  

 reglerne for personale ansat direkte til den indtægtsdækkede virksomhed.
 Stk. 3.  Såfremt der til den indtægtsdækkede virksomhed  

 helt eller delvist er udlånt tjenestemænd eller tjenestemandslignende  

 personale i bevillingslønramme 35 eller derover, søges det samlede antal  

 årsværk på bevillingslovene under hovedkontoen for den ordinære virksomhed.  

 På forslag til tillægsbevillingslov opføres den ordinære virksomheds faktiske  

 forbrug af årsværk i de respektive bevillingslønrammer.
 § 15.  Lønudgifter til personale, der medvirker  

 delvist ved indtægtsdækket virksomhed, konteres under den indtægtsdækkede  

 virksomhed eller den ordinære virksomhed i overensstemmelse med den faktiske  

 fordeling af tidsforbruget.
Ikke-disponibel andel af omsætningen og resultatopgørelse § 16.  Institutionen kan normalt disponere over 9/10  

 af den samlede omsætning.
 Stk. 2.  Institutionen kan dog disponere i fuldt omfang  

 over omsætning oppebåret efter § 7, stk. 2.
 Stk. 3.  Efter en konkret vurdering af  

 omkostningsforholdene kan der for den enkelte institution med forudgående  

 godkendelse i Finansministeriet søges hjemmel til at disponere over en anden  

 andel af omsætningen end 9/10.
 § 17.  Den indtægtsdækkede virksomhed kan overføre  

 overskud og underskud i et finansår til henholdsvis forbrug eller udligning i  

 et senere finansår.
Stk. 2.  Overskud eller underskud fra tidligere år  

 reguleres til årets pris- og lønniveau svarende til de generelle  

 prisstigninger.
Reguleringsprocenten fastsættes af Finansministeriet i  

 forbindelse med indkaldelse af bidrag til forslag til tillægsbevillingslov.
 § 18.  Årets resultat opgøres på følgende måde:
Indtægter ialt - ikke-disponibel andel af omsætningen - udgifter ialt (incl. anlæg) + provenu af eventuelle træk på statslige investerings- og lånepuljer m.v.
 - tilbagebetaling og forrentning af eventuelle træk på statslige  

 investerings- og lånepuljer m.v.
+ diverse TB-bevillinger (f.eks. udløst af statens selvforsikring) = årets resultat Stk. 2.  Den indtægtsdækkede virksomhed skal til enhver  

 tid udvise enten balance eller overskud, når de tre seneste års resultater  

 opreguleret til årets pris- og lønniveau summeres.
Såfremt denne sum udviser  

 underskud, skal det pågældende ministerium umiddelbart underrette  

 Finansministeriet, som herefter tager stilling til eventuel ansøgning om  

 hjemmel til videreførelse af den indtægtsdækkede virksomhed.
 Stk. 3.  På grundlag af det afsluttede regnskab for et  

 finansår kan den indtægtsdækkede virksomhed opgøre det overskud eller  

 underskud, der skal overføres til næste finansår således:
Årets resultat + overskud fra forrige år (kumulativt) - underskud fra forrige år (kumulativt) + opregning af overskud eller - opregning af underskud = overskud/underskud at overføre til næste år Optagelse på bevillingslovene § 19.  Indtægtsdækket virksomhed budgetteres på  

 særskilt hovedkonto.
På driftssiden oprettes hovedkontoen så vidt muligt  

 umiddelbart efter hovedkontoen for den ordinære virksomhed.
 Stk. 2.  For flere institutioner inden for samme  

 ministerområde, hvor der kun periodisk kan forventes udført indtægtsdækket  

 virksomhed, kan der oprettes en fælles hovedkonto for den indtægtsdækkede  

 virksomhed.
 Stk. 3.  På anlægssiden samles indtægtsdækket virksomhed  

 på et fælles underafsnit 19 under afsnit 20 for det enkelte ministerområde.
 Stk. 4.  Betegnelsen »indtægtsdækket  

 virksomhed« skal fremgå af navnet på den pågældende hovedkonto.
Stk. 5.  Denne budgetteringsmåde anvendes også for  

 indtægtsdækket virksomhed, der udføres af tilskudmodtagende selvejende  

 institutioner.
Eventuelle forhold, der følger af den selvejende institutions  

 særlige status, anføres i anm.
II.
 § 20.  På finanslovsforslaget budgetteres udgifterne  

 under den indtægtsdækkede virksomhed på grundlag af dels de forventede  

 direkte omkostninger, dels den forventede anvendelse af disponible indtægter  

 iøvrigt.
 Stk. 2.  De forventede indtægter budgetteres på  

 sædvanlig måde, idet dog den andel af omsætningen, som institutionen ikke kan  

 disponere over, konteres på særskilt løbenummer 01 under den relevante  

 indtægtskonto.
§ 21.  I anm.
II til finanslovforslaget redegøres for  

 de indtægtsdækkede aktiviteters art, budgetterede omfang og afgrænsning over  

 for institutionens øvrige opgaver.
 Stk. 2.  Det budgetterede dækningsbidrag (omsætning  

 fratrukket direkte omkostninger, jf. § 5) angives i kr. og i procent af den  

 budgetterede samlede omsætning i året excl. indtægter efter § 7, stk. 2.
 Stk. 3.  Det oplyses særskilt, hvor store udgifter og  

 indtægter samt hvilket personaleforbrug, der vedrører aktiviteter efter § 7,  

 stk. 2.
 Stk. 4.  Det budgetterede personaleforbrug ved den  

 indtægtsdækkede virksomhed angives.
 Stk. 5.  Årets budgetterede provenu fra eventuelle træk  

 på statslige investerings- og lånepuljer m.v. samt aftalte forløb af  

 tilbagebetaling og forrentning vises i en oversigt i årets pris- og  

 lønniveau.
 § 22.  På forslag til tillægsbevillingslov justeres  

 udgifts- og indtægtsbevillingerne for den indtægtsdækkede virksomhed i  

 overensstemmelse med de seneste forventninger til årets resultat.
Stk. 2.  I anm.
II opgøres det forventede resultat for  

 året i en oversigt som vist i § 18, stk. 1.
 Stk. 3.  Summen af de to seneste regnskabsresultater  

 opreguleret til årets pris- og lønniveau, jf. § 17, stk. 2, og det forventede  

 resultat for året angives.
 Stk. 4.  Det forventede overskud eller underskud at  

 overføre til næste finansår opgøres i en oversigt som vist i § 18, stk. 3.
 Stk. 5.  Det oplyses særskilt, hvor store udgifter og  

 indtægter samt hvilket personaleforbrug, der vedrører aktiviteter efter § 7,  

 stk. 2.
 Stk. 6.  Det forventede personaleforbrug ved den  

 indtægtsdækkede virksomhed anføres.
 Stk. 7.  Det forventede dækningsbidrag (omsætning  

 fratrukket direkte omkostninger, jf. § 5) angives i kr. og i procent af årets  

 forventede omsætning excl. indtægter efter § 7, stk. 2.
 Stk. 8.  Årets forventede provenu fra eventuelle træk på  

 statslige investerings- og lånepuljer m.v. samt aftalte forløb af  

 tilbagebetaling og forrentning vises i en oversigt i årets pris- og  

 lønniveau.
Særlige regler for eksportforretninger § 23.  Den indtægtsdækkede virksomhed kan gennemføre  

 eksport af viden, systemer og tjenesteydelser (systemeksport), når dette sker  

 efter reglerne i Industriministeriets cirkulære om offentlige styrelsers  

 deltagelse i eksportforretninger.
 Stk. 2.  Ved igangsætning af systemeksport indhentes  

 vejledning i Udenrigsministeriet og Industri- og Handelsstyrelsen.
 Stk. 3.  Alle systemeksportforretninger skal registreres  

 i Industri- og Handelsstyrelsen.
 § 24.  Ved systemeksportforretninger fastsættes prisen  

 for den enkelte ydelse således, at der mindst opnås dækning for de  

 langsigtede gennemsnitsomkostninger, jf. § 5. Der gælder således intet  

 maksimum for prisfastsættelsen ved systemeksportforretninger.
 § 25.  Der kan for systemeksport tegnes  

 kreditforsikring for importørens betaling mod sædvanlig præmie i  

 Eksportkreditrådet.
Ikrafttræden § 26.  Nærværende cirkulære har virkning fra og med  

 finansåret 1989. Dog træder bestemmelserne vedrørende eksportforretninger i  

 §§ 23-25, jf. herved § 10, i kraft 1. oktober 1988 samtidig med  

 ikrafttrædelsen af Industriministeriets cirkulære om offentlige styrelsers  

 adgang til at deltage i eksportforretninger (systemeksport).
 Stk. 2.  Reglerne i Finansministeriets Budgetvejledning  

 1985, pkt. 59.2 og pkt. 74 ophæves med virkning fra 1. januar 1989.
Finansministeriet, den 22. september  

 1988 Palle Simonsen Vejledning i priskalkulation ved indtægtsdækket virksomhed Indholdsfortegnelse 1. Indledning.
I cirkulæret for indtægtsdækket virksomhed fastsættes  

 principperne for prisfastsættelse således:
 » § 5.  Prisen for den enkelte vare eller  

 tjenesteydelse fastsættes således, at den indtægtsdækkede virksomhed opnår  

 dækning for de langsigtede gennemsnitsomkostninger ved produktionen, og  

 således at der ikke sker ubillig konkurrence over for evt. private eller  

 offentlige konkurrenter.
 Stk. 2.  Ved fastsættelsen af priser skal der opnås  

 dækning for de direkte omkostninger, som f.eks. løn inkl. pensionsbidrag og  

 andre løndele samt over- og merarbejde, tjenesterejser, materialer og  

 specielt anskaffet apparatur.
 Stk. 3.  Endvidere skal der opnås dækning for de  

 indirekte omkostninger så som indirekte lønomkostninger og produktionens  

 andel af fællesomkostninger til f.eks. ledelse, administration, husleje,  

 udstyr, udvikling m.v.
Stk. 4.  Endelig skal der opnås dækning for de indirekte  

 omkostninger, som ikke direkte fremgår af institutionens budget og regnskab,  

 f.eks. pensionsforpligtelser, forrentning af driftskapital, forrentning og  

 afskrivning af anlægsværdier, beregnede omkostninger til lokaler, der er  

 stillet gratis til rådighed for institutionen m.v.« Formålet med denne vejledning er at klargøre, hvordan man kan foretage de  

 beregninger, der, jf. cirkulæret, skal danne grundlag for fastsættelse af  

 prisen på de ydelser, der produceres i en indtægtsdækket virksomhed.
Prisfastsættelsen skal bygge på en beregning af omkostningerne ved at  

 producere den enkelte ydelse.
Omkostningskalkulen er forbundet med to  

 hovedvanskeligheder.
 For det første er der forskel på de udgifter, der i det enkelte år  

 optræder på budgettet/regnskabet, og de omkostninger, der ligger bag  

 prisfastsættelsen.
For det andet skal omkostningerne fordeles på de enkelte  

 aktiviteter i institutionen, herunder produktionen af de enkelte varer i  

 den indtægtsdækkede virksomhed.
For nogle omkostningstyper vil denne  

 omkostningsfordeling være ligetil, idet omkostningerne kan relateres direkte  

 til de enkelte aktiviteter i institutionen.
I andre tilfælde vil der være  

 tale om omkostninger, som ikke umiddelbart kan fordeles på aktivitetsområder.  

 Kan omkostningerne ikke umiddelbart fordeles ud på aktivitetsområderne, må  

 fordelingen ske gennem en fordelingsnøgle.
 Producerer den indtægsdækkede virksomhed flere ydelser eller produkter,  

 skal omkostningsberegningen foretages for hver enkelt af disse produkter.
Ved igangsættelsen af en produktion under indtægtsdækket virksomhed vil  

 man ikke altid, som det forudsættes i det følgende, kunne bygge kalkulen op  

 på regnskabsmæssige erfaringer.
Princippet for priskalkulation vil imidlertid  

 være det samme i sådanne tilfælde, blot må der i højere grad tages  

 udgangspunkt i skønnede omkostninger.
2. Begrebsafklaring 2.1. For- og efterkalkulation For at kunne fastsætte en pris på et produkt er det nødvendigt at foretage  

 en forkalkulation.
Undtagelse herfra er en ydelse, som sælges efter regning.  

 I så tilfælde opgøres omkostningerne efterfølgende, og prisen fastsættes  

 herudfra.
Det anbefales imidlertid, at der altid foretages en forkalkulation,  

 både af hensyn til den interne og til den eksterne økonomistyring, herunder  

 bidrag til bevillingslovene.
Der bør normalt udarbejdes en efterkalkulation af kontrolhensyn og som  

 erfaringsgrundlag for fremtidige beslutninger.
I denne forbindelse vil det  

 ofte være formålstjenligt at arbejde med egentlige  

 sagsregnskaber/projektregnskaber.
Vejledningen retter sig især mod forkalkulesituationen.
Dog vedrører  

 enkelte afsnit efterkalkulation, hvilket implicit fremgår af teksten.
2.2. Udgifter og omkostninger Prisfastsættelsen skal som nævnt bygge på omkostningerne og ikke  

 udgifterne i forbindelse med produktionen af den enkelte ydelse.
De udgifter, der i det enkelte år optræder på budgettet/regnskabet,  

 afspejler køb af varer og tjenester i det enkelte år.
Udgifterne kan dække  

 over køb af varer, der bruges fuldt ud i det enkelte år, f.eks. køb af  

 materialer.
Udgifterne kan imidlertid også dække over køb af varer, der kan  

 bruges i institutionen i flere år, f.eks. køb af bygninger og maskiner.  

 Udgifterne vil således svinge fra år til år, og de vil ikke nødvendigvis  

 afspejle den brug, der i de enkelte år gøres af produktionsfaktorerne, dvs.  

 arbejdskraften, maskinerne, bygningerne m.v.
 Omkostningerne derimod afspejler værdien af det forbrug af  

 produktionsfaktorer, der i det enkelte år indgår i produktionen af den  

 enkelte vare.
 Ved prisfastsættelsen skal man være opmærksom på to forhold.
For det første er der forskel på omkostningerne og udgifterne i det  

 enkelte år.
Der kan derfor ikke direkte laves en prisfastsættelse for et  

 produkt ud fra de tal, der figurerer i regnskabet/budgettet.
 For det andet er omkostningerne en beregnet og ikke en faktisk størrelse.  

 Omkostningsberegningen bygger på, at man i det enkelte år opgør værdien af  

 forbruget af de produktionsfaktorer, der er indgået i produktionsprocessen.
 Målet med denne vejledning er at vise, hvordan man udfra  

 udgifterne/budgettet kan beregne omkostningerne og dermed fastsætte prisen på  

 de ydelser, der produceres.
De omkostninger, der er forbundet med en given produktion, kan  

 klassificeres i forskellige typer.
Der vil nedenfor blive redegjort for, hvad  

 der forstås ved de forskellige omkostningstyper.
2.3. Direkte og indirekte omkostninger De omkostninger, der kan relateres direkte til produktet, kaldes direkte  

 omkostninger.
De omkostninger, der oftest vil kunne henføres direkte til  

 produktet, er omkostninger til materialer og løn.
Beregningen af de  

direkte omkostninger er beskrevet i afsnit 3.
Modsætningen til de direkte omkostninger er de indirekte  

 omkostninger eller fællesomkostningerne.
De indirekte omkostninger er  

 omkostninger, som ikke direkte kan henføres til det enkelte produkt.
 De indirekte omkostninger kan dels være fællesomkostninger for den  

 indtægtsdækkede virksomhed, dels være fællesomkostninger for institutionen  

 som helhed.
 Når institutionens indirekte omkostninger skal fordeles på de enkelte  

 aktiviteter, må det pga. omkostningernes udelelige karakter ske efter en  

 fordelingsnøgle.
 De indirekte omkostningerne kan henføres til udgifter, der er placeret  

 tidsmæssigt forskelligt:
 * udgifter, som den ordinære virksomhed afholder i løbet af året, f.eks.  

 løn til ledelsen, udgifter til telefon og telex.
 * udgifter, som den ordinære virksomhed har afholdt i tidligere år, f.eks.  

 anskaffelse af maskiner og lokaler.
 * udgifter, som vil blive afholdt i senere år, f.eks.  

 tjenestemandspensioner.
De sidste to udgiftstyper optræder ikke på de offentlige budgetter samme  

 år, som produktionen gennemføres.
Der vil her, som i eksemplet i afsnit 2.2,  

 være forskel på den tidsmæssige placering af omkostninger og udgifter.
Det  

 skyldes, som tidligere nævnt, at hele forbruget af produktionsfaktoren ikke  

 finder sted i samme år som betalingen.
Nogle af de udgifter, der skal danne  

 grundlag for beregningen af de indirekte omkostninger, vil optræde på  

 institutionens budget i tidligere år.
Andre udgifter vil blive afholdt  

 senere, selv om forbruget af produktionsfaktoren finder sted idag.
Atter  

 andre udgifter optræder slet ikke på den enkelte institutions budget, men vil  

 istedet optræde et andet sted på statsbudgettet.
Det kan f.eks. gælde for  

 anskaffelse af grunde og bygninger.
 De udgifter, som optræder på institutionens budget i samme år, vil blive  

 behandlet i afsnit 4.
 Det vil i afsnit 5 blive vist, hvordan man opgør omkostningerne ved brug  

 af produktionsfaktorer, som ikke optræder på udgiftsbudgettet i samme år, som  

 forbruget finder sted.
2.4. Faste og variable omkostninger Variable omkostninger er omkostninger, der varierer med  

 aktivitetsomfanget.
Faste omkostninger er derimod omkostninger, som  

 institutionen er bundet til, og som det ikke på kort sigt er muligt at  

 frigøre sig fra.
De faste omkostninger vil derfor på kort sigt være  

 upåvirkede af produktionsomfanget.
For den type indtægtsdækket virksomhed, der typisk drives i offentlige  

 institutioner gælder, at de faste omkostninger kun vil kunne relateres til  

 institutionen og ikke til den enkelte aktivitet.
Omkostningskalkulation ved  

 faste omkostninger vil derfor udelukkende blive behandlet i afsnit 5. Er der  

 direkte faste omkostninger kan beregningen af disse ske efter de principper,  

 der beskrives i afsnit 5.
2.5. Moms og arbejdsmarkedsbidrag Er der tale om momspligtige aktiviteter, skal købsmomsen ikke indgå  

 i priskalkulationen, idet der så tillægges moms til salgsprisen i forbindelse  

 med faktureringen.
Er der derimod tale om ikke-momspligtige aktiviteter, skal  

 købsmomsen medregnes på lige fod med de øvrige omkostninger.
Dette skal man  

 være særlig opmærksom på ved fællesindkøb, som retter sig mod både  

 momspligtige og ikke momspligtige aktiviteter.
Vedrørende disse  

 fordelingsmæssige problemer henvises til Toldvæsenets generelle regler om  

 moms.
Såfremt der er tale om momspligtige aktiviteter, skal der også betales  

 arbejdsgiverbidrag med 2,5 pct. af momsgrundlaget.
Denne udgift skal der også  

 være dækning for, hvorfor den må medtages som en omkostning i kalkulen.
2.6. Oversigt De omkostningsbegreber, der skal indgå i en priskalkulation, er nu  

 introduceret.
I det følgende vil det blive vist, hvorledes man beregner de  

 forkellige typer omkostninger.
Omkostningerne vil blive behandlet i følgende  

 rækkefølge:
* direkte omkostninger ( afsnit 3 ) * indirekte omkostninger, svarende til udgifter, som fremgår af  

 institutionens budget i samme år ( afsnit 4 ) * indirekte omkostninger, svarende til udgifter, der ikke fremgår af  

 institutionens budget i samme år ( afsnit 5 ) I afsnit 6 vises det, hvorledes regnskabsanalyser i de følgende år  

 kan bruges i forbindelse med prisfastsættelsen.
Prisfastsættelsen kan  

 foretages ved indregning af et fast procenttillæg til de direkte  

 omkostninger.
 I bilag 3 findes to eksempler på, hvordan man gennemfører en  

 priskalkulation.
3. Direkte omkostninger De direkte omkostninger er som nævnt omkostninger, som direkte kan  

 henføres til det enkelte produkt.
Det skal dog understreges, at opdelingen  

 mellem direkte og indirekte omkostninger vil variere fra institution til  

 institution.
Opdelingen på de to omkostningstyper afhænger af karakteren af  

 den indtægtsdækkede virksomheds produktion, institutionens organisation og  

 regnskabssystemets opbygning.
Det skal dog tilstræbes at udforme  

 regnskabssystemet m.v., således at så mange omkostninger som muligt bliver  

 direkte.
For de direkte omkostninger gælder typisk, jf. afsnit 2.3, at der er  

 tidsmæssigt sammenfald mellem de udgifter, der direkte kan henføres til et  

 produkt, og den tilsvarende omkostning.
Der er med andre ord ikke stor  

 forskel mellem værdien af indkøbet af den pågældende produktionsfaktor og  

 værdien af forbruget af faktoren.
 Som eksempler på de udgifter, der skal anvendes ved beregningen af de  

 direkte omkostninger kan nævnes:
- løn, inkl. pension til overenskomstansatte - over- og merarbejdsbetaling - tjenesterejser og befordring - køb af materialer - forbrug af fremmede tjenesteydelser - arbejdsgiverbidrag De direkte udgifter svarer i store træk til de direkte omkostninger.  

 Betingelsen for, at man kan opgøre de direkte omkostninger, er således, at  

 man kender den direkte udgift, der knytter sig til den enkelte  

 produktionsproces.
3.1. Beregning af lønudgiften Lønudgiften i den indtægtsdækkede virksomhed kan udskilles fra aktivteten  

 i den ordinære virksomhed på forskellig måde.
Metodevalget afhænger af  

 karakteren af den indtægtsdækkede virksomhed og organisationen af hele  

 institutionen.
Den direkte lønudgift i tilknytning til en produktionsproces beregnes med  

 udgangspunkt i det medgåede tidsforbrug ved produktionen.
Tidsforbruget kan  

 opgøres på to forskellige måder:
 1. Fast brøkdel af arbejdstiden, f.eks. halvtid.
 2. Timeregistrering for forskellige opgaver på særlige  

 skemaer.
3.1.1. Beregning som fast andel af arbejdstiden Hvis tidsforbruget til en enkelt opgave er bestemt som en fast andel af  

 den enkelte medarbejders arbejdstid kan lønomkostningen opgøres på grundlag  

 af denne faste andel af den enkelte medarbejders arbejdstid.
Denne  

 tidsanvendelsesandel danner sammen med årslønnen (inkl.  

 pensionsforpligtelser) og produktionsperiodens længde grundlag for  

 beregningen af lønomkostningerne.
 Den enkelte medarbejders andel af lønomkostningerne udregnes som:
* Årslønnen inklusiv pension, gange * tidsanvendelsesandelen, gange * den årlige produktionsperiodes længde (måneder) divideret med 12.
I beregningen af lønomkostningerne vil man umiddelbart få inddraget  

 pensionsudgifterne til de overenskomstansatte.
Pensionsudgifterne til de  

 overenskomstansatte afholdes nemlig i samme år som lønudgiften.
Pensionsbetalingen til tjenestemænd finder imidlertid først sted, når den  

 enkelte tjenestemand går på pension.
Pensionen til de tjenestemænd, der er  

 beskæftiget i den indtægtsdækkede virksomhed, er derfor en indirekte  

 omkostning, der ikke direkte kan henføres til det enkelte produkt.  

 Tjenestemandspensionerne vil blive behandlet i afsnit 5.
I kalkulationen er det imidlertid hensigtsmæssigt at indregne  

 pensionomkostningerne til de tjenestemænd, der er direkte tilknyttet den  

 enkelte produktion.
Pensionsbidraget tillægges årslønnen, hvorefter den  

 samlede lønomkostning kan udregnes efter ovenstående princip.
3.1.2. Beregning ud fra tidsregistrering Hvor lønomkostningerne er direkte omkostninger i produktionen af  

 ydelserne, vil det i almindelighed både af hensyn til kalkulation,  

 fakturering og regnskab være nødvendigt at opgøre, hvor stor en del af de  

 ansattes arbejdstid, der medgår ved produktionen af den enkelte ydelse.
Hvor  

 lønomkostningerne er direkte omkostninger i produktionen af ydelserne, vil  

 det i almindelighed være hensigtsmæssigt, om denne tidsregistrering sker for  

 hele institutionen, og at den gennemføres både før og efter den  

 indtægtsdækkede virksomheds produktionsperiode.
Ud fra tidsregistreringen er det muligt at opgøre, hvor mange effektive  

 arbejdstimer, der er medgået ved produktionen af hvert enkelt produkt.
Der er  

 i bilag 2 vist et eksempel på, hvordan et tidsregistreringsskema kan  

 udformes.
 Den enkelte medarbejders bidrag til lønomkostningerne kan ud fra  

 tidsregistreringen udregnes som:
* Årslønnen, divideret med * det årlige antal effektive arbejdstimer, gange * forbruget af effektive arbejdstimer.
 Bidraget fra lønomkostningerne til forkalkulationen fås altså ved for hver  

 medarbejder, der deltager i løsningen af den pågældende opgave, at gange den  

 effektive timeløn med det forventede forbrug af effektive arbejdstimer, som  

 den enkelte yder.
Den effektive timeløn udregnes som årslønnen inkl. pensionsbidrag for  

 tjenestemænd, jf. ovenfor, divideret med det opgjorte antal effektive timer  

 på årsbasis.
Vedrørende startperioden, hvor opgørelse endnu ikke er sket,  

 henvises til de senere bemærkninger.
 Årslønnen udregnes som den faktiske lønudgift til hver enkelt  

 medarbejder i den indtægtsdækkede virksomhed. Årslønnen kan dog  

 undertiden også udregnes ud fra den gennemsnitlige lønudgift i de enkelte  

 personalekategorier.
Den effektive arbejdstid svarer til den samlede arbejdstid fratrukket den  

 arbejdstid, som må afsættes til ferie, skæve helligdage, frokost i  

 arbejdstiden, sygdom, kursusaktivitet, pauser m.v. (* 1) Den effektive arbejdstid, der er medgået ved produktion af en given  

 ydelse, kan opgøres ud fra tidsregistreringsskemaerne.
Her anfører hver  

 enkelt af de medarbejdere, som er tilknyttet den indtægtsdækkede virksomhed,  

 hvor mange timer, der er blevet brugt på de enkelte aktiviteter.
Det årlige antal effektive arbejdstimer kan udregnes ud fra 12 måneders  

 registreringsskemaer.
Har man ikke gennemført tidsregistrering i en periode,  

 som dækker et år, må man lave en opregning ud fra den længste  

 registreringsperiode.
I det første kalkulationsår vil det ikke altid være muligt at tage direkte  

 udgangspunkt i tidsregistreringen i den indtægtsdækkede virksomhed.
Ved  

 prisfastsættelsen må der derfor skønnes over det samlede antal effektive  

 arbejdstimer og det forventede timeforbrug i den indtægtsdækkede virksomhed.  

 Skønnet kan enten bygge på erfaringer fra institutionens hidtidige aktivitet  

 eller på erfaringer fra andre institutioner/virksomheder.
3.2. Beregning af andre direkte omkostninger Som typiske eksempler på direkte omkostninger ud over lønnen kan nævnes  

 omkostninger i forbindelse med:
 * tjenesterejser, befordring m.v.
* materialeforbug * forbrug af fremmede tjenesteydelser Det væsentligste er her at få opbygget et regnskabssystem, som gør det  

 muligt at henføre det størst mulige antal udgifter til de enkelte produkter i  

 institutionen.
Man skal ved opgørelsen af de direkte omkostninger være opmærksom på, om  

 der for de enkelte faktorer er sammenfald mellem værdien af forbruget af en  

 given ressource og årets udgift til denne.
Man skal med andre ord være  

 opmærksom på, om der er forbrugt ressourcer, som er indkøbt i et tidligere  

 år, eller om der er indkøbt ressourcer, som ligger på lager til senere år.
 Der vil dog som hovedregel være sammenfald mellem de direkte omkostninger  

 og de tilsvarende udgifter.
4. Indirekte omkostninger, svarende til udgifter, som  

 fremgår af institutionens budget Omkostningsberegningen for den indtægtsdækkede virksomhed skal omfatte  

alle de omkostninger, der er forbundet med aktiviteten.
Dette er  

 nødvendigt for at sikre, at prisfastsættelsen sker på konkurrencemæssige  

 vilkår.
De indirekte omkostninger skal derfor inddrages i omkostningskalkulen.
I  

 dette afsnit vil kalkulationen af de indirkte omkostninger, som modsvares af  

 udgifter, der fremgår af institutionens eget budget, blive behandlet.
Næste  

 afsnit beskæftiger sig med den del af de indirekte omkostninger, som  

 relaterer sig til udgiftsposter, som ikke fremgår af institutionens budget i  

 samme år.
 Eksempler på fællesudgifter i intitutionen, som den indtægtsdækkede  

 virksomhed skal bære en andel af som indirekte omkostninger, er bl.a.:
 - Lokaleudgifter: Husleje, varme, el, rengøring, vedligeholdelse m.v.
 - Kontorudgifter: Telefon, telex, porto, annoncer, kontorartikler, bøger,  

 tidsskrifter, reproduktion m.v.
 - Personaleudgifter: Kursusafgifter, efteruddannelsesafgifter, kantine  

 m.v.
- EDB-udgifter - Ledelse, administration m.v.
 Da der er tale om udelelige udgifter, må de fordeles på institutionens  

 aktivitetsområder efter en fordelingsnøgle.
Producerer den indtægtsdækkede virksomhed flere forskellige produkter vil  

 det ligeledes være nødvendigt at lave en fordeling af de omkostninger, der er  

 fælles for hele den indtægtsdækkede virksomhed.
Eksempler på sådanne  

 fællesudgifter for den indtægtsdækkede virksomhed er:
- arbejdsgiverafgift - markedsføringsudgifter - udviklingsomkostninger - administrative lønudgifter Fællesudgifterne for den indtægtsdækkede virksomhed må på samme måde som  

 institutionens fællesudgifter fordeles på de enkelte produkter ved en  

 fordelingsnøgle.
I begge tilfælde bygger fordelingsnøglen på en fastsættelse af den enkelte  

 produktions andel af de samlede fællesudgifter.
Andelen, som skal være udtryk  

 for tyngden af den enkelte produktion på institutionens eller den  

 indtægtsdækkede virksomheds budget, kan udregnes efter forskellige metoder.
Den hyppigst anvendte fordelingsnøgle er lønandele.
Andelen fastsættes her  

 som den andel, lønudgiften i tilknytning til den enkelte produktion udgør af  

 institutionens samlede lønudgift.
 Hvis lønudgiften i forbindelse med produktion af en given vare udgør 5  

 pct. af institutionens samlede lønudgift, antages det, at denne produktion  

 står for 5 pct. af institutionens fællesudgifter.
I nogle tilfælde kan lønudgiften dog være et uhensigtsmæssigt mål for den  

 tyngde, aktiviteten lægger på institutionens fællesudgifter.
I sådanne  

 tilfælde kan andelen fastsættes ud fra andre faktorer.
Eksempelvis kan  

 andelen fastsættes svarende til den andel, lokaleudgifterne i den  

 indtægtsdækkede virksomhed udgør af de samlede lokaleudgifter i  

 institutionen.
 Det vil dog oftest være fordeling efter lønudgiften, som vil være egnet,  

 da indtægtsdækkede aktiviteter i det offentlige som hovedregel er løntunge.
Man skal dog være opmærksom på, at det kan være hensigtsmæssigt at bruge  

 flere fordelingsnøgler parallelt.
For nogle udgifter, f.eks.  

 personaleudgifterne, kan en fordelingsnøgle baseret på lønandele være bedst.  

 For andre, f.eks. kontorudgifterne, kan lokaleforbruget være en bedre  

 fordelingsnøgle.
 I kalkulationseksemplerne i bilag 3 illustreres det, hvordan man i praksis  

 anvender en fordelingsnøgle.
5. Indirekte omkostninger, svarende til udgifter, der  

 ikke fremgår af institutionens budget i samme år Ved opgørelsen af de indirekte omkostninger i forbindelse med den  

 indtægtsdækkede virksomhed, skal der i beregningen tages højde for, at dele  

 af institutionens udgifter ikke optræder på budgettet i samme år som  

 produktionen, og at andre udgifter ikke optræder på institutionens eget  

 budget.
 Eksempler på sådanne omkostninger er:
- pensionsforpligtelser (tjenestemænd) - forrentning af driftskapital - forrentning og afskrivning af anlægskapital - beregnede omkostninger for lokaler, der er stillet gratis til rådighed  

 for institutionen m.m.
- forbrug af tidligere afholdte udviklingsomkostninger Når disse omkostninger, som svarer til udgifter, der ikke umiddelbart  

 optræder på budgettet, er udregnet, kan den del, som må pålignes den enkelte  

 produktion, udregnes via en fordelingsnøgle efter samme principper, som blev  

 omtalt i afsnit 4.
Det skal understreges, at ovenstående eksempler på indirekte omkostninger  

i nogle tilfælde kan være direkte omkostninger, dvs. omkostninger som  

 kan relateres direkte til det enkelte produkt.
Dette kan f.eks. gælde forbrug  

 af tidligere afholdte udviklingsomkostninger.
Kategoriseringen afhænger som  

 tidligere nævnt af de specifikke forhold i institutionen og den  

 indtægtsdækkede virksomhed.
Er omkostningerne direkte, kan de beregnes efter  

 samme principper som nedenfor, blot kan omkostningerne henføres direkte til  

 det enkelte produkt.
 Det skal i øvrigt bemærkes, at hvis der f.eks. indgår forbrug af tidligere  

 afholdte udviklingsomkostninger i produktionen af ydelser i den  

 indtægtsdækkede virksomhed samtidig med, at denne ekspertice sælges direkte  

 til andre, bør den kalkulerede omkostning svare til den salgspris, der er til  

 andre.
5.1. Pensionsforpligtelse Pensionsforpligtelser over for tjenestemænd tilhører den del af  

 fællesudgifterne, som skal afholdes i fremtiden.
I omkostningskalkulationen  

 skal denne omkostning medregnes.
Der skal således laves et skøn over den  

 fremtidige pensionsudgift for de tjenestemænd, der udfører opgaver, som er  

 fælles for hele institutionen.
 For de tjenestemænd, som er direkte impliceret i produktionen i den  

 indtægtsdækkede virksomhed, er det, jf. afsnit 3, nemmest at medregne  

 pensionen til de direkte lønomkostninger.
Pensionsforpligtelsen opgøres efter Finansministeriets retningslinier.
I  

 kalkulationseksemplerne i bilag 3 er tjenestemandspensionen tilnærmelsesvis  

 opgjort som 15 pct. af tjenestemandslønnen.
5.2. Forrentning af driftskapital Forrentningen af driftskapitalen skal modsvare de omkostninger en privat  

 virksomhed har til udlæg i forbindelse med produktionen.
Hvis betalingen for produktet sker løbende, dvs. ved aconto fakturering,  

 hvilket er hensigtsmæssigt, vil man i kalkulationen kunne se bort fra  

 forrentning af driftskapitalen.
Tilsvarende gælder, hvis produktionstiden og  

 kredittiden er meget kort.
 Er der derimod tale om en længere produktionsperiode, hvor betalingen for  

 produktet først sker ved leveringen, eventuelt med kredittid, kan det være  

 nødvendigt at indregne en forrentning af driftskapitalen i kalkulationen.
5.3. Forrentning og afskrivning af anlægskapital Omkostningerne til forrentning og afskrivning af anlægskapital, dvs.  

 maskiner, bygninger, grunde m.v., skal ligeledes medregnes i  

 omkostningskalkulen.
Man skal her være opmærksom på, at de aktiver, der skal  

 forrentes, kan optræde på både drifts- og anlægsbudgettet.
Anskaffes der  

 f.eks.
EDB-udstyr over driftsbudgettet, skal udgifterne i forbindelse hermed  

 inddrages i beregningen.
Beregningen af forrentning og afskrivning kan ske  

 efter forskellige metoder.
Den mest anvendte metode er saldometoden.
Efter saldometoden beregnes det  

 årlige afskrivningsbeløb med en fast procent af aktivets restværdi.  

 Restværdien, som er den, der skal forrentes, udregnes som anskaffelsesværdien  

 fratrukket tidligere års afskrivninger.
Andre metoder, som den lineære  

 metode, kan benyttes ved beregning af de årlige afskrivninger.
Afskrivningsprocentens størrelse fastlægges ud fra de enkelte aktivers  

 forventede levetid.
Levetiden bør være den periode, hvori anlægget under  

 hensyn til dets karakter og udgifter til reparation og vedligeholdelse  

 skønnes at blive anvendt i produktionen.
Der skal principielt fastlægges  

 levetider for hver enkelt af institutionens anlægsaktiver.
Der kan arbejdes  

 med fysisk eller økonomisk levetid.
Den fysiske levetid bestemmes af slidtage  

 og mere aktivitetsuafhængige faktorer som vind, vejr og vold.
Den økonomiske  

 levetid bestemmes af produktionsuafhængige faktorer som f.eks. teknisk  

 forældelse (nye produktionsmetoder). Er den økonomiske levetid kortere end  

 den fysiske, skal denne bruges som udgangspunkt for beregningerne.
 I bilag 1 er der vist eksempler på levetider og afskrivningsprocenter for  

 nogle typer af anlægsaktiver.
Når levetiden for det enkelte aktiv er fastlagt, er afskrivningsprocenten  

 ligeledes fundet.
Jo kortere levetid, jo større en del af aktivets værdi må  

 afskrives hvert år.
 Afskrivningen på det enkelte aktiv udregnes herefter som  

 anskaffelsesværdien (i det år, hvor udregningen laves) gange  

 afskrivningsprocenten.
Som omkostning i forbindelse med anlægsaktiver skal endvidere medregnes  

 forrentningen af aktivets restværdi, anskaffelsesværdien fratrukket årets  

 afskrivning.
Den rentefod, der skal anvendes ved kalkulation af  

 forrentningen af aktivets værdi, skal være den af Finansministeriet fastsatte  

 reale kalkulationsrente.
Der kan imidlertid i nogle tilfælde være opgørelsesmæssige problemer ved  

 anvendelse af saldometoden, idet metoden bygger på, at anlægsaktiverne bliver  

 værdisat, og at der foretages en vurdering af aktivernes levetid.
Det kan i  

 disse tilfælde overvejes at benytte alternative opgørelsesmetoder.
Som  

 eksempel kan nævnes, at man for bygninger og grunde kan overveje at  

 anvende den husleje, der alternativt måtte betales, som udtryk for  

 forrentningen og afskrivningen.
Som et andet eksempel kan nævnes, at hvis en  

 institution har en stor maskinpark, vil de gennemsnitlige løbende  

 anskaffelser til opretholdelse af maskin- og apparaturparken kunne  

 bruges som approximation til forrentning og afskrivning af maskinerne m.v.
5.4. Omkostninger ved lokaler, der stilles gratis til rådighed Undertiden får en institution stillet lokaler gratis til rådighed.
Når  

 omkostningskalkulen skal danne grundlag for en fair prisfastsættelse, skal  

 der i sådanne tilfælde regnes med de omkostninger, der ville opstå, hvis  

 institutionen ikke fik stillet gratis lokaler til rådighed.
Omkostningen  

 kan udregnes som den markedsleje, der alternativt måtte betales for leje af  

 lokaler med en tilsvarende beliggenhed.
5.5. Tidligere afholdte udviklingsomkostninger Sker produktionen i den indtægtsdækkede virksomhed på grundlag af  

 tidligere afholdte udviklingsomkostninger i institutionen, skal der i  

 kalkulationen indregnes afskrivning og forrentning af disse  

 udviklingsomkostninger.
Afskrivning og forrentning indregnes efter samme  

 principper som beskrevet i afsnit 5.3. for anlægskapital og i øvrigt efter  

 samme retningslinjer for alle ydelser fra den indtægtsdækkede virksomhed.
6. Priskalkulation ved indregning af et fast  

 procenttillæg til de direkte omkostninger Ved en analyse af omkostningskalkulen/regnskabet kan dækningsbidraget ved  

 den enkelte produktion udregnes.
Dækningsbidraget svarer til det tillæg, der  

 skal lægges til de direkte produktionsomkostninger, hvis de indirekte  

 omkostninger og eventuel fortjeneste ved produktionen skal dækkes.
Dette er  

 illustreret i figur 1.
Figur 1. Sammenhæng mellem omkostninger, dækningsbidrag og pris Forholdet mellem dækningsbidraget (B) og de direkte omkostninger (A)  

 kaldes kalkulationstillægget.
Under stabile omkostningsforhold, vil  

 kalkulationstillægget være konstant over en længere periode.
Det vil derfor  

 kunne bruges som udgangspunkt for prisfastsættelsen i de følgende år, idet de  

 samlede omkostninger da kan beregnes som:
* de direkte omkostninger i det enkelte år plus * årets dækningsbidrag, udregnes som det fa- ste kalkulationstillæg (B/A) gange de beregnede direkte omkostninger i det  

 pågældende år.
Hvis omkostningsforholdene er stabile er det således kun nødvendigt at  

 gennemføre den omfattende omkostningskalkulation en enkelt gang.
Derefter kan  

 de samlede omkostninger og dermed prisen udregnes på grundlag af det faste  

 kalkulationstillæg og de beregnede direkte omkostninger i det enkelte år.
Bilag 1 Afskrivningsprocenter og levetider ved anvendelse af saldometoden Afskrivning efter saldometoden betyder, at aktiverne afskrives med en fast  

 procentdel af aktivets restværdi i hver periode.
Kendes levetiden, kan  

 afskrivningsprocenten udregnes, under forudsætning af, at restværdien ved  

 udløbet af den forventede levetid andrager 10 pct. af anskaffelsesværdien.
 I figur 1 er der vist afskrivningsprocenter og levetider for forskellige  

 aktiver.
Figur 1. Afskrivningsprocenter og levetider (saldometoden) Bilag 2 For en mere uddybende beskrivelse af principperne ved  

 tidsregistrering se »Økonomistyring i statslige institutioner.
Interne  

 budget- og regnskabssystemer«, Finansministeriet 1987.
Bilag 3 Eksempler på priskalkulation ved indtægtsdækket virksomhed I det følgende vises to eksempler på priskalkulation ved indtægtsdækket  

 virksomhed.
 Eksemplerne sigter alene mod prisfastsættelsen, medens den bevillings- og  

 regnskabsmæssige side ikke behandles.
 I det første eksempel ønsker en statsinstitution at tilbyde  

 konsulenttjeneste (eet produkt) under indtægtsdækket virksomhed.
 I det andet eksempel producerer den indtægtsdækkede virksomhed  

flere ydelser eller produkter samtidig, hvorfor der skal foretages en  

 række omkostningsberegninger (fordelinger) for hver enkelt af disse  

 produkter.
 I praksis vil kalkulationssituationen ofte fremtræde mere enkel - ikke  

 mindst de efterfølgende år, såfremt aktiviteten måtte fortsætte uden  

 væsentlige ændringer i omkostningsforholdene.
1. Eksempel på kalkulation af priser på et enkelt  

 produkt (konsulenttjeneste), som tilbydes af en statslig institution under  

 indtægtsdækket virksomhed Eksemplet er beregningsmæssigt relativt enkelt.
For en mere udbygget  

 kalkulationsberegning henvises til næste eksempel.
 Eksemplet vedrører en institution, som har etableret en konsulenttjeneste  

 under indtægtsdækket virksomhed, således at medarbejderne kan komme på  

 konsulentbesøg og yde »her og nu« rådgivning.
 En omkostningskalkule i henhold til cirkulæret om indtægtsdækket  

 virksomhed skal nu vise, hvilken timepris konsulenttjenesten skal operere  

 med.
 Kalkulen udregnes på årsbasis og omregnes derpå til en timepris.
1.1. Kalkulationens forudsætninger Med udgangspunkt i bl.a. andre institutioners erfaringer med etablering af  

 konsulenttjenester kan følgende forudsætninger for kalkulen opstilles.
Den indtægtsdækkede virksomhed forventes i gennemsnit at beskæftige 3,0  

 årsværk, heraf 2,5 årsværk i den egentlige konsulentfunktion udlånt fra den  

 ordinære virksomhed.
Det forventes således, at en fuldtidsmedarbejder pr. år  

 vil kunne yde 730 timers effektiv konsulentbistand, idet medarbejderne også  

 skal have tid til forberedelse, administration, ferie, sygdom,  

 efteruddannelse m.v.
Herudover ansættes en overenskomstansat overassistent på  

 halv tid som sekretær (rapportskrivning) for konsulentfunktionen.
Der lejes  

 et mindre tekstbehandlingsanlæg til sekretæren.
Konsulenttjenesten placeres i institutionens eksisterende lokaler, ligesom  

 konsulenterne i normalt omfang kan trække på institutionens kontor- og  

 administrationsfunktioner.
Niveauet for institutionens indtægtsdækkede  

 virksomhed forventes at blive ca. 10 pct. af institutionens samlede  

 aktiviteter, udregnet som aktiviteternes samlede lønomkostning i forhold til  

 institutionens samlede lønudgifter.
Det er aftalt, at konsulenttjenesten særskilt skal betale for anvendelsen  

 af institutionens eget trykkeri i forbindelse med layout og fremstilling af  

 undersøgelsesrapporter.
Rapporterne leveres til markedspris (særskilt kalkule  

 foreligger).
Der anskaffes en tjenestebil til konsulenttjenesten.
Bilen afskrives efter  

 saldometoden med 25 pct. årligt. Øvrige udgifter til transport (km-penge,  

 time- og dagpenge, færge-, tog- eller flybilletter) opkræves særskilt hos  

 rekvirenten.
 Forrentning af anlægskapital sker med udgangspunkt i den af  

 Finansministeriet fastsatte reale kalkulationsrente (som eksempel 7 pct.).
 I overensstemmelse med normale vilkår for rationaliseringskonsulenter  

 faktureres honorar pr. måned til betaling netto kontant.
Institutionen har for få år siden opbygget et egentligt  

 økonomistyringssystem og som en del heraf etableret tidsregistrering for  

 samtlige medarbejdere.
Dette system tænkes tilsvarende anvendt for den  

 indtægtsdækkede virksomhed med henblik på at kunne opgøre tidsforbrug og  

 adskille udgifter og indtægter fra institutionens øvrige aktivitet.
1.2. Priskalkulation ved indtægtsdækket virksomhed Omkostningskalkulen får herefter følgende indhold:
1.2.1. Direkte omkostninger Idet konsulenterne forventes at kunne yde 730 effektive (debiterbare)  

 konsulenttimer pr. årsværk forventes konsulenttjenesten samlet at udføre 1825  

 konsulenttimer.
 Prisen pr. konsulenttime kan herefter beregnes til 705 kr., hvortil  

 skal lægges moms.
 Såfremt konsulenttjenesten havde været momsfri, skulle kalkulens  

 omkostningselementer have været anført inkl. moms.
Dækningsbidraget kan herefter udregnes som omsætningen fratrukket de  

 direkte omkostninger, dvs. til 382.600 kr.
Sættes de indirekte omkostninger i  

 forhold til de direkte omkostninger, kan der udregnes et kalkulationstillæg i  

 procent på 42,3 pct., svarende til det tillæg, der skal lægges til de direkte  

 omkostninger, hvis de indirekte omkostninger ved produktionen skal dækkes.
2. Eksempel på kalkulation af priser på flere  

 produkter, som afsættes af en statslig institution under indtægtsdækket  

 virksomhed Eksemplet vedrører en instituion, der har til opgave at udføre forskning  

 og rådgivning vedr. forarbejdning af fjerkræ m.v., herunder produktion af  

 konserveringsmidler og andre konserveringsprodukter.
Institutionen budgetterer med et personaleforbrug på 250 årsværk, svarende  

 til en lønsum på 44,5 mio. kr.
Driftsudgifter/indtægter er budgetteret hhv.  

 til 68 mio. kr. og 11 mio. kr.
Institutionen består af fire  

 forskningsafdelinger samt en administrationsafdeling.
Institutionen har de seneste år gennemført en række forskningsaktiviteter  

 vedr. konserveringsmetoder og -teknikker.
Institutionens  

 forskningsaktiviteter har medført, at man nu mener sig i stand til at  

 konservere fugle i forbindelse med slagtninger således, at de har en  

 holdbarhed på minimum 1 år ved opbevaring i almindelige lokaler ved  

 stuetemperatur, samtidig med at fuglenes tilberednings-, spise- og  

 smagsegenskaber stort set bevares.
Bl.a. til disse forsøg anvender institutionen årligt et meget stort antal  

 forsøgsdyr (kyllinger, ænder og kalkuner), som efterfølgende er blevet solgt  

 som »stalddørssalg« til interesserede til en pris væsentlig under  

 markedsprisen for tilsvarende produkter - eller i visse tilfælde er blevet  

 destrueret.
Prisen har været lav, fordi man gerne ville sælge forsøgsdyrene  

 uden store reklameudgifter og udgifter til ekstra personale.
Alternativet har  

 hidtil været at destruere varerne.
 Nu har man imidlertid bestemt sig til at overgå til indtægtsdækket  

 virksomhed, hvorunder disse aktiviteter kan foregå, samt som en naturlig  

 udløber heraf at begynde en egentlig produktion af kyllinger, ænder og  

 kalkuner baseret på institutionens meget store mængde forsøgsdyr.
 Produkterne skal markedsføres over for restauranter, idet man tror, de har  

 behov for en råvare, som direkte kan forarbejdes (og ikke skal optøs først),  

 samt at have et lager, hvor varerne har en lang holdbarhed (af hensyn til  

 svingende afsætning).
Med hensyn til priserne vil man sælge til priser, som ligger lidt over  

 engrosmarkedspriserne.
Dette begrundes i fjerkræets holdbarhed og den direkte  

 forarbejdningsmulighed.
 En egentlig kalkulation skal nu vise, om dette er foreneligt med reglerne  

 for indtægtsdækket virksomhed.
2.1. Kalkulationens forudsætninger Institutionen kan ved at flytte om på de forskellige afdelinger få  

 frigjort en fløj af deres bygninger, hvori produktionen kan finde sted.  

 Fløjbygningens areal udgør 20 pct. af institutionens samlede areal.
Der er  

 behov for indretning af lokalerne med diverse bade, reoler og transportbånd.
For at kunne starte produktionen må følgende maskiner indkøbes og  

 installeres: to bestrålingsmaskiner og en overfladekonserveringsmaskine.  

 Leverandøren finder, at maskinernes levetid hensigtsæssigt kan opgøres som  

 hhv. antal maskintimer og antal konserveringer.
Herudover skal der anvendes  

 en pakkemaskine, som kan overtages fra den ordinære virksomhed.
Pakkemaskinen  

 blev anskaffet sidste år for 508.000 kr., og restværdien udgør 400.000 kr.,  

 inkl. en opregning for prisstigning på 5 pct.
Maskinen afskrives efter  

 saldometoden med en forventet restlevetid på 8 år.
Til konservering af fjerkræene bruges således tre typer maskiner:  

 bestrålingsmaskiner, overfladekonserveringsmaskine og pakkemaskine.
Forbruget  

 af bestrålingsmaskinen afhænger af fjerkræets størrelse, medens forbruget af  

 overfladekonserverings- og pakkemaskinen udelukkende afhænger af antallet af  

 konserverede fjerkræ.
Til gennemførelse af produktionen ansættes direkte to slagteriarbejdere,  

 mens produktionen skal ledes af en slagtermester, som er ansat som  

 tjenestemand under institutionens ordinære virksomhed, og som nu i 50 pct. af  

 sin arbejdstid skal lede produktionen under den indtægtsdækkede virksomhed.  

 Under den ordinære virksomhed ansættes en deltidsslagtersvend til erstatning.  

 Slagtermesterens tidsforbrug pr. produkt fordeles med de i afsnit 2.2.1 viste  

 procentsatser.
Fordelingen baseres på de senest offentliggjorte  

 arbejdstidsstudier for danske fjerkræslagterier.
Der forudsættes etableret  

 tidsregistrering i den indtægtsdækkede virksomhed.
 Den indtægtsdækkede virksomheds andel af institutionens samlede kontor- og  

 administrationsomkostninger vil hensigtsmæssigt kunne udregnes som  

 aktivitetens samlede lønomkostning i forhold til institutionens samlede  

 lønudgift.
 Forsøgsdyrene afsættes til den indtægtsdækkede virksomhed til en pris  

 svarende til institutionens normale udgift til indkøb af slagtefærdige  

 fjerkræ hos omkringboende landmænd (gældende markedspris).
 Der anskaffes herudover løbende diverse materialer (konserveringsmidler,  

 foder m.v.) samt serviceydelser (dyrlægekontrol).
 Forbruget af materialer kan henføres direkte til de enkelte produkter,  

 ligesom dyrlægehonoraret specificeres pr. type fjerkræ. Forbruget af  

 emballage og forsendelse (porto) opgøres direkte med udgangspunkt i  

 fjerkræets gennemsnitsvægt og omfang.
 Produktionen af de enkelte typer fjerkræ er udskilt i serier, hvorfor  

 elforbruget kan opgøres direkte.
 Den indtægtsdækkede virksomhed skal momsregistreres, og den skal opkræve  

 moms af de solgte produkter.
 Kapaciteten er planlagt ud fra forventet forbrug af forsøgdyr, som er  

 anslået til 100.000 kyllinger, 10.000 ænder og 2.000 kalkuner.
Der ydes kredit i overensstemmelse med de normale vilkår for  

 fjerkræslagterier, dvs. løbende måned.
Der arbejdes ikke med noget egentlig  

 lager.
 Forrentning af anlægskapital sker med udgangspunkt i den af  

 Finansministeriet fastsatte reale kalkulationsrente (7 pct.).
2.2. Priskalkulation ved indtægtsdækket virksomhed (pr. produkt) Som grundlag for kalkulen beregnes omkostningerne for 1. år pr. produkt ud  

 fra ovennævnte budgetterede forventning om produktionens størrelse.
 Idet produkterne betegnes ved Kyl (= kyllinger), Ænd (= ænder) og Kal (=  

 kalkuner), ser kalkulen herefter således ud:
2.2.1. Direkte omkostninger Alle beløb, som er nævnt i kalkulen, er ekskl. moms.
 Dækningsbidraget pr. produkt kan herefter udregnes som omsætningen  

 fratrukket de direkte omkostninger, dvs. 711.900 kr. for kyllinger, 100.700  

 kr. for ænder og 121.400 kr. for kalkuner.
 Sættes de indirekte omkostninger i forhold til de direkte omkostninger pr.  

 produkt, kan der udregnes et kalkulationstillæg i procent på 63,8 pct. for  

 kyllinger, 24,4 pct. for ænder og 82,5 pct. for kalkuner, svarende til det  

 tillæg der skal lægges til de direkte omkostninger, hvis de indirekte  

 omkostninger ved produktionen skal dækkes.
Såfremt der ikke sker væsentlige ændringer i omkostningsforholdene, kan  

 denne procentsats bruges som udgangspunkt for prisfastsættelsen i de følgende  

 år.
Herved lettes kalkulationsarbejdet betydeligt.
 Til den kalkulerede salgspris skal der lægges moms, når fuglene sælges.
(* 1) Det årlige antal arbejdstimer er for en fuldtidsbeskæftiget (39  

 timer pr. uge) indtil 1. januar 1989 2028 timer.
Fra 1. januar 1989 og indtil  

 udgangen af 1990 udgør et årsværk 1976 løntimer.
Se cirkulære om ændring af  

 Budgetvejledning 1985, Budgetdepartementet 12. oktober 1987.
