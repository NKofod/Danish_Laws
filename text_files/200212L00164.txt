Fremsat den 26. februar 2003 af  

 justitsministeren (Lene Espersen) Forslag til Lov om ændring af lov om hunde (Indgreb over for farlige hunde, forbud mod hundekampe  

 mv.) § 1 I lov om hunde, jf. lovbekendtgørelse nr. 380 af 26. juni 1969, som  

 ændret ved lov nr. 335 af 14. maj 1992 og lov nr. 1064 af 23. december  

 1992, foretages følgende ændringer:
 1. I § 1 indsættes som nyt  

stk. 3:
»Stk. 3. Politiet kan lade en hund mærke og registrere  

 for besidderens regning, hvis hunden i strid med stk. 1 ikke er  

 mærket og registreret.« 2. § 6, stk. 2-3, ophæves, og i stedet  

 indsættes:
»Stk. 2. Hvis en hund har forvoldt skade på et menneske  

 eller anden væsentlig skade, eller der i øvrigt er grundlag for  

 at antage, at den pågældende hund kan være farlig for sine  

 omgivelser, kan politimesteren, i København  

 politidirektøren, 1)	give besidderen pålæg om, at hunden, når den ikke  

 holdes indelukket, skal føres i snor eller være forsynet med  

 forsvarlig mundkurv, eller begge dele, eller 2)	træffe afgørelse om at lade hunden aflive.
 Stk. 3. Politimesteren, i København  

 politidirektøren, kan give besidderen pålæg som  

 nævnt i stk. 2, nr. 1, hvis hunden har for vane at forulempe  

 mennesker eller dyr ved på gader, veje, stier eller pladser mv., der er  

 åbne for almindelig færdsel, at fare imod dem eller  

 forfølge dem, eller at forulempe husdyr i ejendom eller på  

 mark.
 Stk. 4. Hvis et pålæg efter stk. 2, nr. 1,  

 eller stk. 3 overtrædes, kan politimesteren, i København  

 politidirektøren, træffe afgørelse om at lade hunden  

 aflive.
 Stk. 5. Politimesteren, i København  

 politidirektøren, afholder omkostningerne ved at lade en hund aflive,  

 jf. stk. 2, nr. 2, eller stk. 4, men kan kræve beløbet  

 refunderet af besidderen.
Stk. 6. Overflyttes hunden til en anden politikreds, skal  

 besidderen underrette politiet i denne om et efter stk. 2, nr. 1, eller  

 stk. 3 givet pålæg.« 3. Efter § 6 indsættes:
»§ 6 a.
På politiets anmodning er besidderen af en hund  

 forpligtet til at medvirke til en sagkyndig undersøgelse af hundens  

 adfærd, inden der træffes afgørelse efter § 6,  

 stk. 2, nr. 2, om aflivning af hunden.
 Stk. 2. Besidderen kan forlange, at der foretages en  

 hundesagkyndig undersøgelse som nævnt i stk. 1, inden  

 politimesteren, i København politidirektøren, træffer  

 afgørelse efter § 6, stk. 2, nr. 2, om aflivning af  

 hunden.
 Stk. 3. Politimesteren, i København  

 politidirektøren, afholder omkostningerne ved den hundesagkyndige  

 undersøgelse, men kan kræve beløbet refunderet af  

 besidderen.
§ 6 b.
Politiet kan beslutte at anbringe hunden i pension,  

 indtil der er truffet afgørelse efter § 6, stk. 2, nr. 2,  

 eller stk. 4, om aflivning af hunden, og hvis der træffes  

 afgørelse om, at hunden skal aflives, indtil afgørelsen kan  

 fuldbyrdes.
 Stk. 2. Politiet har, hvis det skønnes  

 nødvendigt, mod behørig legitimation uden retskendelse adgang  

 til hundehold med henblik på gennemførelse af en beslutning  

 truffet efter stk. 1. Politiet kan om fornødent tage en sagkyndig  

 med.
 Stk. 3. Klage over politiets beslutning om at anbringe hunden  

 i pension har ikke opsættende virkning.
 Stk. 4. Politimesteren, i København  

 politidirektøren, afholder omkostningerne ved hundens anbringelse i  

 pension, men kan kræve beløbet refunderet af besidderen.
§ 6 c.
Fristen for at klage over en afgørelse truffet  

 af politimesteren, i København politidirektøren, efter  

 § 6, stk. 2, nr. 2, eller stk. 4, er 10 dage efter, at  

 afgørelsen er meddelt den pågældende.
Hvis klagefristen  

 udløber på en lørdag, søndag, helligdag eller  

 grundlovsdag, forlænges fristen til den følgende hverdag.
 Stk. 2. Rettidig klage har opsættende virkning,  

 medmindre justitsministeren bestemmer andet.
§ 6 d.
Det er forbudt som ejer eller besidder at lade en hund  

 deltage i hundekampe.
Det er endvidere forbudt at afholde hundekampe.« 4. I § 12, stk. 1, ændres »§ 6,  

 stk. 1« til: »§ 6, stk. 1 eller 6« og »§ 6, stk. 2«  

 til: »§ 6, stk. 2 eller 3«.
 5. I § 12 indsættes efter stk. 2 som nye  

 stykker:
 »Stk. 3. Med bøde eller fængsel i indtil 1  

 år straffes den, der overtræder § 6 d.
 Stk. 4. Med bøde eller fængsel i indtil 6  

 måneder straffes den, der beskæftiger sig personligt med hunde,  

 uanset at vedkommende er frakendt retten hertil, jf. § 12 a,  

 stk. 1.
Stk. 5. Med bøde eller under skærpende  

 omstændigheder med fængsel i indtil 4 måneder straffes den,  

 der med kendskab til, at en person er frakendt retten til at beskæftige  

 sig personligt med hunde efter § 12 a, stk. 1, overlader en hund i  

 den pågældendes varetægt.« Stk. 3 bliver herefter stk. 6.
 6. Efter § 12 indsættes:
»§ 12 a.
Retten til at beskæftige sig personligt med  

 hunde kan ved dom for et strafbart forhold frakendes for bestandig eller for  

 et nærmere fastsat tidsrum, hvis den pågældende 1)	har anvendt en hund til angreb på eller som trussel mod  

 mennesker eller dyr, 2)	har undladt at holde sin hund tilbage, da vedkommende  

 bemærkede, at hunden overfaldt mennesker eller dyr, 3)	som ejer eller besidder har ladet en hund deltage i en hundekamp,  

 eller 4)	har afholdt hundekampe.
Stk. 2. Er retten til at beskæftige sig med hunde  

 frakendt for længere tid end 5 år efter stk. 1, kan  

 spørgsmålet om generhvervelse af retten inden frakendelsestidens  

 udløb indbringes for domstolene.
Indbringelse sker efter reglerne i  

 straffelovens § 78, stk. 3, og kan tidligst finde sted, når  

 der er forløbet 2 år af frakendelsestiden.
Retten kan kun  

 tilbagegives, når ganske særlige omstændigheder foreligger.  

 Har vedkommende tidligere været frakendt retten til at beskæftige  

 sig personligt med hunde efter bestemmelsen i stk. 1, kan generhvervelse  

 inden frakendelsestidens udløb kun ske ganske undtagelsesvis.
§ 12 b.
Der kan pålægges selskaber mv. (juridiske  

 personer) strafansvar efter reglerne i straffelovens 5. kapitel.
§ 12 c.
Refusion af omkostninger afholdt i medfør af  

 § 1, stk. 3, § 6, stk. 5, § 6 a, stk. 3, og  

 § 6 b, stk. 4, tillægges udpantningsret.« § 2 Loven træder i kraft den 1. juli 2003.
§ 3 Loven gælder ikke for Færøerne, men kan ved kongelig  

 anordning sættes i kraft dér med de afvigelser, som de  

 særlige færøske forhold tilsiger.
Bemærkninger til lovforslaget Almindelige bemærkninger 1. Indledning I medfør af dyreværnslovens § 10 kan  

 justitsministeren fastsætte regler om forbud mod hold af bl.a. farlige  

 dyr.
Ved bekendtgørelse nr. 748 af 14. november 1991 om forbud mod  

 hold af særligt farlige hunde har justitsministeren udnyttet  

 bemyndigelsen til at indføre et forbud mod at besidde og avle pit bull  

 terriere, tosaer og krydsninger, hvori disse to hunderacer indgår.
Der har imidlertid vist sig at være behov for at  

 kunne gribe ind over for farlige hunde af andre hunderacer og raceblandinger.  

 Der har herunder vist sig at være behov for at kunne gribe ind over for  

 hunde, der endnu ikke har manifesteret deres farlighed, men hvor der  

 alligevel er grundlag for at antage, at den pågældende hund kan  

 være farlig for sine omgivelser.
Justitsministeriet har tidligere  

 bl.a. på grundlag af en henvendelse fra Foreningen til Dyrenes  

 Beskyttelse og Dansk Kennel Klub   tilkendegivet over for Folketinget, at  

 ministeriet ikke finder den gældende retstilstand tilfredsstillende,  

 hvorfor ministeriet vil tage initiativ til at gennemføre regler til  

 skærpelse af indsatsen over for farlige hunde.
 Lovforslaget har på den baggrund til formål at  

 udvide politiets muligheder for efter hundeloven at gribe ind over for hunde,  

 der har vist tegn på aggressiv adfærd, herunder hunde, der ved  

 deres adfærd har virket truende og skabt frygt uden   endnu   at have  

 forvoldt skade.
Efter forslaget skal politiet således bl.a. kunne  

 træffe afgørelse om aflivning af hunde, som har forvoldt skade  

 på et menneske eller anden væsentlig skade, eller når der i  

 øvrigt er grundlag for at antage, at en hund kan være farlig for  

 sine omgivelser.
Politiet afholder omkostningerne ved at lade en hund aflive,  

 men kan kræve beløbet refunderet af besidderen.
Med henblik på at vurdere en hunds farlighed skal  

 politiet som noget nyt kunne kræve, at hundens besidder medvirker ved  

 en sagkyndig undersøgelse af hundens adfærd i samspil med dens  

 besidder.
Adfærdsundersøgelsen skal bl.a. vise, om besidderen  

 har den fornødne kontrol over hunden, og om hunden er afbalanceret,  

 herunder om den har en lav tærskelværdi for aggression.
I  

 forlængelse heraf foreslås det, at politiet skal kunne lade en  

 hund placere i en hundepension eller lignende, indtil politiet har truffet  

 afgørelse om, hvorvidt hunden bør aflives, og hvis der  

 træffes afgørelse om aflivning, indtil denne kan effektueres.  

 Politiet afholder omkostningerne ved hundens anbringelse i pension, men kan  

 kræve beløbet refunderet af besidderen.
 Det foreslås desuden, at politiet skal kunne lade  

 hunde, der i strid med reglerne ikke er mærkede og registrerede og som  

 følge deraf ikke kan identificeres, mærke og registrere for  

 besidderens regning.
 Lovforslaget indeholder endvidere et udtrykkeligt forbud  

 mod afholdelse af hundekampe.
Endelig indeholder lovforslaget et forslag om, at  

 personer, der har anvendt en hund til angreb på eller som trussel mod  

 mennesker eller dyr, ved dom for et strafbart forhold skal kunne frakendes  

 retten til at beskæftige sig personligt med hunde.
Det samme  

 gælder den, der har undladt at holde sin hund tilbage, da den  

 pågældende bemærkede, at hunden overfaldt mennesker eller  

 dyr, eller den, der som ejer eller besidder har ladet en hund deltage i en  

 hundekamp eller har afholdt hundekampe.
Overtrædelse af forbudet  

 straffes med bøde eller fængsel i indtil 6 måneder.
 Justitsministeriet har overvejet et forslag fra  

 Dyreværnsrådet, jf. nærmere herom nedenfor under pkt. 3.5,  

 om at straffe hårdere i tilfælde, hvor en hund benyttes på  

 en truende måde eller som våben, jf. hundelovens § 12,  

 stk. 2. Efter denne bestemmelse kan den, der hidser en hund på  

 nogen eller undlader at holde sin hund tilbage, når den  

 pågældende bemærker, at den overfalder nogen, straffes med  

 bøde.
 Hundeloven indeholdt tidligere en bestemmelse om, at  

 straffen i ovennævnte situation kunne stige til hæfte eller  

 fængsel, såfremt der forelå skærpende  

 omstændigheder.
Ved hundelovens revision i 1962 blev bestemmelsen  

 imidlertid ændret, idet der i mange af de tilfælde, der var  

 omfattet af den dagældende bestemmelse, kunne straffes for vold efter  

 reglerne i straffelovens §§ 244-249, som giver mulighed for  

 frihedsstraf.
Der fandtes derfor ikke at være særligt behov for  

 at have en bestemmelse i hundeloven om, at straffen under skærpende  

 omstændigheder kan stige til hæfte eller fængsel.
Justitsministeriet er fortsat af den opfattelse, at der i  

 de tilfælde, hvor en person forsætligt hidser en hund på  

 nogen eller undlader at holde sin hund tilbage, når den  

 pågældende bemærker, at hunden overfalder nogen, efter  

 omstændighederne vil kunne straffes for vold efter reglerne i  

 straffeloven.
Justitsministeriet finder det rigtigst, at tiltale i disse  

 tilfælde rejses for overtrædelse af straffelovens  

 voldsbestemmelser, hvorfor ministeriet ikke har fundet grundlag for en  

 strafskærpelse i hundelovens § 12, stk. 2.
2. Gældende ret Reglerne om politiets muligheder for at gribe ind over for  

 farlige hunde og deres besiddere findes i hundeloven  

 (lovbekendtgørelse nr. 380 af 26. juni 1969, som ændret ved lov  

 nr. 335 af 14. maj 1992 og lov nr. 1064 af 23. december 1992).
 Efter den gældende bestemmelse i hundelovens  

 § 6, stk. 1, påhviler det besidderen af en hund at  

 træffe de foranstaltninger, der efter forholdene må anses  

 påkrævet for at forebygge, at hunden volder andre skade.
Hvis en hund tidligere har forårsaget skade, som har  

 ført til, at besidderen har fået en bøde eller er ifaldet  

 erstatningsansvar i henhold til dom, vedtagelse eller forlig, kan politiet  

 efter lovens § 6, stk. 2, 1. pkt., pålægge  

 hundebesidderen, at hunden bestandig skal holdes indelukket eller være  

 forsynet med forsvarlig mundkurv.
Hvis besidderen ikke overholder et  

 sådant pålæg, skal politiet give vedkommende et  

 pålæg om at lade hunden aflive.
Pålæg om at holde hunden indelukket eller  

 forsynet med mundkurv kan efter lovens § 6, stk. 2, 2. pkt., gives,  

 hvis en hund viser sig bidsk eller glubsk eller har den vane at forulempe  

 folk ved på gader, veje, stier eller pladser mv., der er åbne for  

 almindelig færdsel, at fare imod dem eller forfølge dem, eller  

 som forulemper husdyr i ejendom eller på marken.
Hvis besidderen ikke  

 overholder pålægget i disse tilfælde, kan politiet give  

 besidderen pålæg om at lade hunden aflive.
Endelig kan politiet efter lovens § 6, stk. 3,  

 lade en hund aflive for ejerens regning, hvis hunden har skambidt et  

 menneske.
Politiets afgørelse om aflivning skal træffes efter  

 rådslagning med en hundesagkyndig.
Efter de gældende bestemmelser i hundelovens  

 § 6 kan politiet således kun gribe ind over for en hund, når  

 hunden allerede har voldt skade eller forulempet folk.
Kun når en hund  

 har skambidt et menneske, kan politiet umiddelbart lade hunden aflive.
Har  

 hunden ikke skambidt et menneske, må politiet give besidderen  

 pålæg om, at hunden bestandig skal holdes indelukket eller  

 forsynet med mundkurv, og først når dette pålæg  

 måtte blive overtrådt, kan politiet pålægge  

 besidderen at lade hunden aflive.
Bestemmelserne i hundelovens § 6 skal ses i  

 sammenhæng med Justitsministeriets bekendtgørelse nr. 748 af 14.  

 november 1991 om forbud mod hold af særligt farlige hunde.
Ved denne  

 bekendtgørelse er der indført forbud mod besiddelse og avl af  

 pit bull terriere og tosaer (en japansk kamphunderace) og krydsninger, hvori  

 disse hunderacer indgår.
Ifølge bekendtgørelsens  

 § 4, stk. 2, aflives hunde, der holdes i strid med forbudet, ved  

 politiets foranstaltning.
Besidderen af en hund er efter hundelovens § 1  

 forpligtet til at få sin hund mærket og registreret, inden hunden  

 er 4 måneder gammel.
Hvis besidderen ikke får hunden  

 mærket, kan den pågældende straffes med bøde efter  

 § 12, stk. 1, men politiet har ikke efter den gældende  

 lovgivning mulighed for at lade mærkningen og registreringen  

 foretage.
Den gældende hundelov indeholder ikke et forbud mod  

 afholdelse af hundekampe.
Arrangerede kampe mellem dyr må dog efter  

 Justitsministeriets opfattelse som udgangspunkt antages at være i strid  

 med dyreværnslovens § 1, hvorefter dyr skal behandles forsvarligt  

 og beskyttes bedst muligt mod smerte, lidelse, angst, varigt men og  

 væsentlig ulempe.
Overtrædelse af denne bestemmelse kan straffes  

 efter reglerne i dyreværnslovens § 28.
Den gældende hundelov indeholder ikke bestemmelser  

 om frakendelse af retten til at beskæftige sig personligt med hunde.  

 Efter dyreværnslovens § 29, stk. 1, kan den, der ved dom  

 findes skyldig i mishandling eller grovere uforsvarlig behandling af dyr, ved  

 dommen frakendes retten til at eje, bruge, passe eller slagte eller i det  

 hele beskæftige sig personligt med dyr.
Det samme gælder den, der  

 efter tidligere at have gjort sig skyldig i uforsvarlig behandling af dyr,  

 på ny findes skyldig i en sådan overtrædelse.
Som det  

 fremgår, omfatter bestemmelsen i dyreværnslovens § 29  

 således kun de tilfælde, hvor der er sket mishandling eller  

 grovere uforsvarlig behandling af dyr, hvorimod bestemmelsen ikke finder  

 anvendelse i f.eks. den situation, hvor en person har anvendt en hund til  

 angreb på eller som trussel mod mennesker.
3. Baggrunden for lovforslaget 3.1. Forbudet mod pit bull terriere, tosaer og krydsninger, hvori disse to  

 hunderacer indgår Foranlediget af flere konkrete tilfælde i bl.a.  

 slutningen af 1980erne, hvor pit bull terriere havde overfaldet  

 mennesker, bad Justitsministeriet Dyreværnsrådet om at vurdere  

 behovet for et forbud mod hold af bl.a. pit bull terriere.  

 Dyreværnsrådet fastslog, at der var behov for regler på  

 området og anbefalede, at pit bull terriere og tosaer blev forbudt.
 På baggrund af Dyreværnsrådets udtalelse  

 udstedte justitsministeren bekendtgørelsen om forbud mod hold af  

 særligt farlige hunde (bekendtgørelse nr. 748 af 14. november  

 1991), hvorved forbud mod nævnte hunderacer blev indført.
Siden forbudet mod pit bull terriere og tosaer blev  

 indført, har der imidlertid været en stigende tendens til, at  

 folk anskaffer sig kamphunde af andre racer, som ikke er forbudt, men som kan  

 have tilsvarende farlige egenskaber som pit bull terriere og tosaer.
Der har  

 endvidere været tilfælde, hvor hunde er blevet anvendt som  

 trussel eller som våben.
 Justitsministeriet har derfor overvejet behovet for at  

 skærpe de gældende regler i hundeloven om indgriben over for  

 farlige hunde og for at udvide forbudet i bekendtgørelsen om  

 særligt farlige hunde til at omfatte andre racer end pit bull og  

 tosa.
3.2. Udtalelse fra Danmarks civile Hundeførerforening Danmarks civile Hundeførerforening opsagde ved brev  

 af 17. november 1997 den aftale, som foreningen havde indgået med  

 Justitsministeriet om at medvirke ved testningen af, om en hund er omfattet  

 af det gældende forbud mod pit bull terriere og tosaer.
Efter foreningens opfattelse er det ikke muligt at  

 fastlægge en hunds racemæssige baggrund ud fra en vurdering af  

 hundens adfærd.
Det er derimod muligt at teste, om hunden har lave  

 tærskelværdier for aggression og manglende evne til afreaktion,  

 og at den derfor må betegnes som farlig.
 Foreningen gav samtidig udtryk for, at lave  

 tærskelværdier for aggression, som kan skyldes såvel  

 arvemæssige egenskaber som »dressur«, vil kunne træffes hos mange  

 andre hunde end pit bull terriere og tosaer, hvor der indgår  

 »kampdrift« i arvemassen, f.eks. schæferhunde, rottweilere og  

 dobermann, men at der i øvrigt findes uheldige eksemplarer blandt alle  

 racer.
 Danmarks civile Hundeførerforening tilkendegav, at  

 foreningen gerne stiller konsulenter til rådighed, der kan foretage en  

 sådan test.
3.3. Henvendelse fra Foreningen til Dyrenes Beskyttelse og Dansk Kennel  

 Klub Foreningen til Dyrenes Beskyttelse og Dansk Kennel Klub  

 har i en fælles henvendelse af 14. december 2000 til Justitsministeriet  

 anført, at et forbud mod bestemte hunderacer ikke er en farbar vej,  

 men at forebyggelse mod farlige hunde bør ske på en anden  

 måde.
Efter de to organisationers opfattelse er det meget  

 væsentligt at sikre, at alle hunde kan identificeres.
De har derfor  

 foreslået, at der i lovgivningen skabes hjemmel til, at politiet kan  

 lade ikke-mærkede hunde mærke og registrere for hundeejerens  

 regning.
 Foreningen til Dyrenes Beskyttelse og Dansk Kennel Klub  

 finder, at den eksisterende bestemmelse i hundelovens § 6 som  

 udgangspunkt er en god bestemmelse, idet den pålægger besidderen  

 af en hund at træffe de nødvendige foranstaltninger, der  

 må anses for påkrævet for at forebygge, at hunden volder  

 andre skade.
Imidlertid er der ikke i den eksisterende § 6  

 mulighed for, at politiet, når et pålæg ikke overholdes,  

 kan lade hunden fjerne med henblik på politiets stillingtagen til, om  

 hunden skal aflives eller overdrages til anden side.
En sådan hjemmel  

 foreslår foreningerne indført.
Foreningerne foreslår endvidere, at der i  

 lovgivningen åbnes mulighed for, at politiet i de tilfælde, hvor  

 politiet vurderer, at en hund   allerede inden den har forvoldt skade, eller  

 dens ejer har overtrådt et pålæg   er så farlig, at  

 hunden skal aflives, skal kunne beslutte, at hunden i samspil med sin  

 besidder underkastes en samlet vurdering af eksperter.
Vurderingen skal bl.a.  

 have til formål at afdække, om ejeren har den nødvendige  

 kontrol over hunden i belastede situationer, og om ejeren kan have til  

 hensigt at benytte hunden til voldelige formål.
 Dansk Kennel Klub har efterfølgende over for  

 Justitsministeriet tilkendegivet, at det er muligt ved en hundesagkyndig  

 undersøgelse at vurdere, om en hund i samspil med dens besidder  

 udgør en fare for sine omgivelser, og at det for at foretage en  

 sådan undersøgelse er nødvendigt at vurdere hunden i  

 samspil med dens ejer eller besidder.
 De to organisationer har herudover i henvendelsen af 14.  

 december 2000 foreslået, at der indføres et udtrykkeligt forbud  

 mod hundekampe.
 Endelig har Foreningen til Dyrenes Beskyttelse og Dansk  

 Kennel Klub anbefalet, at den nuværende bekendtgørelse om forbud  

 mod hold af særligt farlige hunde ophæves.
3.4. Udtalelse fra Rådet vedrørende hold af særlige  

 dyr Til brug for Justitsministeriets overvejelser har  

 ministeriet anmodet Rådet vedrørende hold af særlige dyr  

 om en udtalelse.
Rådet vedrørende hold af særlige dyr har  

 i udtalelse af 3. februar 2001 om ulvehybrider, ulvehunde og farlige hunde  

 anført, at aggressiv adfærd forekommer både blandt  

 racerene hunde og bastarder, og at såvel store som middelstore hunde  

 kan påføre mennesker og dyr alvorlige eller endog livstruende  

 bidlæsioner.
Aggressiv adfærd er ikke alene genetisk betinget,  

 men også en række miljøfaktorer spiller en vigtig rolle.  

 Tilbøjeligheden til og graden af den aggressive adfærd er  

 underkastet så stor individuel variation, at det ifølge  

 rådet er mere korrekt at tale om farlige hunde (farlige individer) end  

 om farlige hunderacer.
Erfaringer indhøstet siden indførelsen af  

 forbudet mod pit bull terriere, tosaer og krydsninger, hvori disse to  

 hunderacer indgår, har vist, at det er vanskeligt at administrere,  

 kontrollere og håndhæve bestemmelserne i bekendtgørelsen.  

 Ifølge rådet vil en skærpelse af bestemmelserne i den  

 gældende bekendtgørelse, så forbudet omfatter flere  

 hunderacer mv., ikke afhjælpe problemerne med farlige hunde på en  

 tilfredsstillende måde.
Der udvikles til stadighed racer og  

 krydsninger, som kan være farligere end de racer, der vil blive  

 omfattet af forbudet.
Rådet har endvidere henvist til, at det end ikke  

 gennem DNA-analyse er muligt med sikkerhed at afgøre, om en hund  

 tilhører en bestemt race, eller hvilke racer der indgår i en  

 krydsning.
Rådet har peget på, at det er  

 nødvendigt at vurdere hunden sammen med dens ejer eller besidder, da  

 det forhold, at en besidder enten tilsigtet eller på grund af manglende  

 besidderkvalifikationer kan gøre hunden farlig, ofte er af  

 større betydning end det forhold, at hunden tilhører en bestemt  

 race.
Rådet har i den forbindelse henvist til, at det er almindeligt  

 kendt, at der findes bestemte miljøer, hvor det er interessant at  

 gøre sin hund farlig.
Rådet har herefter overvejet, om man bør  

 stille krav om en form for »kørekort« for at kunne besidde en  

 større hund.
Rådet finder imidlertid, at en sådan ordning  

 vil være så ressourcekrævende og besværlig at  

 administrere, at den næppe kan gennemføres i praksis.
 Ifølge rådet bør indgreb mod farlige  

 hunde tage udgangspunkt i de enkelte individer, og disse indgreb kan   efter  

 rådets opfattelse   foretages inden for de rammer, som er indeholdt i  

 hundelovens § 6. Rådet har dog samtidig bemærket, at det  

 må bero på en juridisk vurdering, om der er behov for en  

 skærpelse af hundelovens bestemmelser for at forbedre politiets  

 reaktionsmuligheder og lette sagsbehandlingen.
3.5. Dyreværnsrådet Justitsministeriet har endvidere indhentet en udtalelse  

 fra Dyreværnsrådet, der i udtalelse af 2. april 2001 om farlige  

 hunde har anført, at det efter rådets opfattelse vil være  

 særdeles vanskeligt at løse problemet med farlige hunde ved at  

 forbyde bestemte hunderacer.
Det skyldes for det første, at en hunds  

 farlighed bl.a. må anses for at være et resultat af hundens  

 opdragelse, og for det andet, at det vil være relativt simpelt at  

 fremavle nye typer af hunde, som kan have særligt farlige egenskaber,  

 når de bliver trænet til at være aggressive.
 Det er dog rådets opfattelse, at  

 bekendtgørelsen om forbud mod hold af særligt farlige hunde  

 bør opretholdes, selvom det kan være vanskeligt at  

 fastslå, om en hund f.eks. er en pit bull terrier.  

 Bekendtgørelsen har en god signalværdi, og det tyder på,  

 at forbudet har haft en gavnlig effekt.
Dyreværnsrådet har anbefalet, at problemet med  

 farlige hunde bør søges løst ved at foretage en  

 regulering i hundeloven.
Rådet har peget på, at det bl.a. vil  

 kunne ske ved, at politiet får bemyndigelse til at fjerne hunde, der  

 volder begrundet frygt, og at ejeren   eventuelt for egen regning   kan  

 forlange at få en sagkyndig til at vurdere hundens og ejerens situation  

 med henblik på at fastslå, om hunden er farlig, og om der er  

 mulighed for, at ejeren kan få hunden tilbage, hvis det er muligt at  

 identificere årsagerne til hundens aggressivitet, således at  

 ejeren får mulighed for at ændre forholdene.
 Dyreværnsrådet har endvidere udtalt, at det  

 bør overvejes, om personer, der holder eller tidligere har holdt  

 aggressive og farlige hunde, ved dom for bestandig eller i et nærmere  

 fastsat tidsrum skal kunne fradømmes retten til at eje, bruge eller  

 passe hunde eller i det hele taget personligt at beskæftige sig med  

 hunde.
Endelig har Dyreværnsrådet foreslået, at  

 det overvejes at straffe hårdere, når hunde benyttes på en  

 truende måde eller som våben.
Dyreværnsrådet har i  

 den forbindelse henvist til bestemmelsen i hundelovens § 12,  

 stk. 2, hvorefter »den, der hidser en hund på nogen eller undlader  

 at holde sin hund tilbage, når han bemærker, at den overfalder  

 nogen« straffes med bøde.
Dyreværnsrådet har  

 anført, at denne bestemmelse   efter det for  

 Dyreværnsrådet oplyste   ikke er til hinder for i særlige  

 tilfælde at pålægge en hundeejer ansvar efter straffelovens  

 voldsbestemmelser, således at der kan idømmes frihedsstraffe i  

 grovere tilfælde.
Dyreværnsrådet har herefter  

 påpeget, at der således allerede i dag eksisterer strafferammer,  

 som burde give plads for højere straf.
3.6 Den Danske Dyrlægeforening Den Danske Dyrlægeforening har i september 2001  

 tilkendegivet, at en hunds genetiske egenskaber kan udnyttes til at  

 prædisponere hunden til angreb eller aggression, ligesom foreningen har  

 bekræftet, at det er muligt ved en hundesagkyndig undersøgelse  

 at vurdere, om en hund i samspil med dens besidder udgør en fare for  

 sine omgivelser.
Det kan således vurderes, om besidderen har kontrol  

 over hunden, og om hunden er velafbalanceret, herunder om den har en lav  

 tærskelværdi for aggression.
 Foreningen har endvidere givet udtryk for, at det for at  

 foretage en sådan vurdering er nødvendigt at vurdere hunden i  

 samspil med dens ejer eller besidder.
Den Danske Dyrlægeforening har desuden  

 bekræftet, at dyrlæger fra foreningen i givet fald gerne vil  

 medvirke som sagkyndige ved afgørelsen af spørgsmålet om,  

 hvorvidt en hund har adfærdsmæssige karaktertræk, som er  

 kendetegnende for farlige hunde.
Der findes således et selskab af  

 dyrlæger med særlig interesse for og efteruddannelse i  

 adfærdsterapi.
For så vidt angår den nuværende  

 bekendtgørelse om forbud mod hold af særligt farlige hunde,  

 medvirker dyrlægeforeningen fortsat gerne til at håndhæve  

 det gældende forbud mod pit bull terriere og tosaer.
Det er foreningens  

 opfattelse, at antallet af hunde af disse racer er faldet siden  

 bekendtgørelsens udstedelse.
4. Justitsministeriets overvejelser 4.1. Indgreb over for farlige hunde På grundlag af de indhentede sagkyndige udtalelser  

 og vanskelighederne ved med sikkerhed at fastslå en hunds race er det  

 Justitsministeriets opfattelse, at raceforbudet i bekendtgørelsen ikke  

 bør udvides til at omfatte flere racer.
Justitsministeriet har herved lagt vægt på, at  

 en række af de hørte sagkyndige fraråder en sådan  

 udvidelse.
Der vil til stadighed være hunde, der ikke omfattes af et  

 eventuelt udvidet forbud, men som vil kunne have tilsvarende farlige  

 egenskaber, som de af forbudet omfattede racer.
Hertil kommer, jf. ovenfor,  

 at det i praksis er vanskeligt at fastslå, om en hund er f.eks. en pit  

 bull terrier.
Problemet med farlige hunde er endvidere ikke kun  

 relateret til bestemte hunderacer.
Enhver hund kan således efter det  

 for Justitsministeriet oplyste blive farlig for sine omgivelser, hvis  

 besidderen   bevidst eller ubevidst   udsætter hunden for uheldig  

 påvirkning.
Justitsministeriet er derfor enig i, at der er behov for at  

 forbedre mulighederne for at kunne gribe ind over for farlige hunde uanset  

 race.
Bekendtgørelsen må dog efter det for  

 Justitsministeriet oplyste antages at have haft en gavnlig effekt.  

 Dyreværnsrådet og Den Dansk Dyrlægeforening har da  

 også anbefalet, at forbudet mod pit bull terriere og tosaer  

 opretholdes.
Under hensyn hertil samt til, at i hvert fald pit bull terriere  

 er forbudt i flere nabolande, bl.a. i Frankrig, Holland, Norge og  

 Storbritannien, finder Justitsministeriet ikke grundlag for at ophæve  

 forbudet mod pit bull terriere og tosaer i Danmark på nuværende  

 tidspunkt.
 Det er således Justitsministeriets opfattelse, at  

 bekendtgørelsen bør opretholdes uændret, men at  

 indgrebsmulighederne i forhold til farlige hunde samtidig bør  

 udvides.
 Justitsministeriet kan endvidere tilslutte sig  

 anbefalingerne fra de sagkyndige om, at den fremgangsmåde, der  

 bør vælges til forbedring af retstilstanden omkring farlige  

 hunde, er en udvidelse af politiets muligheder for efter hundeloven at gribe  

 ind over for hunde, der har vist tegn på aggressiv adfærd.
For at forebygge, at hunde med særligt lave  

 tærskelværdier for aggression på grund af arvemæssige  

 egenskaber eller dressur forvolder skade, foreslår Justitsministeriet,  

 at politiets muligheder for at træffe afgørelse om aflivning af  

 sådanne hunde forbedres.
Efter Justitsministeriets opfattelse  

 bør en afgørelse om, at en hund skal aflives, ikke afvente, at  

 hundeejeren overtræder et pålæg om at holde hunden  

 indelukket eller iført mundkurv, eller at hunden skambider et  

 menneske.
 Justitsministeriet foreslår derfor bl.a., at  

 politiet skal kunne træffe afgørelse om aflivning, allerede  

 inden en hund forvolder skade, såfremt hunden har sådanne  

 egenskaber, at den kan være farlig for sine omgivelser og derfor  

 bør aflives.
4.2. Sagkyndig vurdering af hundens farlighed En adgang til at træffe afgørelse om  

 aflivning, allerede inden en hund forvolder skade, vil dog forudsætte,  

 at politiet får mulighed for efter omstændighederne at indhente  

 en sagkyndig vurdering af, om en hund har sådanne egenskaber, at den  

 kan være farlig for sine omgivelser og derfor bør aflives.
Det  

 gælder navnlig i tilfælde, hvor en hund ved sin adfærd har  

 virket truende og skabt begrundet frygt uden at have forvoldt skade.
Justitsministeriet foreslår derfor, at politiet skal  

 kunne kræve, at besidderen af en hund skal deltage i en sagkyndig  

 vurdering af hundens adfærdsmæssige karaktertræk.  

 Resultatet af undersøgelsen kan herefter indgå i det grundlag,  

 som politiet skal træffe afgørelse efter.
I det omfang en  

 sådan sagkyndig vurdering viser, at den pågældende hund har  

 så lave tærskelværdier for aggression, at den kan  

 være farlig for sine omgivelser, vil der kunne være grundlag for  

 at træffe afgørelse om aflivning af hunden.
Om der er behov for at indhente en vurdering af hundens  

 adfærd, vil afhænge af en konkret vurdering af sagens  

 omstændigheder.
Hvis hunden allerede har forvoldt en ikke ubetydelig  

 skade, der viser, at hunden reagerer mere aggressivt end sædvanligt for  

 hunde, vil politiet kunne træffe afgørelse om aflivning uden at  

 indhente en sagkyndig undersøgelse.
Hvis hunden derimod ikke har  

 forvoldt skade, men hunden ved sin adfærd har virket truende og skabt  

 frygt, vil en sagkyndig undersøgelse normalt skulle foretages,  

 før politiet træffer afgørelse om eventuel aflivning af  

 hunden.
De sagkyndige foreninger har alle understreget, at det ved  

 en undersøgelse af hundens adfærd er væsentligt at  

 iagttage hunden i samspil med dens ejer eller besidder.
Det foreslås  

 på den baggrund, at hundens besidder har pligt til at medvirke til  

 undersøgelsen.
Pligten er dog ikke strafsanktioneret, jf. herom  

 nærmere nedenfor i bemærkningerne til § 6 a, stk. 1,  

 som affattet i forslagets § 1, nr. 3.
Undersøgelsen af hundens adfærd vil skulle  

 foretages af hundesagkyndige, der har opnået særlig viden om  

 hundes adfærdsmæssige egenskaber, og som i kraft af denne viden  

 vil kunne vurdere, om hunden er til fare for sine omgivelser.  

 Justitsministeriet agter at indgå en aftale om, at politiet kan  

 kontakte en begrænset, men landsdækkende kreds af  

 hundesagkyndige, der kan foretage adfærdsundersøgelserne.
De  

 sagkyndige vil ikke være tilknyttet politiet.
Justitsministeriet anser det for hensigtsmæssigt, at  

 der indføres en bestemmelse, hvorefter politiet kan træffe  

 afgørelse om, at en hund i det tidsrum, hvor politiet  

 undersøger, om der er grundlag for at træffe afgørelse om  

 aflivning   og hvis en sådan afgørelse træffes, indtil  

 aflivningen kan effektueres   kan anbringe hunden i hundepension eller  

 lignende.
En sådan afgørelse om hundens anbringelse i pension  

 har til formål at forhindre, at hunden i nævnte tidsrum forvolder  

 skade på mennesker, dyr eller ting, eller at hundens ejer eller  

 besidder gemmer hunden af vejen, f.eks. hos familie eller venner.
Under hensyn til, at en aflivning, der er foretaget, i  

 sagens natur ikke vil kunne omgøres, foreslår Justitsministeriet  

 endvidere, at klage over politiets afgørelse som udgangspunkt skal  

 have opsættende virkning.
Effektuering af en afgørelse om  

 aflivning vil således altid skulle afvente klagefristens udløb,  

 medmindre hundeejeren giver afkald på sin klageret inden fristens  

 udløb.
Navnlig for at begrænse den periode, hvor det kan  

 være nødvendigt at holde en hund i hundepension, foreslås  

 en kort klagefrist på 10 dage, fra hundeejeren er blevet orienteret om  

 politiets afgørelse.
4.3. Frakendelse af retten til at beskæftige sig med hunde Justitsministeriet kan tilslutte sig  

 Dyreværnsrådets forslag om, at der bør indføres en  

 bestemmelse, hvorefter en person ved dom for et strafbart forhold kan  

 frakendes retten til at beskæftige sig personligt med hunde, hvis den  

 pågældende har anvendt en hund til angreb på eller som  

 trussel mod mennesker eller dyr.
 Justitsministeriet finder endvidere, at det samme  

 bør gælde den, der har undladt at holde sin hund tilbage, da  

 vedkommende bemærkede, at hunden overfaldt mennesker eller dyr.
 Endelig finder Justitsministeriet, at også den, der  

 som ejer eller besidder har ladet en hund deltage i en hundekamp eller har  

 afholdt hundekampe, bør kunne frakendes retten til at beskæftige  

 sig personligt med hunde.
 Det bemærkes, at den, der ved dom findes skyldig i  

 mishandling eller grovere uforsvarlig behandling af dyr, efter  

 dyreværnslovens § 29 for bestandig eller for et nærmere  

 fastsat tidsrum kan frakendes retten til at eje, bruge, passe eller slagte  

 eller i det hele beskæftige sig personligt med dyr.
 Dyreværnslovens bestemmelse om frakendelse omhandler  

 imidlertid alene tilfælde, hvor dyret er blevet mishandlet eller udsat  

 for grovere uforsvarlig behandling, og der er således ikke mulighed for  

 at frakende personer retten til at beskæftige sig med hunde, fordi  

 hunden er blevet anvendt som våben.
 Frakendelse af retten til professionelt at  

 beskæftige sig med hunde vil efter omstændighederne tillige kunne  

 ske efter straffelovens § 79.
4.4. Mærkning af hunde Justitsministeriet er endvidere enig med Foreningen til  

 Dyrenes Beskyttelse og Dansk Kennel Klub i, at det er vigtigt, at alle hunde  

 er mærkede og registrerede, således at det kan fastslås, om  

 den samme hund gentagne gange viser sig bidsk mv.
 Det foreslås derfor, at politiet får mulighed  

 for at lade ikke-mærkede hunde mærke og registrere for  

 besidderens regning.
 Justitsministeriet har fra Dansk Hunderegister fået  

 oplyst, at ca. 20 pct. af samtlige hunde i Danmark, ikke er mærkede og  

 registrerede, selvom der har været pligt hertil siden 1993. Dansk  

 Hunderegister har dog samtidig oplyst, at registreringsprocenten for hunde,  

 der fødes i dag, er væsentligt højere.
4.5. Forbud mod hundekampe Foreningen til Dyrenes Beskyttelse og Dansk Kennel Klub  

 har, som anført ovenfor i pkt. 3.3, foreslået, at der  

 indføres et udtrykkeligt forbud mod hundekampe.
Efter Justitsministeriets opfattelse vil afholdelse af  

 hundekampe være en overtrædelse af dyreværnslovens  

 § 1. Efter denne bestemmelse skal dyr behandles forsvarligt og beskyttes  

 bedst muligt mod smerte, lidelse, angst, varigt men og væsentlig  

 ulempe.
Overtrædelse af bestemmelsen straffes efter  

 dyreværnslovens § 28, stk. 2, med bøde eller  

 fængsel i indtil 4 måneder, medmindre højere straf er  

 forskyldt efter dyreværnslovens § 28, stk. 1, hvorefter den,  

 som ved overanstrengelse, vanrøgt eller på anden måde  

 behandler dyr uforsvarligt, straffes med bøde eller fængsel i  

 indtil 1 år.
I tilfælde af mishandling er straffen fængsel  

 i indtil 1 år, i gentagelsestilfælde 2 år, jf. § 28,  

 stk. 1, 2. pkt.
 Justitsministeriet er dog enig med Foreningen til Dyrenes  

 Beskyttelse og Dansk Kennel Klub i, at det vil være  

 hensigtsmæssigt udtrykkeligt i hundeloven at præcisere, at  

 afholdelse af hundekampe forbydes.
Justitsministeriet foreslår derfor, at personer, der  

 som ejer eller besidder har ladet en hund deltage i en hundekamp, og  

 personer, der har afholdt hundekampe, skal kunne straffes med bøde  

 eller fængsel i indtil 1 år.
Er der imidlertid tale om et  

 egentligt tilfælde af dyremishandling, vil tiltale mod den  

 pågældende fortsat skulle rejses efter dyreværnslovens  

 § 1, jf. § 28, stk. 1, 2. pkt., hvorefter der i almindelighed  

 skal idømmes frihedsstraf.
Endvidere foreslås det, som nævnt oven for  

 under pkt. 4.3, at der indføres en bestemmelse, hvorefter personer ved  

 dom for et strafbart forhold kan frakendes retten til at beskæftige sig  

 personligt med hunde, hvis en person har anvendt en hund til angreb på  

 eller som trussel mod mennesker eller dyr.
Det samme gælder den, der  

 har undladt at holde sin hund tilbage, da den pågældende  

 bemærkede, at hunden overfaldt mennesker eller dyr, og den, der som  

 ejer eller besidder har ladet en hund deltage i en hundekamp eller har  

 afholdt hundekampe.
 5. Lovforslagets økonomiske og administrative konsekvenser  

 mv.
 Lovforslaget skønnes at medføre visse  

 konsekvenser for staten som følge af dels ændringerne af  

 reglerne om politiets muligheder for at gribe ind over for hunde, der har  

 vist tegn på aggressiv adfærd, herunder hunde, der ved deres  

 adfærd har virket truende uden   endnu   at have forvoldt skade, dels  

 mulighederne for ved dom at frakende personer retten til personligt at  

 beskæftige sig med hunde samt dels de i lovforslaget nævnte  

 strafskærpelser og nykriminaliseringer.
 Henset til det forventede antal sager sammenholdt bl.a.  

 med det hidtidige antal sigtelser for overtrædelse af hundeloven vil de  

 opgaver, som følger af lovforslaget, imidlertid kunne varetages inden  

 for Justitsministeriets nuværende bevillingsmæssige rammer.
 Lovforslaget skønnes således samlet set ikke  

 at have økonomiske eller administrative konsekvenser for staten af  

 betydning.
 Lovforslaget har ikke økonomiske eller  

 administrative konsekvenser for kommuner, amtskommuner eller erhvervslivet.  

 Lovforslaget har ingen miljømæssige konsekvenser og indeholder  

 ikke EU-retlige aspekter.
 6. Hørte myndigheder og organisationer mv.
 Dyreværnsrådet, Det Veterinære  

 Sundhedsråd, Rådet vedrørende Hold af Særlige Dyr,  

 Ministeriet for Fødevarer, Landbrug og Fiskeri,  

 Fødevaredirektoratet, Rigsadvokaten, Rigspolitichefen,  

 politidirektøren i København, Politimesterforeningen,  

 Domstolsstyrelsen, Dommerforeningen, Dommerfuldmægtigforeningen,  

 Advokatrådet, Den Danske Dyrlægeforening,  

 Amtsrådsforeningen, Kommunernes Landsforening, Landbrugsrådet, De  

 Danske Landboforeninger, Foreningen til Dyrenes Beskyttelse, Dyrefondet,  

 Dansk Kennel Klub, Danmarks civile Hundeførerforening, Dansk  

 Hunderegister, Dansk Racehunde Union, Den Danske Hundeforening, Danske  

 Hundeejeres Landsforening, Alle Dyrs Ret, World Society for the Protection of  

 Animals, Dyreværnsforeningen Freja, Dansk Dyreværn Århus,  

 Dyreværnsforeningernes Fællesråd, Dyreværnet  

 Foreningen til Værn for Værgeløse Dyr, Dyrenes Dags  

 Komité, Dyrenes Venner, Dyrenes Stemme, Nordisk Samfund til  

 Bekæmpelse af Misbrug af Dyr, Daniche, Forbrugergruppen for  

 Dyrevelfærd.
Samlet vurdering af lovforslagets konsekvenser Positive konsekvenser/ mindre udgifter Negative konsekvenser/ Merudgifter Økonomiske konsekvenser for stat, kommuner og  

 amtskommuner Ingen Ingen af betydning Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 Efter § 1, stk. 1, i hundeloven er en besidder  

 af en hund forpligtet til at få hunden mærket og registreret,  

 inden hunden er 4 måneder gammel.
Hvis hundebesidderen ikke får  

 hunden mærket og registreret, kan han eller hun straffes med  

 bøde efter § 12, stk. 1, men politiet har ikke efter den  

 gældende lovgivning mulighed for at sørge for, at hunden bliver  

 mærket og registreret.
 Den foreslåede bestemmelse i stk. 3  

 indebærer, at politiet får mulighed for   på besidderens  

 regning   at lade hunde, der ikke er mærket og registreret i  

 overensstemmelse med bestemmelsen i stk. 1, mærke og registrere.  

 Herved gives politiet mulighed for en mere effektiv håndhævelse  

 af kravet om mærkning og registrering.
Bestemmelsen vil endvidere forbedre politiets muligheder  

 for at identificere hunde, som politiet har fundet eller eventuelt på  

 et senere tidspunkt vil finde behov for at gribe ind over for.
Politiet vil  

 således lettere kunne konstatere, om en hund gentagne gange giver  

 anledning til klager, ligesom politiet med en høj grad af sikkerhed  

 vil kunne afklare, om en given hund burde have været ført i snor  

 eller forsynet med mundkurv i henhold til et allerede givet pålæg  

 til besidderen.
 Bestemmelsen tænkes anvendt i tilfælde, hvor  

 politiet ved kontakt med en hund bliver opmærksom på, at hunden  

 ikke er mærket og registreret.
Der sigtes bl.a. til situationer, hvor politiet lader en  

 hund indfange, fordi den færdes uden besidder.
Politiet vil da kunne  

 lade hunden mærke, inden den udleveres til besidderen.
En anden mulig  

 situation, hvor bestemmelsen kan tænkes anvendt, er i forbindelse med  

 et pålæg til hundens besidder om at holde hunden i snor eller  

 iført mundkurv, når den færdes offentligt.
 Politiet kan undlade at lade en hund mærke, hvis det  

 er unødvendigt, f.eks. fordi besidderen selv vil lade hunden  

 mærke og registrere straks.
 Bestemmelsen ændrer ikke ved det forhold, at det er  

 besidderens ansvar, at en hund mærkes og registreres i overensstemmelse  

 med bestemmelsen i hundelovens § 1 og reglerne i bekendtgørelse  

 nr. 1197 af 23. december 1992 om mærkning og registrering af hunde som  

 ændret senest ved bekendtgørelse nr. 994 af 17. december 1998.  

 Besidderen vil således fortsat kunne idømmes bødestraf  

 for overtrædelse af reglerne i de tilfælde, hvor politiet lader  

 en hund mærke og registrere.
 Det foreslås, at refusionskravet tillægges  

 udpantningsret, jf. § 12 c, som affattet i forslagets § 1, nr.  

 6.
Til nr. 2 Med de foreslåede ændringer af § 6  

 udvides politiets muligheder for at gribe ind over for hunde, der har vist  

 sig at være farlige for deres omgivelser, eller som har vist tegn  

 på at kunne være farlige eller skræmmende, men som endnu  

 ikke har forvoldt skade.
 Den foreslåede § 6, stk. 2, omfatter efter  

 sin ordlyd tre forskellige situationer, hvor politiet vil kunne meddele  

 hundens besidder pålæg eller træffe afgørelse om  

 aflivning af hunden.
 Det drejer sig for det første om situationer, hvor  

 en hund har forvoldt fysisk skade på et menneske, for det andet om  

 situationer, hvor en hund har forvoldt anden væsentlig skade, og for  

 det tredje om situationer, hvor der i øvrigt er grundlag for at  

 antage, at den pågældende hund kan være farlig for sine  

 omgivelser.
 Den første tilfældegruppe   hvor en hund har  

 forvoldt fysisk skade på et menneske   omfatter for det første  

 den situation, der allerede er omfattet af den nuværende bestemmelse om  

 skambid af mennesker i hundelovens § 6, stk. 3. Herudover  

 dækker bestemmelsen også alle andre tilfælde, hvor en hund  

 har bidt et menneske med skade til følge, uden at der kan siges at  

 være tale om skambid.
 Den anden tilfældegruppe   hvor en hund har forvoldt  

 anden væsentlig skade   omfatter dels situationer, hvor en hund har  

 bidt en anden hund eller andre dyr med væsentlig skade til  

 følge, dels situationer, hvor en hund har forårsaget  

 væsentlig materiel skade.
Den tredje tilfældegruppe   hvor der er grundlag for  

 at antage, at den pågældende hund kan være farlig for sine  

 omgivelser   er efter sin ordlyd den mest omfattende.
Bestemmelsen  

 forudsætter, at hunden har udvist en adfærd, der er kendetegnende  

 for farlige hunde.
Tilfælde, hvor en hund faktisk har vist sig farlig,  

 men der ikke er sket skade på mennesker, dyr eller ejendom, vil  

 således være omfattet af denne kategori.
Som eksempel kan  

 nævnes den situation, hvor et overhængende angreb fra en hund mod  

 et menneske eller et andet dyr afværges ved besidderens eller  

 tredjemands mellemkomst.
 Også i andre situationer, hvor en hund ikke har vist  

 konkrete tegn på at være farlig, kan der være grund til at  

 overveje, om den pågældende hund kan være farlig for sine  

 omgivelser.
 Som eksempler, der kan indgå i vurderingen af, om en  

 hund må antages at være farlig, kan nævnes:
hvor en person truer eller har truet med at pudse sin hund på  

 andre personer eller dyr, hvor en hund skaber frygt i sine omgivelser, f.eks. ved på en  

 truende eller aggressiv måde at fare mod eller forfølge  

 folk, hvor en person grundet manglende dressur ikke kan tøjle  

 hundens farlige egenskaber, hvor den pågældende besidder tidligere har fået  

 aflivet en hund som farlig, og hvor der er en begrundet formodning for, at  

 også den nuværende hund er farlig.
 Må det antages, at en hund er farlig for sine  

 omgivelser, har politiet mulighed for at give besidderen pålæg  

 om, at hunden skal føres i snor eller være forsynet med  

 forsvarlig mundkurv eller begge dele, når den ikke holdes  

 indelukket.
Politiet kan endvidere træffe afgørelse om,  

 at hunden skal aflives ved politiets foranstaltning.
Inden en  

 afgørelse om aflivning træffes, kan politiet kræve, at  

 hundens besidder medvirker ved en sagkyndig undersøgelse af hundens  

 adfærd efter den foreslåede bestemmelse i § 6 a,  

 stk. 1, med henblik på at vurdere hundens farlighed.
I det omfang  

 den sagkyndige vurdering viser, at den pågældende hund i samspil  

 med besidderen har så lave tærskelværdier for aggression,  

 at den må betegnes som farlig for sine omgivelser, vil politiet kunne  

 træffe afgørelse om aflivning.
Som anført under de almindelige bemærkninger  

 pkt. 4.2, vil det afhænge af en konkret vurdering af sagens  

 omstændigheder, om der er behov for at indhente en vurdering af hundens  

 adfærd.
Der henvises endvidere til bemærkningerne nedenfor til  

 § 6 a.
 I overensstemmelse med det almindelige forvaltningsretlige  

 undersøgelsesprincip påhviler det politiet at sikre sig, at en  

 afgørelse om meddelelse af pålæg eller aflivning  

 træffes på et forsvarligt grundlag, herunder at sagen er  

 tilstrækkeligt oplyst.
Politiet vil ved behandlingen af en sag efter den  

 foreslåede bestemmelse endvidere være underlagt det almindelige  

 forvaltningsretlige proportionalitetsprincip, hvilket indebærer, at der  

 ikke må træffes mere indgribende afgørelser end  

 nødvendigt.
Politiet kan således ikke lade en hund aflive, hvis  

 der er grund til at antage, at risikoen for, at en aggressiv hund forvolder  

 skader, på forsvarlig vis kan afhjælpes ved at give besidderen et  

 pålæg om, at hunden skal være forsynet med forsvarlig  

 mundkurv og føres i snor, når den færdes offentligt.
 Efter den foreslåede § 6, stk. 3, kan  

 hundens besidder endvidere gives pålæg om, at hunden skal  

 føres i snor eller være forsynet med forsvarlig mundkurv, eller  

 begge dele, når den ikke holdes indelukket, hvis hunden har for vane at  

 forulempe mennesker eller dyr ved på gader, veje, stier eller pladser  

 mv., der er åbne for almindelig færdsel, at fare imod dem eller  

 forfølge dem, eller har for vane at forulempe husdyr i ejendom eller  

 på mark.
 Bestemmelsen finder anvendelse i de tilfælde, hvor  

 en hund uden samtidig at skabe egentlig frygt til stadighed forulemper  

 mennesker eller dyr.
Med den foreslåede bestemmelse i § 6,  

 stk. 4, indføres hjemmel til, at politimesteren  

 (politidirektøren) kan beslutte at lade hunden aflive, hvis et  

 pålæg om at føre hunden i snor eller et pålæg  

 om mundkurv overtrædes.
Dette svarer til den nuværende ordning i  

 hundelovens § 6, stk. 2.
 Det foreslås i stk. 5, at politiet afholder  

 omkostningerne ved hundens aflivning, men kan kræve beløbet  

 refunderet af besidderen.
 Det foreslås endvidere, at refusionskravet  

 tillægges udpantningsret, jf. § 12 c, som affattet i forslagets  

 § 1, nr. 6.
 Den foreslåede bestemmelse i § 6, stk. 6,  

 svarer til den nugældende bestemmelse i § 6, stk. 2, 3. pkt.,  

 hvorefter besidderen ved en hunds overflytning til en anden politikreds skal  

 underrette politiet i denne om et pålæg meddelt efter § 6,  

 stk. 2, nr. 1, eller stk. 3.
Når en besidder af en hund gives pålæg  

 om, at hunden skal være forsynet med mundkurv, eller besidderen er  

 blevet pålagt bøde på grund af hundens skadeforvoldelse,  

 registreres det i Det Centrale Kriminalregister.
Med henblik på at  

 forbedre politiets muligheder for at gribe ind over for farlige hunde,  

 allerede inden sådanne hunde forvolder skade, foreslår  

 Justitsministeriet nu underretningspligten strafsanktioneret, således  

 at undladelse af at underrette politiet om hundens overflytning kan straffes  

 med bøde, jf. § 12, stk. 1, som affattet i lovforslagets  

 § 1, nr. 4. Det bemærkes herved, at underretningspligten hidtil  

 har haft karakter af en hensigtserklæring, idet tilsidesættelse  

 heraf ikke har været strafsanktioneret.
 Når politiet imidlertid bliver opmærksom  

 på en hunds overflytning fra en politikreds til en anden, bør  

 politiet i videst muligt omfang underrette den politikreds, hvortil  

 overflytningen sker om et sådant pålæg eller  

 bøde.
Til nr. 3 Til § 6 a Efter den foreslåede bestemmelse i stk. 1 kan  

 politiet kræve, at hundens besidder medvirker ved en hundesagkyndig  

 undersøgelse af hundens adfærd med henblik på at vurdere,  

 om hunden har sådanne egenskaber, at den kan være farlig for sine  

 omgivelser og derfor bør aflives.
Undersøgelsen vil  

 særligt skulle afdække, om hunden er velafbalanceret eller har en  

 lav tærskelværdi for aggression, og om besidderen har den  

 nødvendige kontrol over hunden.
 Hensigten hermed er således at give politiet  

 mulighed for at lade en sagkyndig vurdering af hundens farlighed indgå  

 i grundlaget for afgørelsen om, hvorvidt hunden skal aflives.
Når det med denne bestemmelse foreslås, at  

 besidderen skal have pligt til at medvirke til den sagkyndige  

 undersøgelse af hundens adfærd, skyldes det, at en række  

 sagkyndige råd, nævn mv. har understreget vigtigheden af at  

 vurdere hunden i samspil med besidderen.
Der henvises til de almindelige  

 bemærkninger til lovforslaget pkt. 3.
Det vil ved en cirkulæreskrivelse til politiet blive  

 præciseret, hvem der skal fungere som hundesagkyndige.
Både  

 Danmarks civile Hundeførerforening og Den Danske Dyrlægeforening  

 har bekræftet at kunne udpege personer, der kan fungere som  

 hundesagkyndige, jf. de almindelige bemærkninger, pkt. 3.2. og 3.6.
Om der er behov for at indhente en sådan  

 undersøgelse af hundens adfærd, vil afhænge af en konkret  

 vurdering af sagens omstændigheder.
Hvis hunden allerede har forvoldt  

 en ikke ubetydelig skade, der viser, at hunden reagerer mere aggressivt end  

 sædvanligt for hunde, vil politiet kunne træffe afgørelse  

 om aflivning uden at indhente en sagkyndig undersøgelse.
I så  

 fald vil hundens besidder dog kunne anmode om en sådan  

 undersøgelse, inden politiet træffer afgørelse, jf.  

 § 6 a, stk. 2, som affattet i lovforslagets § 1, nr. 3.
 Hvis hunden derimod ikke har forvoldt skade, men hunden  

 ved sin adfærd har virket truende og skabt begrundet frygt, vil en  

 sagkyndig vurdering normalt skulle foretages, før politiet  

 træffer afgørelse om eventuel aflivning af hunden.
Hvis besidderen modsætter sig politiets anmodning om  

 at medvirke til en hundesagkyndig undersøgelse, kan politiet  

 træffe afgørelse i sagen på det foreliggende grundlag.
Det  

 forhold, at besidderen har nægtet at medvirke til en sagkyndig  

 vurdering, kan ikke i sig selv danne grundlag for en afgørelse om  

 aflivning, men oplysningen vil dog indgå i afgørelsesgrundlaget  

 som ét af flere momenter.
 På den baggrund har Justitsministeriet ved  

 udformningen af bestemmelsen ikke fundet grundlag for at fastsætte  

 bestemmelser om yderligere sanktionering af besidderens undladelse af at  

 medvirke til undersøgelsen.
 Efter den foreslåede bestemmelse i stk. 2 kan  

 besidderen forlange, at der foretages en sagkyndig undersøgelse af  

 hundens adfærd, inden politiet træffer afgørelse om  

 aflivning af hunden efter den foreslåede § 6, stk. 2, nr. 2,  

 som affattet i forslagets § 1, nr. 2.
Det forudsættes, at politiet underretter hundens  

 besidder om, at politiet overvejer at træffe afgørelse om  

 aflivning af hunden på det foreliggende grundlag, og om besidderens  

 mulighed for at anmode om en sagkyndig undersøgelse af hundens  

 adfærd.
Besidderen skal i den forbindelse have en frist til at meddele,  

 om den pågældende ønsker en sådan  

 undersøgelse, men det er forudsat, at denne frist kan være meget  

 kort.
 Formålet med bestemmelsen er at sikre besidderen  

 mulighed for at anmode om, at politiets grundlag for at træffe  

 afgørelse om aflivning suppleres med en hundesagkyndig  

 undersøgelse.
Hvis hundens besidder allerede har medvirket til en  

 undersøgelse på politiets anmodning, giver bestemmelsen ikke  

 mulighed for at anmode om en ny undersøgelse.
Bestemmelsen giver  

 heller ikke ejeren ret til at anmode om en hundesagkyndig undersøgelse  

 af hunden i forbindelse med en klage over politiets afgørelse om  

 aflivning.
Bestemmelsen kan endvidere ikke påberåbes af  

 besidderen i de tilfælde, hvor politiet træffer afgørelse  

 om, at hunden skal aflives, fordi et pålæg om at føre  

 hunden i snor eller iført forsvarlig mundkurv er blevet  

 overtrådt.
Der henvises til de betragtninger, der er anført  

 foran til § 6, stk. 4, som affattet i forslagets § 1, nr.  

 2.
Det er ikke efter bestemmelsen et krav, at  

 undersøgelsen foretages i samspil med besidderen, og det må i  

 øvrigt bero på de konkrete omstændigheder, hvorledes  

 undersøgelsen skal foretages.
I de tilfælde, hvor et menneske  

 f.eks. er blevet skambidt, er der således intet til hinder for, at den  

 sagkyndige fremkommer med sin vurdering alene på grundlag af de  

 oplysninger, der foreligger i sagen.
I øvrigt vil der i nævnte  

 tilfælde straks kunne træffes afgørelse om at lade hunden  

 anbringe i pension, jf. den foreslåede bestemmelse i § 6 b,  

 stk. 1, som affattet i forslagets § 1, nr. 3.
Det foreslås i stk. 3, at politiet afholder  

 omkostningerne ved den sagkyndige undersøgelse af hundens  

 adfærd, men at politiet kan kræve beløbet refunderet af  

 besidderen.
Det overlades til politiets skøn at afgøre, i  

 hvilke tilfælde besidderen skal refundere det af politiet afholdte  

 beløb.
I den forbindelse kan det f.eks. tillægges betydning, om  

 sagens udfald bliver, at hunden skal aflives.
 Det foreslås endvidere, at refusionskravet  

 tillægges udpantningsret, jf. § 12 c, som affattet i forslagets § 1,  

 nr. 6.
 Dyrlægeforeningen har oplyst, at en  

 adfærdsundersøgelse foretaget hos besidderen vil koste ca. 2.000  

 kr., mens en adfærdsundersøgelse foretaget på en  

 dyrlægeklinik vil koste ca. 1.500 kr.
Til § 6 b Det foreslås i stk. 1, at politiet kan beslutte  

 at anbringe hunden i en hundepension, indtil der er truffet afgørelse  

 efter § 6, stk. 2, nr. 2, eller stk. 4, om aflivning af  

 hunden, og hvis der træffes beslutning om aflivning, indtil  

 afgørelsen er fuldbyrdet.
 I stk. 2 foreslås det, at politiet, hvis det  

 skønnes nødvendigt, mod behørig legitimation uden  

 retskendelse har adgang til hundehold med henblik på  

 gennemførelse af en beslutning truffet efter stk. 1. Endvidere  

 foreslås det, at politiet om fornødent kan tage en sagkyndig  

 med.
Bestemmelsen har til formål at give politiet  

 mulighed for at forhindre, at en hund forvolder skade på mennesker, dyr  

 eller ting i det tidsrum, hvor politiet undersøger, om den  

 pågældende hund skal aflives, og hvis en sådan  

 afgørelse træffes, indtil aflivningen kan effektueres.
Endvidere  

 har bestemmelsen til formål at hindre, at hundens ejer eller besidder  

 skal kunne gemme hunden af vejen, f.eks. hos familie eller venner, inden der  

 er truffet afgørelse om, hvorvidt hunden skal aflives.
Om der er behov for at fjerne hunden fra dens besidder, er  

 overladt til politiets skøn.
Bestemmelsen forudsætter imidlertid  

 i almindelighed, at sagen er af en sådan karakter, at politiet anser  

 det for overvejende sandsynligt, at der vil blive truffet afgørelse  

 om, at hunden skal aflives.
Politiet kan som nævnt tage en sagkyndig med, f.eks.  

 en dyrlæge.
Sådan bistand kan bl.a. komme på tale i de  

 tilfælde, hvor politiet skønner, at det bliver nødvendigt  

 at lade hunden bedøve.
Den periode, som hunden kan anbringes i pension,  

 løber fra det tidspunkt, hvor politiet indleder sagen, til der  

 foreligger en endelig afgørelse i sagen, og   såfremt politiet  

 træffer afgørelse om, at hunden skal aflives   indtil  

 aflivningen kan effektueres.
Påklages politiets afgørelse om  

 aflivning, løber perioden frem til det tidspunkt, hvor  

 Justitsministeriet som klageinstans har truffet afgørelse og  

 såfremt politiets afgørelse om aflivning stadfæstes  

 indtil aflivningen kan effektueres.
 Det foreslås i stk. 3, at klage over politiets  

 beslutning efter stk. 1 eller 2 ikke har opsættende virkning.  

 Klage sker, som det i øvrigt er tilfældet med administrative  

 afgørelser truffet af politiet i henhold til hundeloven, til  

 Justitsministeriet.
Efter den foreslåede § 6 b, stk. 4,  

 afholder politiet omkostningerne ved hundens anbringelse i pension, men kan  

 kræve beløbet refunderet af besidderen.
Det overlades til  

 politiets skøn at afgøre, i hvilke tilfælde besidderen  

 skal refundere det af politiet afholdte beløb, herunder om refusionen  

 skal ske helt eller delvist.
I den forbindelse kan det f.eks. tillægges  

 betydning, om sagens udfald bliver, at hunden skal aflives, eller hunden har  

 været anbragt i pension i et længere tidsrum på grund af  

 forhold, som besidderen ikke har haft indflydelse på.
 Det foreslås endvidere, at refusionskravet  

 tillægges udpantningsret, jf. § 12 c, som affattet i forslagets  

 § 1, nr. 6.
Til § 6 c Med stk. 1 indføres en frist på 10 dage  

 til at klage over en afgørelse om aflivning truffet af politimesteren  

 (politidirektøren). Klage sker, som det i øvrigt er  

 tilfældet med administrative afgørelser truffet af politiet i  

 henhold til hundeloven, til Justitsministeriet.
Når der foreslås en sådan klagefrist,  

 skyldes det behovet for, at sager af den omhandlede type afgøres  

 hurtigt.
Hunden må i disse tilfælde antages at udgøre en  

 fare for sine omgivelser, og den kan efter omstændighederne være  

 anbragt i en hundepension eller lignende, indtil endelig afgørelse er  

 truffet.
Hvis Justitsministeriet ikke har modtaget en klage inden  

 udløbet af klagefristen, kan politiet lade hunden aflive.
Det  

 forudsættes således, at der i disse tilfælde er en  

 tæt kontakt mellem politiet og Justitsministeriet med henblik på  

 at klarlægge, om der bliver klaget rettidigt over afgørelsen.  

 Dette forhold vil blive nærmere beskrevet i en cirkulæreskrivelse  

 til politiet.
 Det er udtrykkeligt fastsat, at klagefristen  

 forlænges til førstkommende hverdag, hvis fristen udløber  

 en lørdag, søndag, helligdag eller grundlovsdag.
Det fremgår af stk. 2, at rettidig klage har  

 opsættende virkning.
Hunden kan således først aflives,  

 når klagefristen er udløbet, uden påklage er sket, eller  

 når Justitsministeriet har stadfæstet den trufne afgørelse  

 om aflivning.
Hvis besidderen samtykker i aflivningen, vil aflivning  

 naturligvis kunne foretages straks.
Justitsministeriet har dog mulighed for at bestemme, at  

 klage ikke skal have opsættende virkning.
Det forudsættes, at  

 denne adgang anvendes i meget begrænset omfang, f.eks. i den situation,  

 hvor en hund er så farlig, at den ikke på forsvarlig vis kan  

 anbringes i en hundepension, og den derfor må aflives før  

 udløbet af klagefristen, eller før klagesagen er  

 færdigbehandlet.
 Det bemærkes, at en hund, der lider   f.eks. som  

 følge af deltagelse i en hundekamp   vil kunne aflives for at  

 undgå unødig, alvorlig lidelse for hunden i overensstemmelse med  

 bestemmelserne herom i dyreværnslovens kapitel 4.
Det følger af hundelovens ordning, at også de  

 øvrige afgørelser, som træffes af politiet efter loven,  

 kan påklages til Justitsministeriet.
For sådanne  

 afgørelser gælder ingen klagefrist.
Til § 6 d I § 6 d foreslås indført et udtrykkeligt  

 forbud mod afholdelse af hundekampe.
 Formålet med bestemmelsen er at tydeliggøre,  

 at afholdelse af hundekampe er forbudt, og at afholdelse heraf kan  

 straffes.
 Kendetegnende for hundekampe i bestemmelsens forstand er  

 typisk, at der er tale om mere organiserede slagsmål mellem hunde,  

 f.eks. med henblik på foranstaltning af væddemål om,  

 hvilken hund der vinder.
 Personer, der som ejer eller besidder har ladet en hund  

 deltage i en hundekamp, og personer, der har afholdt hundekampe, straffes med  

 bøde eller fængsel i indtil 1 år, jf. § 12,  

 stk. 3, som affattet i forslagets § 1, nr. 6.
Ikke kun den, der afholder eller lader sin hund deltage i  

 en hundekamp, vil kunne straffes.
Således vil f.eks. også den,  

 der har deltaget i planlægningen af en hundekamp, kunne straffes.
 Den, der overtræder forbudet mod afholdelse af  

 hundekampe vil ligeledes kunne frakendes retten til at beskæftige sig  

 personligt med hunde, jf. den foreslåede bestemmelse i § 12 a,  

 stk. 1, nr. 3-4. Efter omstændighederne vil vedkommende tillige  

 kunne frakendes retten til at beskæftige sig med dyr efter bestemmelsen  

 i dyreværnslovens § 29 om frakendelse af retten til at  

 beskæftige sig med dyr på grund af mishandling eller grovere  

 uforsvarlig behandling af den pågældende hund.
Til nr. 4 Ændringen af § 12, stk. 1, er i det  

 væsentlige en konsekvensrettelse som følge af den  

 foreslåede ændring af § 6, herunder navnlig at der efter den  

 foreslåede bestemmelse i § 6, stk. 2, nu også kan gives  

 pålæg om, at hunden skal føres i snor.
Endvidere  

 foreslås underretningspligten i § 6, stk. 6, som affattet ved  

 ændringslovens § 1, nr. 2, strafsanktioneret.
Til nr. 5 I stk. 3 foreslås det, at personer, der som  

 ejer eller besidder har ladet en hund deltage i en hundekamp, og personer,  

 der har planlagt eller afholdt hundekampe, straffes med bøde eller  

 fængsel i indtil 1 år.
Som nævnt i de almindelige bemærkninger til  

 lovforslaget pkt. 4.5, vil tiltale være at rejse efter  

 dyreværnslovens § 28, stk. 1, 2. pkt., såfremt der  

 foreligger et egentligt tilfælde af dyremishandling.
Efter denne  

 bestemmelse skal der som udgangspunkt idømmes fængselsstraf.
 Efter stk. 4 straffes med bøde eller under  

 skærpende omstændigheder med fængsel i indtil 6  

 måneder den, der beskæftiger sig personligt med hunde, uanset at  

 vedkommende er frakendt retten hertil efter den foreslåede bestemmelse  

 i § 12 a, stk. 1, nr. 1-4, som affattet i forslagets § 1, nr.  

 6.
 Efter stk. 5 straffes med bøde eller under  

 skærpende omstændigheder med fængsel i indtil 4  

 måneder den, der med kendskab til, at en person er frakendt retten til  

 at beskæftige sig personligt med hunde efter den foreslåede  

 § 12 a, stk. 1, nr. 1-4, som affattet i forslagets § 1, nr. 6,  

 overlader en hund i den pågældendes varetægt.
Til nr. 6 Til § 12 a Med den foreslåede bestemmelse i stk. 1 vil  

 personer, der har anvendt en hund til angreb på eller som trussel mod  

 mennesker eller dyr, ved dom for et strafbart forhold for bestandig eller for  

 at nærmere angivet tidsrum kunne frakendes retten til at  

 beskæftige sig personligt med hunde.
Det samme gælder den, der  

 har undladt at holde sin hund tilbage, da vedkommende bemærkede, at  

 hunden overfaldt mennesker eller dyr, eller den, der som ejer eller besidder  

 har ladet en hund deltage i en hundekamp eller har afholdt hundekampe.
Begrundelsen for at foreslå en sådan  

 bestemmelse er, at personer, der har anvendt en hund på en af  

 ovennævnte måder, ikke fremover f.eks. bør kunne anskaffe  

 sig en hund med henblik på eventuelt at anvende denne hund på  

 samme måde.
Med udtrykket »beskæftige sig personligt« sigtes  

 bl.a. til, at personen ikke skal kunne eje, besidde eller passe hunde.
I stk. 2 reguleres adgangen til at generhverve retten  

 til at have med hunde at gøre inden frakendelsestidens udløb.  

 Er retten til at beskæftige sig personligt med hunde frakendt en person  

 for længere tid end 5 år, kan spørgsmålet om  

 generhvervelse, der efter straffelovens § 78, stk. 3, indbringes af  

 anklagemyndigheden på begæring af den, der er frakendt retten,  

 tidligst finde sted, når der er forløbet 2 år af  

 frakendelsestiden.
Generhvervelse kan kun finde sted, når ganske  

 særlige omstændigheder foreligger, og har vedkommende tidligere  

 været frakendt retten til at beskæftige sig personligt med hunde  

 efter bestemmelsens stk. 1, kan generhvervelse inden frakendelsestidens  

 udløb kun ske ganske undtagelsesvis.
 Retten til at beskæftige sig professionelt med hunde  

 vil i øvrigt efter omstændighederne tillige kunne frakendes den  

 pågældende i medfør af straffelovens § 79.  

 Betingelserne for at anvende straffelovens § 79 er imidlertid strengere,  

 end det er tilfældet efter den i hundeloven foreslåede  

 bestemmelse, idet anvendelsen af straffelovens § 79 forudsætter,  

 at vedkommende dømmes for et strafbart forhold, der begrunder en  

 »nærliggende fare for misbrug af stillingen«, og at der endvidere er  

 »særlige omstændigheder, der taler for« frakendelsen.
 Er betingelserne for frakendelse efter straffelovens  

 § 79 opfyldt, bør denne bestemmelse fortsat bringes i  

 anvendelse.
Til § 12 b I § 12 b foreslås det, at kollektive enheder  

 (selskaber, anpartsselskaber, andelsselskaber og lignende) kan  

 pålægges strafansvar efter reglerne i straffelovens 5.  

 kapitel.
Til § 12 c I § 12 c foreslås det, at refusion af  

 omkostninger afholdt af politiet i medfør af § 1, stk. 3,  

 § 6, stk. 5, § 6 a, stk. 3, og § 6 b, stk. 4,  

 tillægges udpantningsret.
Til § 2 Det foreslås, at loven træder i kraft den 1.  

 juli 2003. Der vil inden denne dato blive udsendt en cirkulæreskrivelse  

 til politiet om de praktiske spørgsmål, som loven rejser,  

 herunder hvem der skal fungere som hundesagkyndig.
 Er der efter de hidtil gældende bestemmelser meddelt  

 pålæg efter lovens § 6, stk. 2, kan overtrædelse  

 af et sådant pålæg medføre aflivning efter § 6,  

 stk. 4, som affattet i forslagets § 1, nr. 2.
Til § 3 Det foreslås, at loven ikke skal gælde for  

 Færøerne, men ved kongelig anordning skal kunne sættes i  

 kraft dér med de afvigelser, som de særlige færøske  

 forhold tilsiger.
Det bemærkes i den forbindelse, at hundeloven ikke  

 gælder for Færøerne, men ved kongelig anordning kan  

 sættes i kraft dér.
Dette er dog ikke sket.
Hundeloven gælder endvidere ikke for  

 Grønland.
Med virkning fra 1. januar 1999 er kompetencen til at  

 fastsætte regler om hunde og dyreværn på Grønland  

 overført til Grønlands hjemmestyre.
Bilag 1 Lovforslaget sammenholdt med gældende ret Gældende formulering Lovforslaget I lov om hunde, jf. lovbekendtgørelse nr. 380 af 26. juni 1969, som  

 ændret ved lov nr. 335 af 14. maj 1992 og lov nr. 1064 af 23. december  

 1992, foretages følgende ændringer:
 § 1. Besidderen af en hund skal sørge for, at hunden,  

 fra den er 4 måneder gammel, bærer halsbånd forsynet med et  

 skilt, der angiver besidderens navn og adresse.
 1. I § 1 indsættes efter stk. 2 som nyt  

 stykke:
»Stk. 3. Politiet kan lade en hund mærke og registrere  

 for besidderens regning, hvis hunden i strid med stk. 1 ikke er  

 mærket og registreret.« Stk. 2. Justitsministeren fastsætter nærmere  

 bestemmelser om mærkning, registrering og gebyr og udformningen af  

 skiltet, jf. stk. 1. Justitsministeren kan herunder bestemme at  

 mærknings- og registreringsordningen skal administreres af en eller  

 flere private organisationer, og at besidderen af en hund skal give de  

 nødvendige oplysninger samt indbetale gebyr til disse  

 organisationer.
 § 6. Det påhviler besidderen af en hund at træffe  

 de foranstaltninger, der efter forholdene må anses påkrævet  

 for at forebygge, at hunden volder andre skade.
 2. § 6, stk. 2-3, ophæves og i stedet  

 indsættes:
Stk. 2. Har hunden tidligere forårsaget skade, hvorfor  

 dens daværende besidder er ifaldet bøde- eller erstatningsansvar  

 i henhold til dom, vedtagelse eller forlig, skal politiet (i København  

 politidirektøren og uden for København politimesteren)  

 pålægge besidderen at lade hunden dræbe, når den ikke  

 bestandig holdes indelukket eller forsynet med forsvarlig mundkurv.  

 Tilsvarende pålæg kan meddeles besidderen af en hund, der viser  

 sig bidsk eller glubsk eller har den vane at forulempe folk ved på  

 gader, veje stier, eller pladser m.v., der er åbne for almindelige  

 færdsel, at fare imod dem eller forfølge dem, eller som  

 forulemper husdyr i ejendom eller på marken.
Overflyttes hunden til en  

 anden politikreds, skal besidderen underrette politiet i denne om  

 pålægget.
»Stk. 2. Hvis en hund har forvoldt skade på et menneske  

 eller anden væsentlig skade, eller der i øvrigt er grundlag for  

 at antage, at den pågældende hund kan være farlig for sine  

 omgivelser, kan politimesteren i København  

 politidirektøren, 1)	give besidderen pålæg om, at hunden, når den ikke  

 holdes indelukket, skal føres i snor eller være forsynet med  

 forsvarlig mundkurv, eller begge dele, eller 2)	træffe afgørelse om at lade hunden aflive.
 Stk. 3. I tilfælde, hvor en hund har skambidt et  

 menneske, kan politiet efter rådslagning med en hundesagkyndig lade  

 hunden aflive for ejerens regning.
 Stk. 3. Politimesteren, i København  

 politidirektøren, kan give besidderen pålæg som  

 nævnt i stk. 2, nr. 1, hvis hunden har for vane at forulempe  

 mennesker eller dyr ved på gader, veje, stier eller pladser mv., der er  

 åbne for almindelig færdsel, at fare imod dem eller  

 forfølge dem, eller at forulempe husdyr i ejendom eller på  

 mark.
 Stk. 4. Hvis et pålæg efter stk. 2, nr. 1,  

 eller stk. 3 overtrædes, kan politimesteren, i København  

 politidirektøren, træffe afgørelse om at lade hunden  

 aflive.
 Stk. 5. Politimesteren, i København  

 politidirektøren, afholder omkostningerne ved at lade en hund aflive,  

 jf. stk. 2, nr. 2, eller stk. 4, men kan kræve beløbet  

 refunderet af besidderen.
Stk. 6. Overflyttes hunden til en anden politikreds, skal  

 besidderen underrette politiet i denne om et efter stk. 2, nr. 1, eller  

 stk. 3 givet pålæg.« 3. Efter § 6 indsættes:
»§ 6 a.
På politiets anmodning er besidderen af en hund  

 forpligtet til at medvirke til en sagkyndig undersøgelse af hundens  

 adfærd, inden der træffes afgørelse efter § 6  

 stk. 2, nr. 2, om aflivning af hunden.
 Stk. 2. Besidderen kan forlange, at der fortages en  

 hundesagkyndig undersøgelse som nævnt i stk. 1, inden  

 politimesteren, i København politidirektøren, træffer  

 afgørelse efter § 6, stk. 2, nr. 2, om aflivning af  

 hunden.
 Stk. 3. Politimesteren, i København  

 politidirektøren, afholder omkostningerne ved den hundesagkyndige  

 undersøgelse, men kan kræve beløbet refunderet af  

 besidderen.
§ 6 b.
Politiet kan beslutte at anbringe hunden i pension,  

 indtil der er truffet afgørelse efter § 6, stk. 2, nr. 2,  

 eller stk. 4, om aflivning af hunden, og hvis der træffes  

 beslutning om, at hunden skal aflives, indtil afgørelsen kan  

 fuldbyrdes.
 Stk. 2. Politiet har, hvis det skønnes  

 nødvendigt, mod behørig legitimation uden retskendelse adgang  

 til hundehold med henblik på gennemførelse af en beslutning  

 truffet efter stk. 1. Politiet kan om fornødent tage en sagkyndig  

 med.
 Stk. 3. Klage over politiets beslutning om at anbringe hunden  

 i pension har ikke opsættende virkning.
 Stk. 4. Politimesteren, i København  

 politidirektøren, afholder omkostningerne ved hundens anbringelse i  

 pension, men kan kræve beløbet refunderet af besidderen.
§ 6 c.
Fristen for at klage over en afgørelse truffet  

 af politimesteren, i København politidirektøren, efter  

 § 6, stk. 2, nr. 2, eller stk. 4, er 10 dage efter, at  

 afgørelsen er meddelt den pågældende.
Hvis klagefristen  

 udløber på en lørdag, søndag, helligdag eller  

 grundlovsdag, forlænges fristen til den følgende hverdag.
 Stk. 2. Rettidig klage har opsættende virkning,  

 medmindre justitsministeren bestemmer andet.
§ 6 d.
Det er forbudt som ejer eller besidder at lade en hund  

 deltage i hundekampe.
Det er endvidere forbudt at afholde hundekampe.« § 12. Med bøde straffes den, der overtræder  

 § 1, stk. 1, § 2, § 3, stk. 1, 1.-3. pkt., § 3,  

 stk. 3-5, § 5, § 6, stk. 1, § 7, § 8,  

 stk. 2, eller et i medfør af § 4 eller § 6,  

 stk. 2, givet pålæg.
 4. I § 12, stk. 1, ændres »§ 6,  

 stk. 1« til: »§ 6, stk. 1 eller 6« og »§ 6, stk. 2«  

 til: »§ 6, stk. 2 eller 3«.
 Stk. 2. På samme måde straffes den, der hidser en  

 hund på nogen eller undlader at holde sin hund tilbage, når han  

 bemærker, at den overfalder nogen.
 5. I § 12 indsættes efter stk. 2 som nye  

 stykker:
 Stk. 3. I forskrifter, der udstedes i henhold til § 1,  

 stk. 2, kan fastsættes straf af bøde for overtrædelse  

 af forskrifterne.
 »Stk. 3. Med bøde eller fængsel i indtil 1  

 år straffes den, der overtræder § 6 d.
 Stk. 4. Med bøde eller fængsel i indtil 6  

 måneder straffes den, der beskæftiger sig personligt med hunde,  

 uanset at vedkommende er frakendt retten hertil, jf. § 12 a,  

 stk. 1.
Stk. 5. Med bøde eller under skærpende  

 omstændigheder med fængsel i indtil 4 måneder straffes den,  

 der med kendskab til, at en person er frakendt retten til at beskæftige  

 sig personligt med hunde efter § 12 a, stk. 1, overlader en hund i  

 den pågældendes varetægt.« Stk. 3 bliver herefter stk. 6.
 6. Efter § 12 indsættes:
»§ 12 a.
Retten til at beskæftige sig personligt med  

 hunde kan ved dom for et strafbart forhold frakendes for bestandig eller for  

 et nærmere fastsat tidsrum, hvis den pågældende 1)	har anvendt en hund til angreb på eller som trussel mod  

 mennesker eller dyr, 2)	har undladt at holde sin hund tilbage, da vedkommende  

 bemærkede, at hunden overfaldt mennesker eller dyr, 3)	som ejer eller besidder har ladet en hund deltage i en hundekamp,  

 eller 4)	har afholdt hundekampe.
Stk. 2. Er retten til at beskæftige sig med hunde  

 frakendt for længere tid end 5 år efter stk. 1, kan  

 spørgsmålet om generhvervelse af retten inden frakendelsestidens  

 udløb indbringes for domstolene.
Indbringelse sker efter reglerne i  

 straffelovens § 78, stk. 3, og kan tidligst finde sted, når  

 der er forløbet 2 år af frakendelsestiden.
Retten kan kun  

 tilbagegives, når ganske særlige omstændigheder foreligger.  

 Har vedkommende tidligere været frakendt retten til at beskæftige  

 sig personligt med hunde efter bestemmelsen i stk. 1, kan generhvervelse  

 inden frakendelsestidens udløb kun ske ganske undtagelsesvis.
§ 12 b.
Der kan pålægges selskaber mv. (juridiske  

 personer) strafansvar efter reglerne i straffelovens 5. kapitel.
