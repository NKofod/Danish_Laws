Betænkning afgivet af Europaudvalget den  

 15. august 2000 Betænkning over Forslag til lov om Danmarks deltagelse i den  

 fælles valuta Udvalget har behandlet lovforslaget i en række  

 møder og har herunder stillet spørgsmål til  

 udenrigsministeren, som denne har besvaret skriftligt.
Udvalget har endvidere  

 haft justitsministeren i samråd.
 Der er som bilag til  

 betænkningen optrykt:
 Udenrigsministeriets notat af 8. marts 2000 om Danmarks mulighed for  

 udtræden af euroen (bilag 1).
 Justitsministeriets notat af 25. april 2000 om visse  

 forfatningsretlige spørgsmål i forbindelse med en dansk  

 tiltrædelse af Den Økonomiske og Monetære Unions 3. fase  

 med den fælles valuta (bilag 2).
 Keld Albrechtsens (EL) åbne brev af 14. maj 2000 til  

 nationalbankdirektøren og dennes svar på det åbne brev  

 (bilag 3).
 Justitsministerens talepapir vedrørende besvarelse af  

 samrådsspørgsmål C om forholdet mellem L 288 og  

 grundlovens § 26 og samrådsspørgsmål D om grundloven og  

 dansk fortrydelsesret vedrørende euroen (bilag 4).
 Udenrigsministerens svar på udvalgets spørgsmål  

 257 om Danmarks muligheder for at udtræde af euroen (bilag  

 5).
 Der er i alt stillet 265 spørgsmål, og disse  

 spørgsmål og svar er samlet i ét udvalgsbilag (bilag til  

 L 288, bilag 51). Bilaget er offentlig tilgængeligt og forefindes  

 tillige på Folketingets web.
 Herefter indstiller et flertal (Socialdemokratiets,  

 Venstres, Det Konservative Folkepartis, Centrum-Demokraternes og Det Radikale  

 Venstres medlemmer af udvalget) lovforslaget til vedtagelse  

 uændret.
Der er flere gode grunde til, at Danmark skal deltage i  

 den fælles valuta, euroen.
Dansk deltagelse i euroen vil gavne  

 velfærden og trygheden.
Det danske velfærdssamfund sikres bedst  

 med en stabil økonomi, hvor vi har råderum til selv at bestemme  

 udviklingen.
Eurosamarbejdet er et værn mod valutaspekulation, der  

 på kort sigt kan skade dansk økonomi.
Vi får reduceret  

 rentespændet, og vi undgår usikkerhed omkring vores valuta.
Danmark opnår øget politisk indflydelse  

 på egne økonomiske vilkår ved at deltage i den  

 fælles valuta.
Danmark skal være med og drage de  

 økonomiske fordele af den fælles valuta.
En stærkere dansk  

 økonomi, hvor risikoen for stød udefra fjernes, gør, at  

 vi kan koncentrere os om det, som virkelig er vigtigt, nemlig at sikre og  

 udvikle velfærdssamfundet og trygheden.
Dansk deltagelse vil også  

 være en fordel for danske virksomheder og for den enkelte dansker.  

 Virksomheder, der handler med andre eurolande, undgår  

 vekselomkostninger.
Usikkerheden om valutakursen forsvinder, og de får  

 en rentegevinst.
Virksomhederne bliver stillet lige med deres konkurrenter i  

 de andre eurolande.
Det bidrager til flere investeringer og mere handel, og  

 det giver større sikkerhed for virksomhederne og arbejdspladserne.
Det bliver også lidt lettere at rejse, fordi  

 danskerne slipper for besværet med at veksle på rejse til et  

 andet land, der deltager i eurosamarbejdet.
Priserne kan sammenlignes  

 direkte.
Den almindelige dansker vil ikke blive pålagt omkostninger,  

 når kroner ombyttes til euro.
Hvis Danmark deltager i eurosamarbejdet,  

 vil dronning Margrethes portræt være på danske  

 euromønters forside.
Deltagelse i euroen betyder, at Danmark får  

 indflydelse på beslutninger, som er vigtige for os, uanset om vi er med  

 eller ej.
Vi kan ikke være tjent med at holde os udenfor.
Vi skal  

 være med til at bestemme, hvordan den økonomiske politik i  

 Europa udvikler sig.
Og vi skal tage et ansvar.
 EU-samarbejdet handler dybest set om at sikre demokrati,  

 fred, frihed og trygge vilkår i Europa.
Euroen er med til at skabe yderligere samhandel og  

 vækst på tværs af grænserne.
Det giver  

 økonomisk og politisk stabilitet.
Danmark skal være med til at  

 støtte denne udvikling.
EU-samarbejdet bygger på et samarbejde mellem  

 selvstændige, suveræne stater på områder, hvor det er  

 til fordel for medlemslandene.
Det er et vigtigt princip for alle de  

 nuværende 15 EU-medlemslande, og det er en forudsætning i de nye  

 ansøgerlande fra Central- og Østeuropa.
Deltagelse i euroen  

 fører ikke til Europas Forenede Stater.
Også ØMU ens konstruktion bygger på en  

 samarbejdsmodel mellem selvstændige stater.
Landene fører  

 fortsat deres egen velfærdspolitik.
Dansk deltagelse i EU- og eurosamarbejdet handler om i  

 fællesskab med andre europæiske lande at tilbageerobre noget af  

 den selvstændighed, som Danmark   og andre lande   har mistet som  

 følge af globaliseringen.
Vi får medindflydelse, og vi skal ikke  

 længere føre kopipolitik.
Vi kommer til at være med til  

 direkte at træffe vigtige økonomiske beslutninger af betydning  

 for Danmark.
 Et mindretal (Socialistisk Folkepartis medlem af  

 udvalget) indstiller lovforslaget til forkastelse ved 3. behandling,  

 men kan dog stemme for de under nr. 1 og 3 stillede ændringsforslag.  

 Mindretallet vil redegøre for sin stilling til det under nr. 2  

 stillede ændringsforslag ved lovforslagets 2. behandling.
Socialistisk Folkeparti vil anbefale vælgerne at  

 stemme nej til dansk deltagelse i ØMU en ved folkeafstemningen den 28.  

 september.
SF vender sig imod dansk ØMU-deltagelse af følgende  

 hovedgrunde:
Med udvidelsen er EU på vej mod at blive et  

 samarbejde mellem 25-30 lande, som vil være meget forskellige   langt  

 mere forskellige end de nuværende 15 lande.
Det vil skabe store  

 problemer, hvis man tvinger alle til at følge de samme regler på  

 alle områder.
Ikke mindst på det økonomiske område  

 vil det give meget store problemer, hvis man vil gennemtvinge brugen af euro  

 og ØMU-reglerne i så forskellige lande som f.eks.
Tyskland,  

 Portugal, Litauen og Slovakiet.
Risikoen for, at man påfører de  

 skrøbelige økonomier i ansøgerlandene stor skade ved at  

 fastholde krav om deltagelse i ØMU en, er overhængende.
Ved at  

 stå udenfor medvirker Danmark til at opretholde et euro-frit rum i  

 Europa, der dermed tilbyder ansøgerlandene et reelt  

 alternativ.
ØMU-kravene og ØMU ens ensidige fokusering  

 på prisstabilitet vil have store menneskelige og økonomiske  

 omkostninger.
Det skyldes, at vi får færre muligheder for at  

 føre en økonomisk politik, der bekæmper  

 arbejdsløsheden.
ØMU en er hverken stabil eller stærk.
Den er  

 et meget sårbart projekt, der enten vil bryde sammen eller sætte  

 turbo på udviklingen mod den politiske union, der kan føre til  

 en egentlig statsdannelse.
Det viser både historiske erfaringer og  

 økonomiske overvejelser, samtidig med at vi kan se, at stærke  

 kræfter arbejder for, at udviklingen går den vej.
Der vil blive et stadig større pres for  

 fælles finanspolitik, det, der så pænt kaldes »et fleksibelt arbejdsmarked«, men som reelt betyder lavere løn og lavere  

 arbejdsløshedsdækning, og lignende.
Et ja vil have konsekvenser  

 for den måde, vi indretter vores velfærdssamfund på, og der  

 er en betydelig risiko for, at ændringerne kommer til at bygge på  

 usolidariske principper, der fører til mindre velfærd og  

 større ulighed.
SF s ØMU-modstand har et europæisk  

 perspektiv, der bygger på ansvarlighed også i forhold til Europas  

 udvikling.
Europa er karakteriseret ved økonomiske, politiske og  

 kulturelle forskelligheder.
SF frygter, at en unødvendig og  

 udemokratisk ØMU, der bliver presset ned over hovedet på de  

 europæiske befolkninger, vil underminere opbakningen til de  

 nødvendige dele af det europæiske samarbejde vedrørende  

 de grænseoverskridende problemer.
Den udemokratiske, embedsmandsstyrede  

 centralbank er i den forbindelse et klart skridt i den gale retning.
Banken  

 træffer økonomiske beslutninger med afgørende  

 konsekvenser.
De beslutninger mener SF skal træffes af valgte  

 politikere   ikke af embedsmænd.
Et fleksibelt Europa i »flere  

 rum« er helt grundlæggende en god  

 idé, men vil være en nødvendighed, hvis EU skal  

 håndtere udvidelsen med nye medlemslande på en politisk og  

 socialt ansvarlig måde.
Ved at stå udenfor fastholder Danmark  

 perspektivet om et mere fleksibelt Europa, hvor der i større  

 udstrækning tages hensyn til de økonomiske og politiske  

 forskelle i medlemslandene.
Et dansk nej til ØMU en vil have afsmittende  

 effekter på situationen i Sverige og Storbritannien, som så med  

 stor sandsynlighed vil holde sig uden for ØMU en.
Et dansk nej vil  

 således være en murbrækker for den nødvendige  

 fleksibilitet i det europæiske samarbejde.
 SF afviser derimod en ØMU-modstand baseret på  

 nationalistisk selvtilstrækkelighed og fremmedfjendskhed.
Et nej til ØMU en er langtfra et nej til  

 europæisk samarbejde eller til at fastholde og udnytte Danmarks  

 mulighed for at præge den europæiske dagsorden.
SF er  

 tilhænger af EU som en ramme om det nødvendige samarbejde mellem  

 europæiske nationalstater om grænseoverskridende problemer.
Ikke  

 mindst på miljøområdet er det nødvendigt at styrke  

 og effektivisere samarbejdet, hvilket forudsætter en  

 beslutningsprocedure, der er baseret på kvalificeret flertal med  

 minimumsstandarder.
SF støtter blandt andet, at der i EU  

 gennemføres grønne afgifter, der vedtages ved kvalificeret  

 flertal.
ØMU en er ikke en forudsætning for samarbejde  

 på det finansielle og økonomiske område.
SF er  

 tilhænger af minimumssatser for selskabsskatter, som skal modvirke  

 social dumping og konkurrence på lave selskabsskatter.
Sådanne  

 regler er nødvendige, hvis det finansielle grundlag for de nationale  

 velfærdsstater skal fastholdes, og de bør kunne  

 gennemføres med kvalificeret flertal.
SF er også tilhænger  

 af obligatoriske indberetninger til skattevæsenet fra alle  

 europæiske banker og af en ophævelse af bankhemmeligheden  

 på EU-niveau.
For at modvirke den internationale kapitalspekulation vil  

 SF arbejde for en afgift på valutaspekulation (den såkaldte  

 Tobin-skat), som et samlet EU bør fremlægge inden for rammerne  

 af FN og WTO.
SF afviser alle påstande om, at Danmark ved et nej til  

 ØMU en vil glide ud af EU, og at vi vil blive isoleret i det  

 europæiske samarbejde.
Vi afviser myten om, at Danmark vil blive sat  

 uden for indflydelse i EU på de områder, hvor vi har valgt at  

 deltage på lige fod med de øvrige medlemmer.
Vi afviser  

 også tilhængernes skræmmekampagne om, at et nej til  

 ØMU en vil få negative følger for dansk økonomi.
Tilhængerne førte den samme  

 skræmmekampagne i 1992, hvor der også var folkeafstemning om  

 ØMU en, dengang som en del af Maastrichttraktaten.
Det blev som  

 bekendt et nej, og her 8 år efter kan alle ved selvsyn konstatere, at  

 tilhængerne tog voldsomt fejl! Danmark er et aktivt og velanset land i  

 EU   »et lysende eksempel« ifølge formanden for Europa-Kommissionen,  

 Romano Prodi.
Arbejdsløsheden i Danmark er faldet markant.  

 Befolkningen kan trygt stemme nej.
Dansk økonomi klarer sig udmærket uden for  

 ØMU en, hvortil kommer, at der er indgået en aftale om  

 begrænsede valutakursudsving mellem den danske krone og euroen.
Ingen  

 lande i Europa kan have interesse i valutarisk ustabilitet eller  

 grundløse devalueringer, og der vil derfor fortsat være  

 interesse fra de øvrige EU-lande og ECB i at opretholde en sådan  

 aftale.
Direktøren for Den Europæiske Centralbank, Wim  

 Duisenberg, har tilkendegivet, at ERM-II aftalen med Danmark ikke vil blive  

 påvirket af et dansk nej.
SF er bevidst om, at der også efter et dansk nej til  

 ØMU en vil være krav om en fornuftig økonomisk politik i  

 Danmark.
Men ØMU-reglerne er ikke ensbetydende med en fornuftig eller  

 ansvarlig økonomisk politik.
Med den økonomiske  

 internationalisering er Danmark under alle omstændigheder  

 afhængig af omverdenen, hvilket også påvirker den danske  

 økonomiske politik.
Ikke mindst af netop denne grund er det vigtigt at  

 bevare handlefrihed i den økonomiske politik.
For SF er det af  

 afgørende betydning, at disse beslutninger træffes i Danmark  

 inden for rammerne af det danske demokrati i stedet for at blive overladt til  

 EU-systemet.
 I det fremsatte lovforslag anføres en række  

 påstande, som SF ønsker at kommentere:
For det første anføres det, at euroen er en  

 videreførelse af det indre marked.
Planerne om en fælles valuta  

 var ikke på bordet, da det indre marked blev vedtaget, ligesom  

 vælgerne ved folkeafstemningen om pakken ikke blev informeret om, at de  

 senere ville blive bedt om at opgive kronen. ØMU en er en  

 selvstændig konstruktion.
Det anføres, at der er tæt samarbejde om den  

 økonomiske politik, som Danmark er fuldt med i, på samme  

 måde som udvidelsen med de central- og østeuropæiske lande  

 trækkes ind i lovforslagets bemærkninger.
Disse ting har ikke  

 nogen direkte relation til dansk deltagelse eller ikke-deltagelse i  

 ØMU en og har dermed ingen direkte konsekvens for de anførte  

 forhold.
Det anføres, at der i det såkaldte Euro-X kan  

 træffes beslutninger, som vil kunne påvirke Danmarks fremtid.  

 Grundlaget for Euro-X, som det er fastlagt i beslutninger og aftaler mellem  

 alle EU-lande, og som det er fastlagt i traktaten, er, at der i Euro-X alene  

 skal træffes beslutninger, som hænger sammen med medlemskabet af  

 ØMU en og ikke med forhold, som har konsekvens for de øvrige  

 EU-lande.
I den forbindelse vil vi pege på, at efter en udvidelse af EU  

 med ansøgerlandene fra Øst- og Centraleuropa vil der med  

 sikkerhed gå en årrække, før disse vil kunne blive  

 medlemmer af ØMU en, dersom kravet om deres deltagelse og deres  

 erklærede interesse heri fastholdes.
Det vil alene af den grund  

 være uacceptabelt, hvis der i Euro-X træffes beslutninger, som  

 med rette burde tages i det samlede Ministerråd, fordi det  

 berører samtlige medlemslande, herunder Danmark, England og  

 Sverige.
Det anføres i bemærkningerne, at de central-  

 og østeuropæiske lande ønsker at påtage sig  

 medlemskabets fulde rettigheder og pligter.
Det er rigtigt, at de officielt  

 siger dette, men det er aldrig blevet tilbudt landene, at de kan udskyde  

 eller helt afholde sig fra at tilslutte sig ØMU en og den med  

 ØMU en fastlagte restriktive økonomiske politik, som vil give  

 dem problemer i forbindelse med opbygningen af egne strukturer, for så  

 vidt angår beskæftigelsespolitik, socialpolitik og  

 miljøbeskyttelse.
Endelig anføres det, at der er indført et  

 forstærket samarbejde om beskæftigelse og social  

 udstødelse.
Dette er rigtigt, men beslutningerne er truffet af  

 samtlige EU-lande og har ikke direkte relation til ØMU en.
Langt de  

 fleste beslutninger og aftaler, der træffes i EU, træffes blandt  

 alle EU-lande og er ikke knyttet direkte til medlemskab af ØMU en.
Et andet mindretal (Dansk Folkepartis medlem af  

 udvalget) indstiller lovforslaget til forkastelse ved 3. behandling,  

 men ønsker dog at stille de under nr. 1 og 2 stillede  

 ændringsforslag.
Mindretallet kan endvidere tiltræde det under  

 nr. 3 stillede ændringsforslag.
Dansk Folkeparti kan ikke støtte lovforslaget om at  

 afskaffe kronen og erstatte den med euroen.
Den danske kroneøkonomi er  

 nemlig en succes.
Der er ikke nogen fornuftig økonomisk begrundelse  

 for at afskaffe kronen til fordel for EU s euro.
De økonomiske fordele  

 ved, at Danmark afskaffer kronen, er da også »små og usikre«, som  

 det hedder i den seneste rapport fra de økonomiske vismænd.
Dansk økonomi er endvidere i dag i bedre stand end  

 nogen sinde før.
Arbejdsløsheden i Danmark er lav (under det  

 halve af arbejdsløsheden i euroområdet). Danmark har overskud  

 på både betalingsbalancen og på de offentlige finanser  

 (eurolandene har næsten alle offentlige underskud). Og Danmark har  

 oplevet en økonomisk vækst gennem 1990 erne, som har været  

 klart stærkere end væksten i euroområdet.
Den  

 gennemsnitlige levestandard i Danmark er langt højere end  

 levestandarden i euroområdet   og i Danmark er velstanden mere ligeligt  

 fordelt.
 Dansk Folkeparti anbefaler et nej   bl.a. ud fra  

 følgende:
1. Efter et nej Eurotilhængerne har forsøgt at sælge  

 det budskab, at Danmark får økonomiske problemer ved et nej.  

 Dansk Folkeparti kan i forhold til dette konstatere, at finansmarkederne i  

 sommermånederne har underkendt dette budskab.
Således har de  

 danske aktiekurser slået alle højderekorder   og det vel at  

 mærke efter, at meningsmålinger viser, at et nej til euroen ved  

 folkeafstemningen den 28. september er en realistisk mulighed.
 Hvis det virkelig var så slemt for dansk  

 økonomi og erhvervsliv at holde fast i kronen og sige nej til euroen,  

 ville kurserne på danske aktier selvsagt ikke stige til  

 rekordhøjde.
 Hertil kommer, at udlandet i de seneste måneder har  

 opkøbt adskillige danske virksomheder og foretaget andre investeringer  

 i Danmark (jf. dagbladene Børsen og Politiken den 9. august 2000). Det  

 er naturligvis sket, fordi det økonomisk ikke spiller nogen stor  

 rolle, om Danmark er med i euroen eller beholder sin egen valuta.
Et nej den 28. september vil medføre, at Danmark  

 fortsætter som nu.
Nej et er jo en realitet i dag.
Danmark er ikke med  

 i euroen.
En klar beslutning har været truffet om ikke at være  

 med! Et nej vil derfor fortsætte den udvikling, Danmark er inde i, mens  

 et ja vil forandre.
Der kan være stor uenighed om, hvad der vil ske  

 efter et ja, men at det vil lave om på det, vi kender, er  

 krystalklart.
Vi står ikke alene efter et nej! I dag er alle lande omkring Danmark undtagen Tyskland uden  

 for euroen.
Storbritannien, Norge, Sverige, Island og de baltiske lande.  

 Hertil kommer landene inden for rigsfællesskabet   Grønland og  

 Færøerne   som vi i dag deler kronen med.
Holder Danmark sig uden for euroen, er vi således  

 sammen med lande, vi i mange andre sammenhænge vælger at  

 sammenligne os med   sammen med lande, vi på mange måder ligner  

 og føler et fællesskab med.
Er det så tosset? Sveriges statsminister har gjort det klart, at den danske  

 afstemning vil have stor betydning for Sveriges position.
Det er  

 således realistisk, at et dansk nej til euroen vil medføre, at  

 Sverige heller ikke ønsker euroen.
Samtidig er der vist ingen, som i  

 dag forestiller sig, at Storbritannien kvitter sit stærke pund til  

 fordel for euroen.
Vore samarbejdspartnere inden for rigsfællesskabet  

 (Grønland og Færøerne) har vi som allerede nævnt  

 valutasamarbejde med i dag.
Er der nogen, som tror, at disse dele af det  

 danske rigsfællesskab ønsker euroen, når de ikke i dag  

 ønsker tættere tilknytning til EU, end de allerede har? Dansk Folkeparti mener, at det vil være mest fair,  

 at disse dele af det danske rigsfællesskab får lejlighed til at  

 udtale sig om euroen gennem folkeafstemninger samtidig med Danmark den 28.  

 september.
Alternativet er, at Grønland og Færøerne  

 bliver påduttet euroen, såfremt det bliver et ja den 28.  

 september.
Kun i den yderste teori kan Grønland og  

 Færøerne bevare kronen efter et dansk ja.
I så  

 tilfælde skal Danmark, som så har euroen som valuta, stadig via  

 Nationalbanken trykke kroner, som herefter kun vil være gyldig valuta  

 uden for Danmark! En barok situation.
Og vil den danske nationalbank så  

 eventuelt skulle føre fastkurspolitik for kronens vedkommende over for  

 dollars? Dansk Folkeparti stiller derfor et ændringsforslag,  

 som betyder, at der også i Grønland og på  

 Færøerne, som vi deler kronen med, skal være  

 folkeafstemning den 28. september.
Det kan i øvrigt konstateres, at de øvrige  

 små vesteuropæiske lande uden for euroen (Island, Norge, Sverige  

 og Schweiz) klarer sig flot økonomisk.
Således er levestandarden  

 i disse lande meget høj, mens ledigheden er lav.
Ingen af disse lande  

 har haft problemer med at tiltrække investeringer.
Danmark kan ikke fortryde et ja den 28. september! Siden statsministeren i foråret proklamerede, at  

 Danmark kan fortryde et ja den 28. september og genindføre kronen, har  

 der været megen debat om dette.
Spørgsmålet om fortrydelsesret kan egentlig  

 koges ned til dette: Hvor mange tror på, at befolkningen efter et ja  

 den 28. september nogen sinde igen vil blive spurgt om holdningen til euroen?  

 Nok ikke mange! Omvendt: Hvor mange tror på, at befolkningen på  

 et eller andet tidspunkt vil blive spurgt, om vi har fortrudt, hvis det  

 bliver et nej den 28. september? Nok de fleste! Skal der for befolkningen  

 derfor være nogen som helst form for fortrydelsesret, kræver det  

 et nej den 28. september! Ser man mere formelt juridisk på  

 spørgsmålet, har der allerede været arbejdet en del med  

 emnet.
Justitsministeriet har udarbejdet et notat herom, ligesom  

 justitsministeren har været i samråd i Folketingets Europaudvalg  

 om muligheden.
Herefter kan følgende udledes:
Ifølge EU-retten indgås traktater uden  

 tidsbegrænsning.
Der er således intet i traktaterne om, hvordan  

 et land bryder ud af f.eks. euroen igen.
Det står derfor klart, at skal  

 der ske ændringer i Danmarks tilslutning til euroen vil traktatens  

 artikel 48 skulle anvendes, og der skal være enighed mellem alle  

 EU-lande, for at Danmark kan trække sig ud.
Danmark kan ikke  

 selvstændigt beslutte at udtræde af euroen igen og  

 genindføre kronen! Eurotilhængere har påstået, at dette  

 ikke er et problem, da det ikke kan tænkes, at lande vil lægge  

 hindringer i vejen for en dansk udtræden af euroen.
Men dette er rene  

 taktiske udtalelser op til den 28. september.
Selvfølgelig vil de  

 øvrige lande ikke finde sig i, at et rigt land som Danmark pludselig  

 trækker sig ud igen.
Dette vil jo skabe usikkerhed om projektet og  

 gøre euroen endnu dårligere, end den er i dag.
På samme  

 måde vil Danmark da heller ikke, såfremt vi er med i euroen,  

 kunne finde sig i, at Tyskland pludselig melder sig ud og genindfører  

 D-marken.
Sådan kan en valutaunion ikke fungere.
Så selv om dansk forfatningsret efter grundloven  

 naturligvis altid fastslår, at et flertal i Folketinget kan bestemme  

 Danmarks internationale placering, vil EU-traktaten (forrangsprincippet)  

 betyde, at det er uden betydning   i øvrigt helt i tråd med  

 eurotilhængeres ønske om at få nationalstaterne  

 undermineret til fordel for EU.
Selv om et flertal i Folketinget ville  

 vedtage at genindføre kronen, ville det ikke kunne ske på grund  

 af de EU-traktater, Danmark har tiltrådt.
Dansk Folkeparti stiller derfor et ændringsforslag,  

 som betyder, at kronen kun kan erstattes af euroen, såfremt de  

 øvrige EU-lande accepterer, at Danmark kan udtræde igen alene  

 på baggrund af dansk forfatningsret.
De øvrige lande skal  

 således på forhånd erklære, at de ikke vil stille  

 hindringer i vejen for en senere dansk genindførelse af kronen i  

 stedet for euroen.
Euroens naturlige følgevirkninger Økonomisk er der ikke holdbare argumenter for at  

 afskaffe kronen til fordel for euroen.
Men politisk er der naturligvis  

 argumenter.
Hvis man ønsker mere union og flere beslutninger  

 overført fra danske myndigheder og politiske organer til Bruxelles og  

 Frankurt, bør man naturligvis være tilhænger af euroen.  

 Hvis man ser positivt på en udvikling i retning af Europas Forenede  

 Stater, bør man ikke tøve med at stemme ja den 28. september.  

 Det gør Dansk Folkeparti imidlertid ikke.
Netop nu er en ny regeringskonference i gang.
Målet  

 er at skabe en ny EU-traktat, hvorefter Danmark vil få mindre  

 indflydelse end i dag.
Flere beslutninger skal træffes med flertal frem  

 for enstemmighed, så Unionen kan blive mere effektiv, som det hedder.  

 At større effektivitet i Unionen altid er lig med mere magt til  

 Unionen, er et faktum, som ikke må forblive usagt i forbindelse med  

 debatten om euroen.
Det er ikke mærkeligt, at de lande, som er med i  

 euroen i dag, presser på for at lægge mere magt fra  

 nationalstaterne over til EU.
Det er simpelt hen en valutaunions naturlov, at  

 flere og flere beslutninger skal træffes af valutaunionen frem for af  

 landene selv.
Derfor vil euroen presse en endnu større ensretning og  

 centralisering med sig. Ønsker vi det? Dansk Folkeparti gør  

 ikke.
Vi ønsker at værne om dansk selvbestemmelse  

 og det danske folkestyre.
Vi mener, at en vigtig forudsætning for at  

 være et selvstændigt land med eget demokrati er, at vi fastholder  

 vores egen valuta og vores eget pengevæsen.
Eurotilhængere har sagt, at euroen er en naturlig  

 forlængelse af den udvikling, Den Europæiske Union er inde i, og  

 meget rigtigt er det jo.
Men derfor er det også vigtigt at huske  

 på, at Danmark rent faktisk sagde nej tak til Maastrichttraktaten den  

 2. juni 1992   nej, fordi flertallet af vælgerne ikke ønskede  

 Danmark med i den politiske unionsudvikling, som hele tiden kræver  

 fornyede magtredskaber over for nationalstaterne i den evige kamp for at  

 nedbryde det demokrati og folkestyre, vi har opbygget.
Er der da nogen, som  

 tror på, at EU vil højne dansk demokrati og folkestyre? Nej  

 det vil altid være en kamp om at bevare dansk demokrati og folkestyre  

 imod den stadig stigende indflydelse fra Bruxelles.
Euroen er den største enkeltbegivenhed hen imod  

 Europas Forenede Stater   eller som der rettelig står i EU-traktaten  

 hen imod »en stadig snævrere union«   vi har set.
Er det logisk, at Danmark siger ja eller  

 nej til denne udvikling? Det logiske med Danmarks demokrati og folkestyre som  

 baggrund er naturligvis et nej og dermed en forlængelse af det, vi  

 kender i dag.
Et tredje mindretal (Enhedslistens medlem af  

 udvalget) indstiller lovforslaget til forkastelse ved 3. behandling,  

 men ønsker dog at stille det under nr. 3 nævnte  

 ændringsforslag.
Mindretallet kan endvidere tiltræde det under  

 nr. 1 stillede ændringsforslag.
Mindretallet kan tillige tiltræde  

 det under nr. 2 stillede ændringsforslag, medmindre der indløber  

 indsigelse imod dette ændringsforslag fra Grønland og  

 Færøerne.
 Mindretallet opfordrer vælgerne til ved den kommende  

 folkeafstemning den 28. september 2000 at stemme nej til dansk deltagelse i  

 euroen.
Folkeafstemningen handler om en af de mest  

 vidtrækkende politiske beslutninger i nyere dansk historie.
Hvis det  

 bliver et ja til euroen, så er der tale om en uigenkaldelig beslutning,  

 som vil gøre Danmark til et såkaldt kerneland i EU, og som for  

 årtier fremover vil binde Danmark til en udvikling, hvis slutpunkt er  

 dannelsen af en vesteuropæisk forbundsstat eller Europas Forenede  

 Stater, en EU-version af USA, en ny global supermagt med egen hær, flag  

 og mønt og   hvis det står til Tysklands udenrigsminister   egen  

 præsident og unionsforfatning.
Den danske befolknings afgørelse den 28. september  

 vil i tilfælde af et ja være uigenkaldelig.
Der er ingen  

 fortrydelsesret i traktaten (se nedenfor om forholdet mellem grundloven og L  

 288), men også et nej vil få vidtgående betydning, fordi et  

 dansk nej kan blive startskuddet til en ny europæisk debat om hele  

 eurokonstruktionen og den føderalistiske unionsudvikling, som den  

 trækker med sig, og som gennemføres hen over hovedet på  

 befolkningen i lande som f.eks.
Tyskland og Finland, hvor euroen sættes  

 i kraft, uden at vælgerne nogen sinde har godkendt det ved en  

 folkeafstemning.
I lande som Storbritannien, Tyskland, Finland og Sverige og  

 også østeuropæiske ansøgerlande som for eksempel  

 Polen og Tjekkiet vil et dansk nej skabe en debat og optimisme i store dele  

 af befolkningerne og rejse kravet om en anden vej for Europa end den  

 føderalistiske.
Et af verdens største børsselskaber, Merrill  

 Lynch, har ifølge Børsen den 10. august 2000 gennemført  

 en analyse af konsekvenserne af den danske folkeafstemning.
Ifølge  

 analysen vil den store taber ved et dansk nej være euroen og  

 unionsudviklingen, som vil blive bremset op.
Det er interessant, at Merrill  

 Lynch altså klart ser afstemningen som et opgør om  

 føderalismen, og at det verdenskendte børsfirma ikke peger  

 på den danske befolkning som taber, snarere tværtimod kan man  

 sige.
Her i Danmark vil et ja den 28. september formentlig umiddelbart have  

 to konsekvenser, nemlig at et flertal i Folketinget inden for kort tid vil  

 følge op med en folkeafstemning om afskaffelse af yderligere en eller  

 to af de danske undtagelser, formentlig i første række  

 militærundtagelsen.
For det andet øger det risikoen for, at et  

 flertal i Folketinget vil forsøge at ratificere den kommende  

 Nicetraktat uden folkeafstemning for på den måde at undgå  

 et næsten uundgåeligt nederlag.
Den kommende Nicetraktat vil  

 bedømt ud fra de forslag, som i dag ligger på  

 regeringskonferencens bord, udelukkende indeholde negative  

 traktatændringer og har derfor ringe udsigt til at kunne vedtages ved  

 en folkeafstemning.
Mindretallet vil ved starten af det nye  

 folketingsår stille forslag om, at Nicetraktaten under alle  

 omstændigheder skal forelægges befolkningen ved en  

 folkeafstemning.
Et nej den 28. september vil naturligvis afgørende  

 øge befolkningens chance for også i fremtiden at blive  

 hørt, mens et ja formentlig vil betyde afslutningen på den  

 demokratiske tradition, vi har haft her i Danmark siden 1986, nemlig at  

 væsentlige ændringer af Danmarks tilknytning til EU skal  

 afgøres af befolkningen.
Folkeafstemningen den 28. september er derfor  

 også et elementært spørgsmål om udvidelse eller  

 indskrænkning af demokratiet her i Danmark.
Et helt Europa Efter mindretallets opfattelse vil euroen sammen med den  

 kommende Nicetraktat komme til at stå i vejen for ideen om et helt  

 Europa uden nye skillelinjer mellem øst og vest og syd og nord.  

 Kernelandene i EU satser nu på integration i dybden, det vil sige  

 centralisering af Unionsmagten og den såkaldte fleksibilitet, som  

 betyder, at en kreds af EU-lande, altså kernelandene, kan gå  

 videre i unionsudviklingen og for eksempel gennemføre den franske  

 regerings tanker om styrkelse af Eurogruppen og den tyske udenrigsministers  

 planer om nye føderalistiske forfatningsskridt.
Dermed lades de  

 østeuropæiske lande i stikken.
Kernelandenes projekt vil  

 gøre det endnu sværere for disse lande at komme med, og nogle af  

 landene, for eksempel Ukraine, er allerede på forhånd i praksis  

 lukket ude.
Også lande som Bulgarien, Rumænien og Georgien har  

 ringe udsigter til nogen sinde at komme med i kernelandenes Europa.
Samtidig  

 bygger kernelandene videre på en økonomisk skævdeling af  

 Europa, hvor EU s midler fortsat i al væsentligt tilgår de  

 velstående nuværende EU-lande gennem protektionistiske  

 støtteordninger, mens de østeuropæiske lande kun modtager  

 smulerne fra de riges bord.
Problemet forstærkes gennem kernelandenes  

 krav om, at ansøgerlandene skal åbne deres markeder for  

 vesteuropæiske produkter, mens de til gengæld ikke kan få  

 lov til at sælge deres egne vigtigste produkter.
Euroen vil ydermere  

 være en møllesten om halsen på de svagere økonomier  

 i Østeuropa.
Derfor anbefaler mindretallet som alternativ, at Danmark i  

 stedet skal arbejde for integration i bredden, det vil sige en  

 europæisk arkitektur byggende på OSCE, Europarådet,  

 Menneskerettighedsdomstolen med videre.
Der skal være tale om et  

 europæisk samarbejde, hvor selvstændige stater kan samarbejde  

 på lige fod om for eksempel forpligtende mindsteregler for  

 miljøbeskyttelse og en reel omfordeling af midler til de fattigste  

 egne og befolkningsgrupper, og hvor de europæiske lande aktivt i FN og  

 andre globale sammenhænge modarbejder risikoen for nye blokdannelser og  

 vender sig imod den nuværende tendens til skabelsen af et  

 internationalt system i det 21. århundrede byggende på en farlig  

 rivalisering mellem de kommende tre supermagter, EU, USA og Kina.
Mod afmontering af velfærdsstaten Da den tredje og sidste fase i EU s Økonomiske og  

 Monetære Union blev søsat den 1. januar 1999, begyndte den  

 fælles bank og mønt at træde i karakter.
De  

 nuværende 11 eurolande overlod deres magt til at fastsætte rente-  

 og valutapolitikken til Den Europæiske Centralbank (ECB). Siden  

 ØMU-projektet blev vedtaget med Maastrichttraktaten i 1992, har der  

 været ført en stram økonomisk politik i EU-landene.  

 Målet har været at leve op til konvergenskriterierne, hvilket  

 betyder, at der er påbegyndt en afvikling af den offentlige  

 velfærd til fordel for mere privat marked.
Der skal udliciteres og  

 privatiseres for at spare på de offentlige budgetter, uanset dette i de  

 fleste tilfælde giver dårligere velfærd og dårligere  

 service for borgerne.
Hele ideen om en fælles mønt og et  

 fælles indre marked er netop at sikre kapitalen de bedst mulige  

 vilkår.
Euroen er endnu et led i en langstrakt proces, hvor alt  

 samfundsliv skal underordnes markedskræfterne.
Først fik  

 kapitalen lov til at flyde frit på tværs af de europæiske  

 landegrænser, så overgik megen infrastruktur til det private:  

 jernbaner, postvæsen og elværker.
Nu kommer turen til  

 velfærdsordningerne, til folkepension, efterløn, dagpenge og  

 sygehuse.
Et meget klart eksempel på national  

 udmøntning af denne ØMU-politik ses i den tyske skattereform,  

 som blev vedtaget i juli 2000. Her gennemføres samlede skattelettelser  

 på ca. 230 mia. kr. om året, når skattepakken slår  

 fuldt igennem i 2005. Der er blandt andet tale om gigantiske lettelser af  

 erhvervsbeskatningen.
Da en stor del af skattepakken er ufinansieret,  

 lægges der hermed et voldsomt pres for kommende nedskæringer af  

 de offentlige udgifter, når Tyskland på grund af  

 konvergenskravene i ØMU en på et senere tidspunkt bliver tvunget  

 til at skaffe dækning for disse skattelettelser.
Det betyder blandt  

 andet, at befolkningen kan se i vejviseren efter forbedring af de almindelige  

 statsbetalte pensioner.
I stedet har Schröderregeringen fremsat forslag  

 om, at der på arbejdsmarkedet indføres en  

 lønmodtagerbetalt tvangsopsparing til pension.
Hele retningen i den  

 tyske skattepakke stemmer dermed fuldt ud overens med den nyliberalistiske  

 ØMU-filosofi.
ECB   et centralistisk magtorgan For at sikre, at EU-landene nu også følger  

 Unionstraktatens ord, har man nedsat en nidkær vagthund - ECB - til at  

 dirigere og kontrollere valuta- og rentepolitikken.
ECB s ledelse, der  

 består af de nuværende 11 eurolandes  

 nationalbankdirektører og en daglig direktion på 6 personer,  

 afgør suverænt valuta- og rentepolitikken uden indblanding fra  

 regeringer og parlamenter.
Ledelsen kan ikke afsættes, før dens  

 periode udløber.
Den skal ikke stå til ansvar for konsekvenserne  

 af dens politisk-økonomiske beslutninger.
I modsætning til  

 EU-landenes regeringer og parlamenter kan den ikke væltes ved valg  

 eller folkeafstemninger.
Den må ikke modtage gode råd eller ligge  

 under for politisk pression fra regeringerne.
Den står kort sagt kun  

 til ansvar over for traktatens bestemmelser om ØMU-projektet.
ECB kan  

 idømme pengeinstitutter bøder på maksimalt 500.000 euro  

 eller dagbøder på op til 10.000 euro pr. dag i højst 6  

 måneder (dette fremgår af svar på udvalgets  

 spørgsmål 59, der er optrykt i bilag til L 288, bilag 51).
ECB får en større magt end selv de store  

 landes regeringer i forhold til så afgørende ting som valuta- og  

 rentepolitikken.
Bankens målsætning er fastslået i  

 Maastrichttraktaten.
I artikel 105 står der ligeud, at  

 hovedformålet med ØMU-politikken skal være at opnå  

 et stabilt prisniveau.
Kun hvis denne hovedmålsætning ikke »berøres«,  kan det  

 komme på tale at tage hensyn til andre målsætninger som  

 f.eks. beskæftigelsen.
Dette bekræftes den 18. februar 2000 i  

 Information af centralbankdirektør Wim Duisenberg, som siger, at »ECB s primære målsætning skal  

 være   og er   at sikre prisstabilitet i euroområdet«.
Han mener ikke, at der er en modsætning mellem  

 dette og sikring af beskæftigelsen, men det sidste er ikke ECB s  

 opgave.
Hvis den danske direktør for Nationalbanken, Bodil  

 Nyboe Andersen, kommer til at »sidde med ved  

 bordet« skal hun forpligte sig til at følge  

 ECB s regler og grundlag.
Regeringen skriver selv i L 288, at » dansk lovgivning, herunder Nationalbankloven, skal  

 være forenelig med traktatens be-stemmelser for lande, der deltager  

 fuldt ud i tredje fase med den fælles valuta«.
Det betyder, at »  

 Nationalbanken herefter bliver en del af samarbejdet inden for ESCB og  

 følger ECB s retningslinjer og instrukser ved udførelse af  

 ESCB-opgaver «.
Desuden - skriver regeringen i  

 lovforslaget -  » er der formentlig behov for at  

 få skrevet traktatens prisstabilitetsmålsætning ind i  

 loven« (den nye nationalbanklov).
Så hvis regeringen får sit ja den 28.  

 september, kommer »vi«  

 ikke til at sidde ved noget bord.
Det er ikke »os« , altså den danske  

 befolkning, Folketinget eller regeringen, som kommer til at sidde ved bordet,  

 men alene en enkelt dansker, nationalbankdirektøren, som »vi« ifølge traktaten  

 ikke må forsøge at påvirke.
Men dagsordenen er fastlagt:  

 nemlig traktatens bestemmelser om prisstabilitet på bekostning af andre  

 sociale og økonomiske hensyn.
Dette er kernen i diskussionen   om de  

 mest afgørende beslutninger omkring vor økonomi og indretning  

 af samfundet skal overlades til en flok embedsmænd i Frankfurt.
Tilslutning til euroen vil medføre væsentlige  

 ændringer af reglementet for Danmarks Nationalbank.
Ifølge svar  

 på spørgsmål 62 (optrykt i bilag til L 288, bilag 51), har  

 den kgl. bankkommissær (økonomiministeren) ret til at deltage i  

 nationalbankdirektionens møder.
Forholdet mellem regeringen og  

 Nationalbanken skal ved tilslutning til euroen ændres, idet traktaten  

 forbyder, at ministeren blander sig i Nationalbankens forberedelse af  

 møder i Centralbanken.
Ifølge svar på  

 spørgsmål 65 (optrykt i bilag til L 288, bilag 51) skal der  

 også gennemføres en række ændringer af lov om  

 Danmarks Nationalbank, men ifølge svaret har regeringen ikke inden  

 tidsfristen for afgivelsen af betænkning haft mulighed for at udarbejde  

 en oversigt over disse ændringer, men har lovet, at udvalget snarest  

 vil modtage denne.
Enhedslisten vender sig stærkt imod, at en  

 håndfuld bankdirektører i ECB skal afgøre de overordnede  

 økonomiske rammer for samfundsudviklingen.
Hertil kommer, at EU s  

 Ministerråd kan idømme eurolandene deponering eller direkte bod,  

 som ikke vil blive tilbagebetalt.
Det fremgår af svaret på  

 spørgsmål 57, at hvis denne bod var blevet pålagt Danmark  

 i 1999, så ville boden kunne løbe op i ca. 6 mia. kr., og der  

 kan efterfølgende idømmes yderligere en bod.
Der er  

 således tale om, at Danmark kan miste et betydeligt beløb, hvis  

 Danmark overtræder konvergenskravene.
Dette vil ske i en situation,  

 hvor dansk økonomi har problemer, og vil således medvirke til at  

 forstærke den økonomiske krise.
Der er altså i euroen  

 indbygget en selvforstærkende krisemekanisme.
Samråd den 14. juli 2000 Økonomiministeren var den 14. juli 2000 på  

 initiativ af Enhedslistens medlem af udvalget i samråd om  

 spørgsmålet om den indflydelse, som Danmark i givet fald kunne  

 opnå ved tilslutning til euroen, og hvad denne indflydelse i givet fald  

 skulle bruges til.
Ministeren bekræftede desværre, at regeringen  

 fuldt ud støtter den nuværende opbygning af euroen, som  

 indebærer, at pengepolitik i EU ikke er et anliggende for folkevalgte,  

 og ministeren tilsluttede sig indholdet i et brev, som Nationalbankens  

 direktør har sendt til folketingsmedlem Keld Albrechtsen.
Heri afvises  

 blandt andet tanken om at indføre offentlighed omkring  

 stemmeafgivningen i Centralbankens styrelsesråd.
Korrespondancen mellem  

 nationalbankdirektøren og Keld Albrechtsen er optrykt som bilag til  

 betænkningen.
Endvidere henvises til svarene på  

 spørgsmål 71, 72 og 75 (optrykt i bilag til L 288, bilag  

 51).
Euroen kræver harmoniseringer For at hele ØMU-projektet kan hænge sammen,  

 kræves en harmonisering og koordinering af skatte- og finanspolitikken,  

 og dermed også af det sociale område og arbejdsmarkedet.
Herom  

 ligger der forslag både fra EU-landene selv, fra Europa-Kommissionen og  

 fra en lang række økonomiske og politiske eksperter, som  

 samstemmende siger, at ellers kan hele ØMU-projektet ikke fungere.
Kravene er, at lønarbejderne skal være mere  

 fleksible, der skal være større forskel på  

 lønningerne, dagpengene skal være lavere, dagpengeperioderne  

 kortere, og folk skal i højere grad selv spare op til deres pension,  

 alt sammen for at EU-landene kan hamle op med væksten i USA.
Derfor kom  

 Nyrup-regeringen med den såkaldte »modernisering« af  

 arbejdsmarkedet i 1998. Derfor kom forringelserne af efterlønnen.
Vi  

 vil komme til at se mere af samme skuffe i årene fremover.
 Det var også indholdet i den tale som  

 Europa-Kommissionens formand, Romano Prodi, holdt i Europa-Parlamentet, og  

 som Aktuelt beskrev den 5. maj 1999. Ifølge Aktuelt mener Prodi, at  

 staten må holde op med at bruge så mange penge på  

 samfundets svage, hvis vi skal klare os i den internationale konkurrence:  

»Her bør man i det mindste lade sig  

 inspirere af fælles principper om, at (privat) forsikring skal  

 udgøre en større del af den sociale sikring.« I talen gik han ind for, at EU-landene i fremtiden  

 skal harmonisere og i fællesskab nedsætte skatterne og overveje,  

 hvilke udgifter staten skal skære i.
Og på Lissabon-topmødet den 23.-24. marts  

 2000 var EU-regeringscheferne enige om at etablere den såkaldte »europæiske sociale model«, som bl.a. tager sigte på at koordinere  

 EU-landenes forskellige sociale ordninger.
Disse vedtagelser blev den 11.  

 april 2000 fulgt op af Europa-Kommissionen, der i sin halvårlige  

 rapport kom med en række anbefalinger til den danske regering:
» I selve kommissionsrapporten hedder det bl.a. om Danmark:  

»Størrelsen på den offentlige sektor  

 fortsætter med at ligge i top i EU  . Danmark bør  

 fortsætte med at øge effektiviteten i den offentlige sektor ved  

 at bruge offentligt udbud mere systematisk  . Beskatningen af arbejdskraft er  

 høj, mens de sociale overførsler er store og  

 generøse.« Berlingske Tidende skrev også, at  

 Europa-Kommissionen med Lissabon-topmødets konklusioner i hånden  

 havde fået et nyt våben til at påvirke medlemslandenes  

 økonomiske politik, og især hvordan de indretter deres  

 skattesystemer, arbejdsmarked og offentlige sektor.
På økonomiministrenes rådsmøde  

 forud for Lissabon-topmødet blev man enige om   med dansk  

 støtte   at gå ind for, at medlemsstaterne »bør aflægge rapport om de offentlige  

 finansers holdbarhed på lang sigt, om følgerne af befolkningens  

 stigende gennemsnitsalder for udgifterne til pension og sundhedsvæsen  

 og om, hvilke politiske foranstaltninger der træffes for at tage  

 udfordringen op«.
Man blev også enige om at  

 anbefale, at Økofinrådet til topmødet i Nice til december  

 i år skal aflægge en rapport om pensionsordningerne og  

 sundhedsvæsenet, og om der kan tages skridt til at lette skattetrykket  

 til at omlægge de offentlige udgifter og meget andet.
Endelig hed det i  

 økonomiministrenes anbefalinger, at denne rapport bør omfatte  

 en vurdering af, om der træffes passende politiske foranstaltninger for  

 at tage denne udfordring op.
Dette til trods siger regeringen og de andre  

 unionstilhængere stadig, at på disse områder skal og kan EU  

 ikke blande sig.
Men økonomiminister Marianne Jelved har i  

 allerhøjeste grad selv siddet »med ved  

 bordet« og været med til at diskutere,  

 beslutte og godkende ovenstående beslutninger og anbefalinger.
Her er  

 hun ikke blevet holdt udenfor! Professor i socialret, Kirsten Ketscher, gør i et  

 interview i Det ny Notat den 14. april 2000 opmærksom på, at i  

 andre EU-lande er de fleste sociale goder forbundet med  

 ansættelsesforhold og forsikringsordninger af forskellig karakter, mens  

 vi i Danmark har tradition for at betale for sociale ydelser over skatten.  

 Hun siger til bladet, at »den danske  

 skattefinansiering gør, at vi bliver ekstremt udsatte, hvis man  

 afskaffer kravet om enstemmighed« i forhold til de  

 sociale områder.
Alt dette og meget mere vil der blive taget konkret hul  

 på ved EU-topmødet i Nice.
Derfor har den socialdemokratiske  

 statsminister besluttet at satse på en tidlig afstemning om euroen,  

 før vi alle har kunnet se de mange skridt i retning af mere union,  

 mere integration og flertalsbeslutninger på områder, hvor EU ikke  

 havde kompetence før.
Samtidig ved vi, at regeringen ikke ønsker en ny  

 folkeafstemning om den kommende Nicetraktat.
Det er blevet bekræftet  

 flere gange af udenrigsminister Niels Helveg Petersen og  

 økonomiminister Marianne Jelved.
Så vi kommer overhovedet ikke  

 til at stemme, om vi f.eks. kan acceptere flertalsafgørelser på  

 ovennævnte område.
Hvis det bliver vedtaget på  

 EU-topmødet i Nice, så bliver det bare skrevet ind i traktaten.
Et politisk projekt ØMU-udviklingen bliver brugt som rambuk for de  

 kræfter i EU, som vil have mere centralisering og integration.
Det var  

 også hovedårsagen til, at vi fik ØMU en via  

 Maastrichttraktaten.
En lang række økonomer med vismændene  

 i spidsen siger samstemmende, at det ikke har den store betydning for Danmark  

 rent økonomisk, om vi er med i ØMU en eller ej.
ØMU en er først og fremmest et politisk  

 projekt til at fremme integrationen i EU.
Det bekræftede finansminister  

 Mogens Lykketoft allerede i september 1998 til månedsavisen Europa:  

» Den fælles mønt er ikke rundet af  

 økonomiske overvejelser.
Drivkraften i projektet var rent politisk.  

 Den fælles mønt var det mest velegnede til at binde det  

 genforenede Tyskland til sine naboer i en uopløselig enhed.
Det var  

 det, der drev projektet frem  . Meget af økonomisnakken er  

 efterrationalisering af en overordnet politisk beslutning.« Hvis Danmark går med i euroen, afgiver vi frivilligt  

 centrale elementer af vor selvbestemmelse over den økonomiske politik.  

 Det vil underminere de politiske og demokratiske muligheder for det danske  

 Folketing, de politiske partier, bevægelser og faglige organisationer,  

 ja for hele den danske befolkning i at øve indflydelse på og  

 være medbestemmende over deres egen tilværelse.
Unionen og  

 ØMU en er udemokratisk og centralistisk, så det batter.
Om fortrydelsesretten og forholdet mellem grundloven og L 288 Statsminister Poul Nyrup Rasmussen forsikrede  

 ifølge Politiken den 29. februar 2000 på et møde på  

 Krogerup Højskole, at jeg »har meget  

 nøje fået det undersøgt, også af eksperter uden for  

 Justitsministeriet.
Der er intet statsretligt til hinder for, at vi kan melde  

 os ud af ØMU-samarbejdet, hvis vi ønsker det.« Men han blev straks imødegået af et medlem af  

 den daglige ledelse af ECB, Tommaso Padoa-Schioppa: »Det vil være en meget kompleks operation at melde  

 sig ud igen, når man først er kommet ind.
For det første  

 åbner traktaten ikke mulighed for, at medlemslande kan melde sig ud  

 igen, og for det andet vil et sådant ønske være forbundet  

 med meget svære diskussioner og store tekniske vanskeligheder.« Statsministeren har i månedsvis fastholdt sine  

 udtalelser om, at Danmark har en fortrydelsesret, selv om det står mere  

 og mere klart, at statsministerens teori om juraen ganske enkelt er forkert.  

 Justitsministeren var den 8. august 2000 i samråd i udvalget på  

 initiativ af Enhedslistens medlem af udvalget, og efter dette samråd  

 står det efter mindretallets opfattelse klart, at en dansk udmeldelse  

 af euroen (men med opretholdelse af EU-medlemskabet) for det første  

 kun kan lade sig gøre, hvis samtlige andre EU-lande accepterer dette,  

 eller hvis der opstår så væsentlige ændringer af  

 vilkårene for dansk euromedlemskab, at Danmark med henvisning til  

 folkeretten kan påberåbe sig bristede forudsætninger.
Men i  

 sidstnævnte tilfælde kan sagen i tilfælde af uenighed i EU  

 indbringes for EF-Domstolen, der så kan bestemme, at Danmark ikke kan  

 udtræde af euroen.
En sådan dom vil være statsretligt  

 bindende for de danske myndigheder, så længe Danmark er medlem af  

 EU.
Det følger af det såkaldte forrangsprincip i EU.  

 Ifølge dette princip er EF-Domstolens afgørelser en del af  

 dansk statsret.
Statsministerens påstand om, at der intet statsretligt  

 er til hinder for, at vi kan melde os ud af ØMU-samarbejdet, er  

 altså ganske enkelt forkert.
Hertil kommer, at de øvrige eurolande af  

 principielle grunde formentlig vil nægte at acceptere et lands  

 udtrædelse.
De vil helt givet afvise indførelse af et  

 svingdørsprincip, der jo også ville åbne døren for  

 andre eurolande, som på et senere tidspunkt mister lysten til at  

 være med.
Derfor vil den eneste vej ud for Danmark efter al  

 sandsynlighed være en udmeldelse af EU.
Det er så et  

 spørgsmål, om dansk udmeldelse af EU i praksis kan lade sig  

 gøre, hvis vi først er blevet medlem af euroen.
 I den danske statsret er det almindeligt antaget, at  

 overladelse af suverænitet til en mellemfolkelig myndighed ved brug af  

 grundlovens § 20 forudsætter, at Folketinget har en fortrydelsesret,  

 der gør det muligt at tage suverænitetsoverladelsen tilbage.
Det må betvivles, om L 288 reelt og juridisk  

 indeholder en sådan nødvendig fortrydelsesret.
Mindretallet  

 finder det derfor ikke godtgjort, at grundloven tillader vedtagelse af L 288.  

 Mindretallet har opfordret regeringen til at sørge for, at der fra  

 statsretseksperterne på vore universiteter indhentes en uvildig  

 redegørelse for grundlovsproblemet.
Regeringen har afvist dette  

 ønske.
Bevidst underminering af euroundtagelsen En af de fire danske undtagelser gælder euroen.  

 Danmark står uden for den tredje og sidste fase i ØMU en.
Men  

 denne undtagelse bliver systematisk undermineret af den danske regering.
Det  

 er ingen hemmelighed, at regeringspartierne sammen med V, K og CD kun lavede  

 det nationale kompromis med de fire danske forbehold for at få lusket  

 den Maastrichttraktat igennem, som den danske befolkning stemte nej til i  

 juni 1992. Siden de fik et ja i anden omgang til Maastrichttraktaten, har  

 regeringen i fuld overensstemmelse med unionstilhængerne i oppositionen  

 ført en politik, der direkte underminerer den danske undtagelse:
For det første fører regeringen en politik,  

 som om vi var med i ØMU en.
Det betyder, at den danske krone slavisk  

 følger euroen i op- og nedture på valutamarkedet helt  

 uafhængigt af den danske økonomis situation.
Det betød,  

 at den danske krone i løbet af 1997-98 blev opskrevet med ca. 5 pct.  

 Det var ensbetydende med en opskrivning af kronen, som svækkede danske  

 virksomheders konkurrencedygtighed.
I løbet af 1999 blev denne  

 situation vendt til, at kronen er blevet nedskrevet, fordi euroen har taget  

 et styrtdyk i forhold til dollaren.
Den danske krone ryger op og ned i  

 forhold til de valutaer, som er uden for euroland, helt uafhængig af  

 den danske økonomis egen styrke og tilstand.
For det andet har regeringen accepteret  

 konvergenskriterierne og vækst- og stabilitetspagten, der ledsager  

 ØMU en.
Vækst- og stabilitetspagten giver EU mulighed for at  

 indføre sanktioner over for et euroland, som ikke overholder  

 konvergenskriterierne (se ovenfor).
For det tredje har regeringen indgået en aftale om  

 det snævrest mulige udsvingsbånd mellem den nye euro og den  

 danske krone.
Dette udsvingsbånd er på 2,25 pct., som kronen  

 må svinge op eller ned i forhold til euroen, før der skal gribes  

 ind.
Regeringen havde mulighed for at indgå en aftale om et  

 udsvingsbånd på 15 pct., som ville give regeringen et  

 større økonomisk råderum i valuta-politikken.
Men  

 økonomiministeren og finansministeren valgte det snævre  

 udsvingsbånd, fordi de egentlig helst ville have været fuldt med  

 i euroen.
Regeringen har valgt at slavebinde os til euroen.
Regeringen har i sin aftale med ECB accepteret, at det  

 først og fremmest påhviler den danske Nationalbank at skride ind  

 over for spekulation imod den danske krone.
Kun i sidste ende vil ECB  

 være den danske Nationalbank behjælpelig.
Og ECB vil kun  

 støtte den danske krone, hvis vi fører en politik, som er i  

 overensstemmelse med ECB s økonomisk stramme kurs.
Derfor er det  

 afgørende, at valutaudsvingsaftalen mellem regeringen og ECB opsiges.  

 Men hvis vi først kommer med i euroen, så hænger vi  

 på den.
 Hvis Danmark går med i ØMU en, vil det blive  

 umuligt for den danske befolkning at stemme sig til en anden økonomisk  

 politik i Danmark, hvis den nye regerings økonomiske linje ikke passer  

 ind i ECB s beslutninger.
Enhedslisten har ingen illusioner om, at de socialistiske  

 og socialdemokratiske regeringer og partier vil ændre på Unionen  

 med deres snak om »et socialdemokratisk EU« . Unionens regeringer og partier   inklusive de  

 socialdemokratiske   har accepteret Maastrichttraktaten og de  

 efterfølgende beslutninger som f.eks. vækst- og  

 stabilitetspagten.
De har accepteret, at prisstabilitet er det vigtigste for  

 ECB.
Hvis de vil have en anden økonomisk politik, er de  

 nødt til at tage et opgør med Unionstraktaten.
De skal slet og  

 ret foreslå en anden traktat med en helt anden social og  

 økonomisk målsætning.
Det er der ingen tegn på at de  

 vil.
Når den danske regering så brændende ønsker et  

 opgør med det danske forbehold, så er det, fordi  

 Nyrup-regeringen står for en højredrejet socialdemokratisk  

 politik, som accepterer ØMU ens præmisser.
 Et fjerde mindretal (Klaus Hækkerup  

 (S)) indstiller lovforslaget til forkastelse ved 3. behandling.
 Tredje fase af Den Økonomiske og Monetære  

 Union trådte i kraft den 1. januar 1999 med fastlåsning af  

 valutakurserne mellem de deltagende landes valutaer, og fra den 1. januar  

 2002 erstattes de nationale mønter og sedler med de fælles  

 mønter og sedler, cent og euro.
 Danmark skal ved folkeafstemningen den 28. september 2000  

 tage stilling til, om vi vil tilslutte os ØMU ens tredje fase og  

 erstatte kroner og ører med euro og cent.
 Der er stadig stor usikkerhed om, hvordan ØMU en  

 kommer til fungere, og hvordan det vil blive sikret, at de enkelte  

 medlemslande overholder kravene om budgetunderskud på de offentlige  

 finanser.
Den bedste politik for Danmark vil derfor være at  

 stå uden for ØMU en i en årrække.
Herved vil  

 danskerne få et bedre grundlag for at tage stilling til ØMU ens  

 politiske og økonomiske konsekvenser.
Usikkerheden knytter sig især til følgende  

 spørgsmål: a) Vil Sverige og England tilslutte sig euroen   og i  

 givet fald hvornår? Og skal vi oprette bufferfonde som i Finland? b)  

 Vil prisudviklingen være nogenlunde ens i eurolandene, eller vil der  

 opstå spændinger som i det tidligere EMS-system? c) Vil landenes  

 finanspolitik blive nogenlunde ens, eller vil nogle lande køre  

 friløb? d) Kan vi melde os ud, hvis det alligevel ikke er noget for  

 os? e) Hvor bevæger EU sig hen? Ender det med at blive en national  

 superstat? f) Kan eurolandene sikre beskæftigelse og indkomster ved  

 pludselige økonomiske ændringer (stød)? g) Vil renten  

 blive lavere, hvis Danmark tilslutter sig ØMU en? h) Vil udlandet  

 investere i arbejdspladser, hvis vi står uden for ØMU en? i) Vil  

 de internationale spekulanter kaste sig over den danske krone, fordi vi ikke  

 er med i ØMU en? j) Kan vi bedst bevare velfærdsstaten ved at  

 gå med i ØMU en nu eller ved at vente? k) Vil vi overhovedet  

 få mere medindflydelse og medbestemmelse ved at gå med i  

 ØMU en? a.
Danmarks udenrigshandel.
Hovedparten af Danmarks eksport går til lande uden  

 for euroområdet.
Hvis Sverige og England tilslutter sig euroen, vil  

 over halvdelen af vores eksport komme til at gå til eurolande, og der  

 vil foreligge en ændring af forudsætningerne for vores  

 stillingtagen.
Sverige opfylder de økonomiske kriterier for at  

 blive medlem af ØMU en, men da Sverige ikke formelt har en aftale om  

 fastkurssamarbejde, opfylder landet ikke de formelle kriterier for at blive  

 medlem.
Det svenske socialdemokrati besluttede på sin kongres d.  

 10.-12. marts 2000, at der også i Sverige skal afholdes folkeafstemning  

 om euroen.
Der er dog ikke fastlagt nogen dato for afstemningen eller  

 besluttet, hvilken karakter den skal have (besluttende eller vejledende),  

 eller hvilket/hvilke spørgsmål der skal stemmes om.
På  

 kongressen var der en del ØMU-modstandere, der krævede et »nej indtil videre«  til  

 svensk deltagelse i ØMU en, men efter at ledelsen havde bøjet  

 sig for kravet om folkeafstemning (og dermed udelukket muligheden for at  

 gøre ØMU-tilslutningen til et tema i valgkampen forud for det  

 førstkommende riksdagsvalg) kunne en positiv ØMU-beslutning  

 vedtages med stemmetallene 234 mod 113.
Beslutningen indeholder endvidere en passus om, at »behovet for og udformningen af svenske såkaldte  

 buffertfonde eller andre systemer skal undersøges«.
Finland har oprettet sådanne fonde med sigte  

 på under midlertidige omkostningskriser at skabe plads til en reduktion  

 af virksomhedernes lønomkostninger og dermed en styrkelse af deres  

 konkurrencekraft.
 I England har Tony Blair tilkendegivet, at der skal  

 afholdes en folkeafstemning om engelsk tilslutning til ØMU en, og at  

 en sådan afstemning tidligst skal afholdes efter næste  

 parlamentsvalg, der forventes i 2001. Iagttagere forventer derfor tidligst en  

 afstemning i England i år 2002, måske endda først i 2003  

 eller 2004.
b.
Erfaringerne med EMS-samarbejdet.
EMS-samarbejdet blev etableret i 1987 og var et samarbejde  

 om fastlåsning af kurserne.
Efter 5 år   i 1992   brød  

 EMS-samarbejdet sammen, fordi den økonomiske udvikling (bl.a.  

 prisstigningerne) var meget forskellig i deltagerlandene.
 Arbejderbevægelsens Erhvervsråd har opgjort  

 den samlede inflationsstigning 1987-92 således:
Danmark	Vesttyskland	  

  Frankrig	England	Italien	Spanien -------------------------------------------------  

 pct. ------------------------------------------- 1987-92	 17	 16	   16	 33	 34	 34 England, Italien og Spanien havde siden 1987 haft en  

 samlet stigning i priserne på det dobbelte af Danmark, Vesttyskland og  

 Frankrig.
 Med fastlåste valutakurser betød det, at  

 Englands, Italiens og Spaniens eksportvarer i løbet af perioden var  

 blevet 16-17 procentpoint dyrere, og at disse landes eksport derfor faldt,  

 mens Danmarks, Vesttysklands og Frankrigs varer var blevet lettere at  

 eksportere til England, Italien og Spanien.
Danmark, Vesttyskland og Frankrig kunne derfor opbygge et  

 betalingsbalanceoverskud i løbet af perioden, mens England, Italien og  

 Spanien fik betalingsbalanceunderskud.
I 1992 var forskellene så store,  

 at nationalbankerne i praksis opgav støtteopkøb for at  

 fastholde de aftalte valutakurser, og EMS en brød dermed sammen.
I EMS-samarbejdet var viljen til at koordinere den  

 økonomiske politik i deltagerlandene ikke stor nok til, at samarbejdet  

 kunne holde på længere sigt.
Danmark bør derfor afvente,  

 om en sådan vilje nu er til stede i eurolandene, før vi  

 tilslutter os den fælles valuta.
c.
Kan ØMU en fungere? Vi ved endnu ikke, om den økonomiske udvikling i  

 eurolandene bliver tilstrækkelig harmoniseret til at undgå en  

 tilsvarende forskellig udvikling.
 Euroens internationale kursfald er også et udtryk  

 for usikkerhed   måske endog mistillid   til, at den økonomiske  

 politik i de afgørende eurolande vil være tilstrækkelig  

 sammenhængende og målrettet.
Maastrichttraktatens bestemmelser om, at  

 budgetunderskuddet og den offentlige gæld højst må  

 udgøre henholdsvis 3 pct. og 60 pct. af BNP, blev oprindeligt  

 formuleret som krav til de lande, der ønskede at tilslutte sig  

 ØMU en.
For de lande, som er blevet medlem, gælder  

 stabilitetspagtens bestemmelser.
Stabilitetspagten blev vedtaget på Det  

 Europæiske Råds møde i Amsterdam i 1997 efter forslag fra  

 den tyske finansminister Theo Waigel og kan opfattes som en opfølgning  

 på konvergenskravene, der blev formuleret som finanspolitiske krav til  

 de lande, der ønskede at tilslutte sig ØMU en.
Efter  

 stabilitetspagten er medlemslandene forpligtet til at føre en  

 finanspolitik, som på mellemlang sigt sikrer balance eller et mindre  

 overskud på de offentlige finanser.
 Hensigten er, at et medlemsland, der oplever et  

 ekstraordinært stort budgetunderskud skal tage initiativ til at  

 korrigere herfor så hurtigt som muligt og helst inden for et år.  

 Der vil kun undtagelsesvis blive dispenseret fra denne regel, nemlig hvis et  

 for stort underskud skyldes en dyb recession.
Hvis budgetunderskuddet overstiger 3 pct. af BNP, skal  

 landet som hovedregel indbetale en rentefri deponering til EU.
Denne  

 deponering består dels af et fast grundbeløb (0,2 pct. af BNP)  

 og et variabelt beløb (0,1 pct. af BNP pr. procentpoint, som  

 underskuddet overstiger 3 pct. af BNP), som tilsammen maksimalt kan  

 udgøre 0,5 pct. af BNP.
Straffen består således reelt i et  

 rentetab.
Hvis dette ikke fører til en mere ansvarlig finanspolitik,  

 vil den rentefri deponering blive afløst af en bod.
De relevante  

 beslutninger træffes af Rådet af finans- og  

 økonomiministre (Økofin).
Det er endvidere bestemt, at hvis et stort budgetunderskud  

 følger i kølvandet på en alvorlig recession (defineret  

 som et årligt fald i det reale BNP på 2 pct. eller mere), vil der  

 ikke blive iværksat sanktioner.
Hvis derimod det årlige fald i  

 BNP ligger i intervallet 0,75 og 2 procent, vil det være op til  

 Økofin at afgøre spørgsmålet om en relevant  

 straf.
Endelig har Danmark i perioden 1996-99 haft en stigning i  

 arbejdsomkostningerne pr. produceret enhed, der ligger væsentligt over  

 samtlige andre eurolande.
Hvis dette nu bevirker en faldende konkurrenceevne  

 og stigende arbejdsløshed, kan det rejse et pres (fra EU) for  

 yderligere reformer på arbejdsmarkedet, som kan øge  

 lønfleksibiliteten, f.eks. en yderligere forringelse af  

 dækningen under arbejdsløshed.
 Vi ved ikke, hvordan EU (Økofin) vil reagere, hvis  

 nogle af disse situationer opstår.
 Vi ved heller ikke, om nogle af landene vil  

 underbudgettere bevidst, og hvordan EU i så fald vil reagere  

 herpå.
d.
Kan vi melde os ud af euroen? Udtrædelsen er først og fremmest et politisk  

 spørgsmål, men kan rent juridisk anskues fra en statsretlig  

 (dansk ret) synsvinkel og en internationalretlig (folkeretlig/EU-ret).
 Statsretlig:
Ifølge grundloven kan en  

 suverænitetsbeføjelse overdraget til EU med 5/6 flertal i  

 Folketinget eller ved folkeafstemning besluttes tilbagetaget af et  

 almindeligt simpelt flertal i Folketinget.
Når en sådan  

 beslutning er truffet, må der forhandles med de parter, som en  

 sådan aftale er indgået med, om, hvordan og hvornår  

 udtræden kan ske.
 Den internationale side:
EU-trakterne er indgået for ubegrænset tid.  

 Der findes ingen bestemmelser for udtrædelse. Ønsker Danmark  

 på et senere tidspunkt at udtræde af eurosamarbejdet, kan det  

 ske, hvis der er enighed herom mellem eurolandende.
Udtræden vil da ske  

 gennem indgåelse af ændringstraktater, der skal underskrives og  

 ratificeres i alle medlemslande.
Er der ikke enighed herom, kan Danmark udtræde, hvis  

 der er sket væsentlige ændringer i de forudsætninger, der  

 lå til grund for Danmarks indtræden.
Afgørelse af, om  

 sådanne ændringer foreligger, træffes af EF-Domstolen.  

 Får Danmark ikke medhold ved EF-Domstolen og vil udtræde af  

 eurosamarbejdet, må Danmark udtræde helt af EF/EU.
Det er ikke realistisk at forestille sig, at Danmark skal  

 melde sig ud af EU.
I praksis kan det   afhængig af  

 omstændighederne   være vanskeligt at ændre en én  

 gang truffen beslutning om at være med i euroen.
e.
Klar arbejdsdeling mellem EU og medlemslandene.
De næste 5-7 år vil kunne bruges til i et  

 såkaldt kompetencekatalog at få fastlagt, hvad nationalstaterne  

 selv skal klare, hvad vi vil løse i samarbejde i EU, og hvad vi  

 overlader til EU at løse ved flertalsafgørelser på vores  

 vegne.
På samme måde, som man har fastlagt kompetencefordelingen  

 i bl.a. den tyske forbundsforfatning.
 I den fortsatte udbygning af det europæiske  

 samarbejde i EU kunne det være naturligt at søge formen og  

 områderne for samarbejde mellem nationalstaterne og EU nærmere  

 fastlagt, altså at søge nærhedsprincippet fastlagt i  

 praksis.
 En sådan fastlæggelse kunne ske ved, at der i  

 traktaten blev defineret fire forskellige niveauer for samarbejde:
1. For det første politikområder, der skal  

 være forbeholdt nationalstaterne, og hvor EU ikke kan træffe  

 beslutninger.
Det kunne bl.a. være uddannelsespolitik, sundhedspolitik,  

 social tryghed, kulturpolitik, turistpolitik, civil beskyttelse,  

 politivæsen, kommunalvæsen, arbejdsretlige spørgsmål  

 (strejkeret), vandforsyning, arealanvendelsesplanlægning, natur- og  

 landskabspleje, landskabs- og bygningsfredning, boligpolitik  

 (huslejeregulering og bopælskrav) og ejendomsretsforhold.
2. For det andet politikområder, hvor  

 fællesforanstaltninger skal kunne supplere de nationale ordninger.
Det  

 kunne bl.a. være gensidig anerkendelse af niveauet for afsluttende  

 uddannelser, EU-legater til fremme af uddannelsessøgendes  

 internationale mobilitet og tiltag til bekæmpelse af  

 arbejdsløsheden.
3. For det tredje politikområder, hvor EU kan  

 fastsætte fælles minimumsregler, men hvor de enkelte lande kan  

 supplere med mere vidtgående bestemmelser.
Det kunne bl.a. være  

 bekæmpelse af forurening, energibesparelse og regler om beskyttelse af  

 lønmodtagere på arbejdsmarkedet.
4. For det fjerde politikområder, hvor EU har  

 reguleringskompetencen alene.
Det kunne bl.a. være landbrugspolitik,  

 fiskeripolitik og regler til sikring af det indre markeds funktion, herunder  

 forbud mod konkurrenceforvridning.
Opdeling er skitsemæssig, og inden for de enkelte  

 politikområder kan der være delelementer, der hører til i  

 andre samarbejdsformer.
Men oversigtsmæssigt giver sondringen  

 oplæg til den fremtidige ændring af Unionstraktaten.
 Hvis dette ikke sker, er der en nærliggende risiko  

 for, at EU med ØMU en som motor kun bevæger sig i én  

 retning   nemlig mod mere og stadig mere integration! Og en sådan  

 bevidstløs udvikling er ikke hensigtsmæssig eller  

 acceptabel.
 f. Økonomiske stød.
Hvis lande har samme økonomiske struktur, kan de  

 beskæftigelsesmæssige virkninger af skift i  

 vareefterspørgslen, i varepriserne osv. undgås, når  

 landene går sammen i en monetær union, gennem en ændring i  

 kursen på den fælles valuta.
Har de ikke det, vil landene blive  

 påvirket forskelligt, og negative økonomiske skift kan  

 føre til øget ledighed i nogle af deltagerlandene.
Inden for EU er der stadig stor forskel på landenes  

 økonomiske struktur.
Således er f.eks. dansk økonomi  

 fortsat meget afhængig af landbrugseksporten og andre lande f.eks.  

 stærkt afhængig af enegiimport og af prisen herpå.  

 Forandringer i nogle af disse forhold kan påvirke landene meget  

 forskelligt.
Som eksempler på sådanne økonomiske  

 stød   eller prischok, som det ofte kaldes   kan nævnes den  

 tyske genforening, Sovjetunionens opløsning, de svenske og finske  

 økonomiske kriser samt de finansielle kriser i slutningen af 90 erne  

 (Asien, Sydamerika) og de gentagne oliekriser (1972/73 og 1978/79).
 Det er uafklaret, om EU vil yde økonomisk  

 støtte til områder/regioner, der rammes af prischok, og hvordan  

 en sådan eventuel støtte skal finansieres.
g.
Renteforholdene.
Det påstås også, at renten vil blive  

 lavere i Danmark, hvis vi går med i euroland.
I Nationalbankens regi er  

 der gennemført en analyse af forholdene i Canada, hvor delstaterne kan  

 føre delvis selvstændig finanspolitik på samme måde,  

 som de enkelte lande kan i euroområdet.
Konklusionen er, at  

 investorerne vil vurdere hvert enkelt land for sig, og at der derfor stadig  

 vil være renteforskelle mellem landene.
Afgørende for et lavt dansk renteniveau og for at  

 fastholde fastkursaftalen med den europæiske centralbank er, at vi i  

 Danmark fortsætter med at føre en ansvarlig økonomisk  

 politik.
Får vi afviklet statsgælden, vil det være muligt  

 at komme ned på den tyske rente   og måske endda under.
Den højere rente i Danmark kan også af  

 udenlandske investorer betragtes som en risikodækning for ændring  

 i kursniveauet.
Med en omkostning på ca. 1 promille til at kurssikre  

 kroner over for euro i en tre-måneders-periode, er det næppe en  

 afgørende faktor for det danske renteniveau.
h.
Tab af arbejdspladser.
Det påstås ofte, at Danmark vil tabe  

 arbejdspladser ved at stå udenfor.
Det kan ingen sige noget sikkert om,  

 men i det ene år, euroen har eksisteret   fra 1. januar 1999 til 1.  

 januar 2000   steg de direkte udenlandske investeringer i Danmark med 16  

 pct., så med dette erfaringsgrundlag er svaret, at vi ikke vil tabe  

 arbejdspladser.
Målet for penge- og valutapolitikken i EU s  

 monetære union er prisstabilitet.
Det fremhæves flere steder i  

 Maastrichttraktaten, at dette mål skal tillægges absolut  

 prioritet, mens andre mål som f.eks. reduktion af ledigheden kommer i  

 anden række.
i.
Spekulation mod kronen.
 Det fremføres ofte, at et lille land   som Danmark  

   er særlig udsat for spekulation mod dets valuta, og der henvises til  

 situationen i 1992, hvor Sverige blev udsat for spekulationsangreb (som det  

 kaldes).
Den økonomiske udvikling i Sverige efter Anden  

 Verdenskrig minder meget om den danske med økonomisk stabilitet i 50  

 erne og 60 erne.
Da den første oliekrise kom i 1973, søgte  

 Sverige at undgå lavkonjunkturen ved at føre en overbudspolitik  

 i form af skattesænkninger for industrien, støtte til  

 industriens lagerinvesteringer og skattefrie investeringsfonde.
Konsekvensen  

 blev en eksplosion i de offentlige udgifter og store lønstigninger,  

 der snart resulterede i tab af markedsandele og kriser i industrien.
I 1976 lykkedes det endelig det borgerlige Sverige at  

 komme til regeringsmagten.
Men samarbejdet mellem Moderaterne, Folkepartiet  

 og Centerpartiet var ustabilt, og den borgerlige regering forsøgte  

 forgæves i 1976, 1977 og igen i 1981 og 1982 at devaluere sig ud af  

 problemerne, sidste år endda med 16 pct. (over for D-marken).
På baggrund af 1980 ernes stadig stigende  

 lønninger, bankernes forbedrede udlånsmuligheder og inflationen  

 oplevede Sverige i anden halvdel af 80 erne en eksplosiv  

 udlånsstigning.
Den forbedrede købekraft medførte  

 stigende ejendomspriser, der ligesom andre investeringsobjekter gav stort  

 afkast og resulterede i megen spekulation.
Især blev det stigende budgetunderskud og den  

 langvarige inflation efterhånden et påtrængende  

 økonomisk problem, og Sverige stod omkring 1989 på  

 tærsklen til en krise.
Langsomt begyndte arbejdsløsheden at  

 stige, spekulationsboblen brast med faldende ejendomspriser og dykkende  

 aktiekurser.
Socialdemokratiets finansminister, Kjell-Olof Feldt, gik i 1990  

 af i protest mod arbejdsbetingelserne i regeringen i almindelighed og LO s  

 indflydelse på den førte økonomiske politik i  

 særdeleshed.
Ved valget i 1991 fik Socialdemokratiet sit  

 dårligste valgresultat i 60 år, og Ingvar Carlsson måtte  

 overlade regeringsmagten til en ny borgerlig regering under ledelse af Carl  

 Bildt (Moderaterna).
Denne regering forsøgte at gennemføre et  

 decideret systemskifte.
Sænkning af virksomheds-, formue- og  

 marginalbeskatningen samt privatiseringer og besparelser i den offentlige  

 sektor var blandt midlerne.
Men den positive effekt på  

 statsunderskuddet og arbejdsløsheden udeblev.
Den interne disciplin i  

 regeringen var svag.
I 1992 gik bunden ud af Sveriges ejendomsmarked, og den  

 finansielle sektor rystedes af konkurser og tab på ejendomsmarkedet, i  

 industrien og i den finansielle sektor selv.
Situationen var uholdbar.
Den 19. november 1992 opgav Riksbanken at forsvare kronen,  

 og bl.a. sattes renten kortvarigt op til 500 pct., så pengene ville  

 blive i Sverige.
I 1990-93 faldt BNP, og arbejdsløsheden steg i samme  

 periode voldsomt.
I 1993 udgjorde statens budgetunderskud 12,3 pct. af  

 BNP.
Der var tale om en helt uansvarlig økonomisk  

 politik.
Siden fastlåsningen af den svenske krone til D-marken i 1982  

 var de svenske priser steget med 91 pct., mens de tyske priser var steget med  

 24 pct.
Enhver kunne se, det måtte føre til devaluering af den  

 svenske krone   også de svenske spekulanter.
 En tilsvarende situation vil ikke udvikle sig i Danmark.  

 Med den gensidige interventionsaftale, Nationalbanken har med Den  

 Europæiske Centralbank, er en sådan spekulation mod kronen  

 næppe realistisk.
j.
Kan velfærdsstaten bevares? Hvis Danmark tilslutter sig den fælles valuta  

 må det ventes, at priskonkurrencen på markedet for varer og  

 tjenester bliver forøget.
Det er faktisk en af hovedbegrundelserne for  

 at gennemføre ØMU en.
Også den øgede handel over  

 Internettet vil forstærke konkurrencen.
Borgerne vil få lettere  

 ved at købe varerne, hvor prisen (inklusive afgifter) er lavest.
Det  

 ser man allerede af den eksisterende grænsehandel, som i øvrigt  

 vil blive udvidet, når de nuværende importrestriktioner  

 bortfalder.
Det kan føre til et pres for at sænke afgifterne i  

 de lande, hvor de er højest, da indkøbene ellers vil blive  

 foretaget i de lande, hvor afgifterne er lavere.
Af den efterfølgende oversigt over skatter og  

 afgifter i pct. af BNP i EU-landene ses, 1.	at skattetrykket i Danmark er 52 pct. af BNP mod 42  

 pct. i EU i gennemsnit.
Det øgede konkurrencepres medfører, at  

 Danmark bliver nødt til at sænke sit skattetryk, og det må  

 forventes, at de andre EU-lande kommer til at øge deres, 2.	at skatterne i Danmark især opkræves som  

 direkte skatter, mens de i EU især opkræves som  

 arbejdsmarkedsbidrag.
Danmark kommer derfor til at gå fra direkte  

 skatter til arbejdsmarkedsbidrag og/eller bruttoskat, og 3.	at forskellen mellem skattetrykket i Danmark og EU i  

 1986 var 9,3 pct. og i 1996 9,8 pct.
I den 10-årige periode er der ikke  

 sket nogen tilpasning Danmark har brug for en overgangsperiode på ikke  

 under 5 år for i nødvendigt omfang at tilpasse sig det  

 europæiske skattetryk og den europæiske skattestruktur.
Skatter og afgifter i pct. af BNP i markedspriser 1996 Land Total 1986 Moms Punktafg.
Direkte skatter Andre skatter Sociale bidrag Total 1996 Danmark 50,8 10,2 6,8 31,51) 2,1 1,6 52,2 Belgien 47,3 7,0 4,7 17,6 1,9 14,9 46,0 Finland 38,5 8,6 5,8 20,1 1,3 12,4 48,2 Frankrig 44,0 8,1 7,3 8,2 2,4 19,7 45,7 Grækenland 36,9 9,5 8,1 9,0 1,5 12,4 40,6 Holland 45,8 7,0 4,4 11,7 3,2 17,1 43,3 Irland 39,0 7,0 6,3 13,7 2,1 4,5 33,7 Italien 36,1 5,6 5,9 14,8 2,0 14,8 43,2 Luxembourg 48,2 6,7 6,1 17,0 2,9 11,9 44,7 Norge 50,0 8,6 6,5 15,0 1,3 9,6 41,1 Portugal 33,4 8,0 7,1 10,0 0,9 9,0 34,9 Spanien 30,6 5,5 4,3 9,7 1,9 12,1 33,7 Sverige 53,0 7,0 5,8 21,3 2,3 15,5 52,0 Tyskland 37,7 6,7 3,2 10,8 1,9 15,5 38,1 UK 37,6 7,0 5,1 13,2 4,5 6,2 36,0 Østrig 42,9 8,4 7,0 12,2 1,0 15,3 44,0 EU generelt (uvejet) 41,5 7,5 5,9 14,7 2,1 12,2 42,4 Kilde: Besvarelse af Folketingets Finansudvalgs  

 spørgsmål nr. 6 af 19. november 1999 1) Inkl. arbejdsmarkedsbidrag på ca. 3,8 pct. af  

 BNP.
k.
Indflydelse og medbestemmelse.
Indflydelse og medbestemmelse er blevet nøgleordene  

 i argumentationen for et ja til euroen.
Danmark vil få en plads i Den  

 Europæiske Centralbank (ECB), og vi vil »sidde med ved bordet «,  

 når der skal træffes beslutninger, der vedrører os.
Vi  

 får indflydelse og medbestemmelse.
Man må spørge sig selv: på hvad? Det er rigtigt, at Danmark vil få den danske  

 nationalbankdirektør som medlem af ECB s styrelsesråd og  

 måske en gang et medlem af direktionen.
Men ECB s styrende organer skal  

 udmønte den politik, der er fastsat i traktaten.
Og her er det  

 fastsat, at hovedmålet er at fastholde prisstabilitet.
Hverken mere  

 eller mindre.
Hertil kommer, at den danske repræsentant ikke må  

 modtage instruks fra regering eller Folketing.
Hvor er den reelle indflydelse  

 så? Udenrigsministeriets oversigt over de 10 møder, der  

 har været afholdt i Rådet af økonomi- og finansministre  

 (Økofin) fra marts 1999 til marts 2000, viser, at normalt er alle  

 EU-landene repræsenteret ved deres finans- og økonomiministre.  

 De store eurolande Frankrig og Tyskland er mødt med en minister hver  

 eneste gang! Eurolandene udebliver således ikke fra  

 Økofin-møderne, og Danmark har derfor mulighed for    på  

 lige fod med de øvrige EU-lande   at fremføre sine synspunkter  

 over for alle EU-landenes økonomi- og finansministre, og hvis det  

 så er nogle gode og velunderbyggede argumenter, der fremføres,  

 så skal eurolandene nok lytte og tage dem til sig.
Den vigtigste opgave for Økofin er at udarbejde de  

 overordnede økonomisk-politiske retningslinjer for medlemsstaterne og  

 Fællesskabet.
Det er det centrale instrument til den  

 økonomisk-politiske samordning i EU.
Nærmere betegnet drejer det  

 sig om medlemslandenes fælles mål for den økonomiske  

 politik, der ifølge traktaten er en bæredygtig, ikke  

 inflationær vækst, et højt beskæftigelsesniveau,  

 styrkelse af miljøhensynet samt økonomisk og social  

 samhørighed.
 Danmark har altså lige så gode muligheder for  

 at få indflydelse på beslutninger vedrørende EU s  

 økonomiske politik, som hvis vi var med i ØMU en.
Derfor nej nu! Det er en afgørende beslutning, danskerne skal tage  

 den 28. september i år.
 Ifølge den økonomiske sagkundskab har det  

 meget ringe økonomisk betydning for den danske økonomi, om vi  

 tilslutter os euroen eller ej.
Senest vurderede Det Økonomiske Råds  

 formandskab, at »samlet set   (er)   de  

 snævert økonomiske konsekvenser ved et medlemskab små og  

 usikre.« I Nationalbankens seneste kvartalsoversigt for 2. kvartal  

 2000 siges det, at Nationalbankens holdning er velkendt: »De økonomiske fordele ved etablering af en  

 økonomisk og monetær union (er) i det væsentlige allerede  

   realiseret for Danmarks vedkommende.« I Hoffmeyerudvalgets rapport anføres (på side  

 104): »De virkninger på den  

 økonomiske effektivitet for medlemslandene i ØMU en, der er  

 omtalt ovenfor,   er ikke store men de er permanente, og i det omfang de  

 gør sig gældende, er de positive.« Ekspertisen slår således fast, at det ikke er  

 af økonomiske grunde, vi skal tilslutte os ØMU en.
Der er  

 heller ikke noget i vores økonomiske forhold, der gør det  

 nødvendigt for os, at vi tilslutter os ØMU en.
Der er derfor ingen afgørende økonomiske  

 eller politiske grunde, til at vi nu skal erstatte kronen med euroen.
Det er  

 usikkert om eurolandene vil kunne koordinere deres politik godt nok.
Den  

 faldende eurokurs afspejler denne usikkerhed.
Vi ved ikke om   og i givet  

 fald hvornår   to af Danmarks vigtigste handelspartnere, Sverige og  

 England, vil tilslutte sig euroen.
Beslutningen om en eventuel dansk  

 tilslutning til euroen bør udskydes fem til syv år.
Så ved  

 vi, hvad vi skal sige ja eller nej til.
 Om nogle år vil danskerne have en klarere opfattelse  

 af, hvilke fordele og ulemper de som borgere (forbrugere og producenter) har  

 ved en eventuel dansk tilslutning til ØMU en.
For Danmark er det ikke et spørgsmål om at  

 flygte fra globaliseringen eller om at modvirke den.
Det er et  

 spørgsmål om, hvordan et lille land gør sig  

 gældende i en globaliseret verden! Og hvordan vi i en sådan  

 verden sikrer samhørigheden i samfundet.
At vi bekymrer os om det, der  

 sker i vores omgivelser, og de mennesker, der lever der.
 Det er vigtigt at samle bred folkelig opbakning bag dansk  

 udenrigspolitik, og det er uholdbart, at ca. halvdelen af befolkningen er  

 imod den forsat hastige overførsel af beslutningskompetence fra  

 Danmark til EU-systemet.
 Med rette frygter mange, at dansk tilslutning til  

 ØMU en vil blive fulgt af en ophævelse af de øvrige tre  

 forbehold (forsvarssamarbejde, politi- og flygtningesamarbejde og  

 unionsstatsborgerskab) og overnational kompetence på andre  

 områder i forbindelse med afslutningen af den nuværende  

 regeringskonference i Nice.
 Antagelig vil også det europæiske  

 menneskerettighedscharter flytte kompetencen fra Danmark til EU, ligesom det  

 vil styrke den individualistiske livsopfattelse på bekostning af  

 fællesskabet.
EU bør i stedet samle kræfterne om udvidelsen  

 med de øst- og centraleuropæiske lande, der har søgt om  

 medlemskab.
Det vil være det største bidrag til at sikre fred og  

 stabilitet i vores del af verden i de første årtier af det 21.  

 århundrede.
 Vi bør derfor vente med at tage stilling til en  

 eventuel dansk tilslutning til ØMU en i 6-7 år og derfor stemme  

 nej ved folkeafstemningen den 28. september 2000.
Ændringsforslag Af	et mindretal (DF), tiltrådt af et mindretal (SF  

 og EL):
Til § 1 1) Efter ordene »tredje fase« indsættes: »samt på  

 grundlag af, at de øvrige EU-lande accepterer, at en eventuel senere  

 dansk udtræden af ØMU ens tredje fase og genindførelse af  

 kronen kan foretages alene på grundlag af dansk  

 forfatningsret.« Af	et mindretal (DF), tiltrådt af et mindretal  

 (EL):
Ny paragraf 2) Efter § 1 indsættes som ny paragraf:
 § § § »§ § 01.  

 Der afholdes en vejledende folkeafstemning torsdag den 28. september 2000 i  

 Grønland og på Færøerne om, hvorvidt kronen skal  

 afskaffes og erstattes med euroen.
Stk. 2. De nærmere regler om afholdelse af  

 folkeafstemningen fastsættes ved særskilt lov.« Af	et mindretal (EL), tiltrådt af et mindretal (SF  

 og DF):
Til § 4 3) Efter 1. pkt. indsættes som nyt punktum:
» Bemærkninger Til nr. 1 Ved den foreslåede ændring sikres det, at  

 Danmark, såfremt det ønskes, kan udtræde af euroen alene  

 på baggrund af dansk forfatningsret.
Til nr. 2 Efter forslagsstillernes opfattelse vil det være  

 mest fair, at hele rigsfællesskabet og således også  

 Grønland og Færøerne får lejlighed til at udtale  

 sig om euroen gennem folkeafstemninger samtidig med Danmark den 28. september  

 2000. Alternativet er, at Grønland og Færøerne bliver  

 påduttet euroen, såfremt det bliver et ja den 28. september.
Kun  

 i den yderste teori kan Grønland og Færøerne bevare  

 kronen efter et dansk ja.
I så tilfælde skal Danmark, som  

 så har euroen som valuta, stadig via Nationalbanken trykke kroner, som  

 herefter kun vil være gyldig valuta uden for Danmark.
Til nr. 3 Med den foreslåede ændring sikres det, at  

 Danmark i tilfælde af lovens endelige vedtagelse og godkendelse ved  

 folkeafstemningen opnår en fortrydelsesret, hvilket vil sikre, at L 288  

 ikke er i strid med den danske forfatnings princip om, at Folketinget skal  

 kunne tilbagekalde beføjelser som ved brug af grundlovens § 20 er  

 overladt til en mellemfolkelig myndighed.
Carsten Koch (S)  

  Klaus Hækkerup (S)  Per Kaalund (S)  

  Claus Larsen-Jensen (S) fmd.  

  Jens Peter Vernersen (S)  Anne Baastrup (SF)  

 Mimi Jakobsen (CD)  Elisabeth Arnold (RV) nfmd.  

  Keld Albrechtsen (EL)  Charlotte Antonsen (V)  

  Eva Kjer Hansen (V)  Svend Erik Hovmand (V)  

  Jens Kirk (V) Lene Espersen (KF)  

  Henning Grove (KF)  Kristian Thulesen Dahl (DF)  

  Henriette Kjær (KF) Kristeligt Folkeparti og Frihed 2000 havde ikke medlemmer  

 i udvalget.
Bilag 1 Udenrigsministeriets notat af 8. marts 2000 om Danmarks  

 mulighed for udtræden af euroen Til underretning for Folketingets Europaudvalg vedlægges  

 Udenrigsministeriets notat vedrørende mulighed for udtræden af  

 euroen.
NOTAT Indledningsvist bemærkes, at spørgsmålet om en  

 udtræden af ØMUens 3. fase eller dele heraf kan anskues under  

 forskellige retlige synsvinkler, nemlig dels den statsretlige (dvs dansk  

 ret), dels den internationalretlige (folkeretlige/EU-retlige) synsvinkel.  

  Det er ingenlunde på forhånd givet at disse forskellige  

 bedømmelser vil nå det samme resultat.
Til dette må  

 lægges, at udtrædelse under alle omstændigheder er et  

 spørgsmål, hvor rent politiske vurderinger formentlig vil spille  

 en meget væsentlig rolle.
 Først gennemgås den statsretlige side (punkt 1) derefter  

 gennemgås den internationalretlige side (punkt 2).
1. Den statsretlige side I lovbemærkningerne til grundlovens § 20, som er udarbejdet af  

 Forfatningskommissionen af 1946, er det anført, at:
»der i kommissionen har været enighed om, at såfremt en  

 suverænitetsbeføjelse, som Folketinget tidligere har overdraget  

 til en mellemfolkelig myndighed, ønskes taget tilbage, vil et  

 lovforslag herom kunne vedtages efter den almindelige regel ved simpelt  

 flertal.« Udenrigsministeriets daværende folkeretsrådgiver, professor  

 dr. jur.
Max Sørensen behandlede forståelsen af denne udtalelse  

 i sit responsum til regeringen om Forfatningsretlige problemer i forbindelse  

 med Danmarks indtræden i De europæiske Fællesskaber i 1971  

 (optrykt i Juristen 1971, side 434). Max Sørensen udtalte bl.a.
»Det problem Forfatningskommissionen herved tog stilling til var _..  

  proceduren ved en tilbagekaldelse.
Der kunne være tvivl om, hvilken  

 majoritet der skulle kræves til en tilbagekaldelse, og det blev  

 altså fastslået, at de almindelige regler om lovforslags  

 vedtagelse måtte gælde.
Man kan imidlertid gøre gældende, at Forfatningskommissionen  

 herved har forudsat, at en tilbagekaldelse ikke må være  

 udelukket.
Heroverfor kan så anføres, at Rom-traktaten i art.  

 240 bestemmer: »Denne traktat gælder for ubegrænset tid«.  

 Spørgsmålet er da, om denne bestemmelse i Rom-traktaten ikke  

 udelukker en tilbagekaldelse og derved er uforenelig med den  

 forudsætning, hvorpå grundloven bygger.
Svaret er, at en sådan uforenelighed ikke foreligger.
Dette  

 følger af to forskellige ræsonnementer, som i og for sig ville  

 være tilstrækkelige hver for sig til at begrunde resultatet.
For det første betyder den citerede bestemmelse ikke  

 nødvendigvis, at Rom-traktaten gælder for evigt.
Den er  

 afsluttet som en folkeretlig traktat, og det er en almindeligt anerkendt  

 folkeretlig grundsætning, at en part i en traktat kan frigøre  

 sig fra sine pligter ifølge traktaten, hvis forudsætningerne for  

 den oprindelige tilslutning ikke længere er til stede som følge  

 af væsentlige ændringer af faktiske omstændigheder.
Det er  

 endvidere ganske klart, at en stat altid vil kunne frigøre sig fra en  

 traktat med de andre parters samtykke.
Skulle den situation indtræde,  

 at et flertal i folketinget ønsker at bringe dansk medlemskab af  

 Fællesskaberne til ophør, er det vel ikke usandsynligt, at de  

 andre medlemsstater ville se deres interesse i  at imødekomme et  

 sådant ønske og gennemføre de heraf  

 nødvendiggjorte ændringer i traktaten.
Hvad enten Danmarks  

 frigørelse fra Rom-traktaten tænkes at ske på det ene  

 eller andet folkeretlige grundlag, vil den forudsete fremgangsmåde for  

 en forfatningsretlig gyldig tilbagekaldelse af beføjelser, som  

 tidligere er overdraget i medføre af §20, da finde anvendelse.
Det andet ræsonnement er baseret på mere generelle  

 betragtninger vedrørende forholdet mellem en stats folkeretlige  

 forpligtelser og statens interne, nationale retsregler.
Det er almindeligt  

 anerkendt, at folkeretlige regler ikke uden videre gælder også  

 som national ret.
Det er endvidere almindeligt anerkendt, at i tilfælde  

 af uoverensstemmelse mellem folkeret og national ret må den nationale  

 retsregel gå forud i den interne retsanvendelse.
Dette kan på den  

 anden side ikke tjene som undskyldning for staten til ikke at opfylde sine  

 folkeretlige forpligtelser over for andre stater.
For så vidt kan der  

 altså opstå en konflikt mellem statens nationale retstilstand og  

 dens folkeretlige forpligtelser, omend det altid vil være den  

 ansvarlige statsledelses opgave at søge en sådan konflikt  

 undgået, hvis ikke vægten af de nationale interesser er så  

 stærk, at et brud på statens forpligtelser med deraf  

 følgende udenrigspolitiske komplikationer må  

 foretrækkes.« I Justitsministeriets redegørelse for visse statsretlige forhold i  

 forbindelse med Danmarks tiltrædelse af EF omtaler Justitsministeriet  

 også denne del af lovbemærkningerne til grundlovens § 20.  

 Justitsministeriet anfører bl.a.:
» Efter justitsministeriets opfattelse indeholder denne udtalelse ingen  

 forudsætning om, at en tilbagekaldelse af overladte beføjelser  

 statsretligt kun kan finde sted, hvis dette er i overensstemmelse med den  

 pågældende traktats bestemmelse.
En sådan  

 forudsætning ville være så klart i strid med det  

 grundlæggende statsretlige princip om, at den danske lovgivningsmagts  

 handlefrihed ikke er begrænset af hensyn til opfyldelsen af  

 indgåede traktatmæssige forpligtelser, at der måtte  

 kræves helt sikre holdepunkter for, at det kunne antages, at det havde  

 været Forfatningskommissionens hensigt at fravige dette princip  

 på det foreliggende område.
Der er imidlertid hverken i den citerede udtalelses formulering eller i  

 den sammenhæng, hvori den forekommer, holdepunkter for at betvivle, at  

 Forfatningskommissionen er gået ud fra, at også en lov, der er  

 gennemført under iagttagelse af reglerne i grl.'s §20, i  

 overensstemmelse med almindelige statsretlige principper statsretligt gyldigt  

 vil kunne ophæves til enhver tid, uanset om ophævelsen  

 udgør et traktatbrud.  « Det må i overensstemmelse med disse udtalelser  lægges til  

 grund, at Folketinget til enhver tid - statsretligt set - kan tage overladte  

 beføjelser tilbage.
Man kan rejse det spørgsmål, om denne statsretlige adgang til  

 ved almindelig lov at tage overladte beføjelser tilbage også  

 gælder for en kun delvis tilbagetagelse af de overladte  

 beføjelser.
Dette spørgsmål synes ikke tidligere at have  

 været drøftet, men ud fra de ovenanførte generelle  

 udtalelser om forståelsen af lovbemærkningerne til grundlovens §  

 20 om tilbagetagelse  af overladte beføjelser synes det ikke at give  

 anledning til tvivl, at også en partiel tilbagetagelse statsretligt  

 gyldigt kan ske.
Formuleringen af lovbemærkningen til grundlovens § 20  

 (»Såfremt en suverænitetsbeføjelse, som Folketinget  

 tidligere har overdraget til en mellemfolkelig myndighed, ønskes  

 tilbagetaget, vil et lovforslag herom« osv.) synes da også at  

 forudsætte, at en enkelt blandt flere overladte beføjelser  

 isoleret kan trækkes tilbage.
2. Den internationalretlige side EU- og EF-traktaterne er indgået for ubegrænset tid, jvf TEU  

 art 51 og TEF art 312. I overensstemmelse hermed findes der ingen  

 særlige procedurer for udtræden.
Det bemærkes endvidere, at  

 TEF art 123 stk.4 (jvf også TEF art 4, stk 2) taler om en uigenkaldelig  

 fastlåsning af omregningskursen mellem medlemslandenes valutaer.
I  

 overensstemmelse hermed findes ingen bestemmelser for en udtræden af  

 EUROen.
De pågældende bestemmelser vil ved en dansk  

 tiltrædelse af ØMUens 3. fase være forpligtende også  

 for Danmark.
Det bemærkes i denne forbindelse, at Danmark i medfør af  

 Maastricht-traktaten og Edinburgh-afgørelsen opnåede en  

 særlig adgang til at stå uden for 3. fase af ØMUen, og  

 selv træffe beslutning om at kunne iværksætte proceduren  

 for Danmarks deltagelse i EUROen.
Retsvirkningerne af denne særordning  

 vil være udtømt, hvis Danmark efter anmodning fra regeringen  

 optages i EUROen.
En udtræden af EUROen vil derfor ikke kunne ske med  

 hjemmel i den danske undtagelse vedrørende ØMUens 3. fase.
Udgangspunktet for en udtræden af EUROen vil således i givet  

 fald være anvendelsen af den foreskrevne procedure for ændringer  

 af traktaterne jvf art 48 i TEU.
Iflg. denne  bestemmelse kan medlemsstaterne  

 - efter en nærmere foreskreven procedure - ændre de  

 grundlæggende traktater, og der er ikke foreskrevet begrænsninger  

 i hvilke ændringer, der kan gennemføres.
Der tilkommer efter  

 proceduren i TEU art 48 ethvert medlemsland ret til at stille forslag til  

 Rådet om ændring af de grundlæggende traktater.
 Den tilsvarende procedure blev anvendt i forbindelse med Grønlands  

 udmeldelse af EF.
Det er i teorien omtvistet, hvorvidt en aftalt udtræden også  

 ville kunne ske ved en simpel aftale mellem medlemslandene, uden at  

 proceduren i TEU art. 48 bliver fulgt.
Dette spørgsmål har dog  

 næppe større praktisk betydning.
Bilag 2 Justitsministeriets notat af 25. april 2000 om visse  

 forfatningsretlige spørgsmål i forbindelse med en dansk  

 tiltrædelse af Den Økonomiske og Monetære Unions 3. fase  

 med den fælles valuta 2. maj 2000 Til underretning for Folketingets Europaudvalg  

 vedlægges Justitsministeriets notat vedrørende visse  

 forfatningsretlige spørgsmål i forbindelse med en dansk  

 tiltrædelse af Den Økonomiske og Monetære Unions 3. fase  

 med den fælles valuta.
N O T A T om visse forfatningsretlige spørgsmål i  

 forbindelse med en dansk tiltrædelse af Den Økonomiske og Monetære Unions 3. fase med  

 den fælles valuta.
 1. Indledning.
 Som opfølgning på undertegnelsen af Traktaten om Den  

 Europæiske Union (Maastricht-Traktaten) udarbejdede Justitsministeriet  

 et notat af 3. marts 1992 om visse statsretlige spørgsmål ved  

 Danmarks tiltrædelse af Traktaten om Den Europæiske Union  

 (1992-notatet).
 I notatet konkluderes det bl.a., at fuld dansk tiltrædelse af  

 ØMUens 3. fase med den fælles valuta nødvendiggør  

 en anvendelse af grundlovens § 20.
Det konkluderes endvidere, at anvendelse af proceduren i § 20 er  

 tilstrækkelig som grundlag for dansk tilslutning.
Det betyder, at  

 tiltrædelse kan ske uden en ændring af grundloven.
 Formålet med dette notat er at vurdere disse konklusioner i lyset af  

 de retskilder, der er kommet til efter udarbejdelsen af 1992-notatet,  

 herunder navnlig de principielle udtalelser om grundlovens § 20, som er  

 anført i Højesterets dom af 6. april 1998 i den såkaldte  

 Maastricht-sag (UfR 1998, side 800). Det bemærkes i den forbindelse, at  

 Højesterets dom ikke angår de af EF-Traktatens bestemmelser om  

 ØMUens 3. fase, som Danmark i dag står uden for.
Bestemmelsen i grundlovens § 20 omtales under pkt. 2. Under pkt. 3  

 redegøres for de vigtigste bestemmelser i EF-Traktaten  

 vedrørende ØMUens 3. fase.
Justitsministeriets overvejelser  

 fremgår af pkt. 4 og 5. Notatet sammenfattes under pkt. 6.
 2. Grundlovens § 20.
 2.1. Almindeligt.
 Grundlovens almindelige bestemmelse om indgåelse af traktater m.v.  

 findes i § 19, stk. 1. Efter bestemmelsen handler kongen (regeringen)  

 på rigets vegne i mellemfolkelige anliggender.
Visse traktater kan kun indgås med Folketingets samtykke.
Det  

 gælder f.eks. traktater, til hvis opfyldelse Folketingets medvirken er  

 nødvendig, eller hvorved regeringen i øvrigt pådrager  

 Danmark forpligtelser af større betydning.
Folketingets samtykke kan  

 meddeles ved lov eller folketingsbeslutning.
I begge tilfælde  

 kræves alene simpelt flertal i Folketinget.
Grundloven indeholder i § 20 en særlig bestemmelse om Danmarks  

 tilslutning til såkaldt supranationale organisationer.
Bestemmelsen har  

 følgende ordlyd:
 »§ 20. Beføjelser, som efter denne grundlov tilkommer rigets  

 myndigheder, kan ved lov i nærmere bestemt omfang overlades til  

 mellemfolkelige myndigheder, der er oprettet ved gensidig overenskomst med  

 andre stater til fremme af mellemfolkelig retsorden og samarbejde.
Stk. 2. Til vedtagelse af lovforslag herom kræves et flertal  

 på fem sjettedele af Folketingets medlemmer.
Opnås et  

 sådant flertal ikke, men dog det til vedtagelse af almindelige  

 lovforslag nødvendige flertal, og opretholder regeringen forslaget,  

 forelægges det folketingsvælgerne til godkendelse eller  

 forkastelse efter de for folkeafstemninger i § 42 fastsatte regler.« Betydningen af, at en traktat er omfattet af bestemmelsen, er, at Danmarks  

 tilslutning kun kan ske under iagttagelse af den særlige procedure i  

 stk. 2, dvs. med 5/6 flertal i Folketinget eller efter afholdelse af  

 folkeafstemning.
 2.2. Afgrænsningen »nedad« til grundlovens § 19 og »opad« til  

 grundlovens § 88.
 Grundlovens § 20 må afgrænses »nedad«, dvs. over for  

 almindelige mellemfolkelige traktater, som kan tiltrædes alene efter  

 grundlovens § 19. Bestemmelsen må også afgrænses »opad«,  

 dvs. over for traktater, som kun kan tiltrædes efter en  

 grundlovsændring, jf. grundlovens § 88.
Om afgrænsningen »nedad« anførte Højesteret i  

 Maastricht-sagen, at anvendelse af grundlovens § 20 (og ikke blot § 19) er  

 »nødvendig i det omfang, det overlades til en international  

 organisation at udøve lovgivende, administrativ eller dømmende  

 myndighed med direkte virkning her i landet eller at udøve andre  

 beføjelser, som efter grundloven tilkommer rigets myndigheder,  

 herunder beføjelse til at indgå traktater med andre stater.« Om afgrænsningen »opad« indledte Højesteret med at  

 anføre, at det ikke i medfør af § 20 kan overlades til en  

 international organisation at udstede retsakter eller træffe  

 afgørelser, som strider mod bestemmelser i grundloven, herunder dennes  

 frihedsrettigheder.
Højesteret begrundede dette med, at rigets  

 myndigheder ikke selv har en sådan beføjelse.
Efter § 20 kan beføjelser kun overlades i »nærmere bestemt  

 omfang«.
Højesteret udtalte herom bl.a. følgende i dommen:
»§ 20 blev indsat i grundloven i 1953 med det formål at gøre  

 det muligt for Danmark - uden ændring af grundloven efter § 88 - at  

 deltage i internationalt samarbejde, som indebærer, at det overlades  

 til en mellemfolkelig organisation at udøve lovgivende,  

 udøvende eller dømmende myndighed med direkte virkning her i  

 landet.
Da det ikke med sikkerhed kunne forudsiges, hvilke former det  

 mellemfolkelige samarbejde ville antage i fremtiden, blev der ikke foretaget  

 nogen snævrere afgrænsning af, hvilke beføjelser  

 bestemmelsen omfatter.
Det var således tilsigtet at give vide rammer  

 for adgangen til suverænitetsafgivelse.
Det blev imidlertid  

 fastslået i bestemmelsen, at suverænitetsafgivelse kun kan ske i  

 »nærmere bestemt omfang«.
Der blev endvidere lagt vægt på,  

 at de skærpede krav til vedtagelse af lovforslag efter bestemmelsen  

 frembyder en vidtgående garanti.
__ Udtrykket »nærmere bestemt omfang« må forstås  

 således, at der skal foretages en positiv afgrænsning af de  

 overladte beføjelser dels med hensyn til sagsområder, dels med  

 hensyn til beføjelsernes karakter.
Afgrænsningen skal  

 gøre det muligt at vurdere suverænitetsafgivelsens omfang.  

 Sagsområderne kan beskrives i rummelige kategorier, og det kan ikke  

 kræves, at omfanget af suverænitetsafgivelsen er angivet så  

 præcist, at der ikke kan blive tale om skøn eller  

 fortolkningstvivl.
De overladte beføjelser kan angives ved henvisning  

 til en traktat.
 Bestemthedskravet i § 20, stk. 1, udelukker, at det overlades til den  

 internationale organisation selv at bestemme omfanget af sine  

 beføjelser.
Udtrykket »nærmere bestemt omfang« kan ikke forstås  

 således, at beføjelser, der tilkommer rigets myndigheder, kun  

 kan overlades til en international organisation i begrænset - dvs.  

 mindre - omfang __ Tiltrædelsesloven overlader beføjelser til EF i det omfang,  

 det er fastsat i EF-traktaten.
Tiltrædelseslovens forenelighed med  

 grundlovens § 20 forudsætter derfor, at Traktaten opfylder kravet om,  

 at beføjelser kun er overladt »i nærmere bestemt omfang«.
 EF-traktaten bygger på et princip om tildelte kompetencer, jf.  

 Traktatens art. 3b, stk. 1, og art. 4, stk. 1. Fællesskabets  

 institutioner kan kun handle inden for de rammer for Fællesskabets  

 virke, som fremgår af Traktatens bestemmelser, og inden for disse  

 rammer kan institutionerne kun udøve de beføjelser, som er  

 tildelt dem ved eller i medfør af Traktaten.
Princippet om tildelte kompetencer indebærer således en  

 begrænsning i institutionernes beføjelser, som svarer til  

 bestemthedskravet i grundlovens § 20. Højesteret finder, at de  

 specifikke hjemmelsbestemmelser i EF-traktaten opfylder dette krav.« Højesteret udtalte sig endvidere bl.a. om den begrænsning i  

 anvendelsesområdet for § 20, der ligger i, at Danmark fortsat skal  

 bestå som en selvstændig stat, og om spørgsmålet om  

 grundlovens forudsætning om en demokratisk styreform.
Højesteret  

 anførte herom følgende:
»Det må anses for forudsat i grundloven, at der ikke kan ske  

 overladelse af beføjelser i et sådant omfang, at Danmark ikke  

 længere kan anses for en selvstændig stat.
Fastlæggelsen af  

 grænserne herfor må i helt overvejende grad bero på  

 overvejelser af politisk karakter.
Højesteret finder det utvivlsomt,  

 at der med tiltrædelsesloven ikke er afgivet suverænitet til  

 Fællesskabet i et sådant omfang, at det er i strid med den  

 anførte forudsætning i grundloven.
__ Med hensyn til spørgsmålet, om suverænitetsafgivelsen i  

 henhold til tiltrædelsesloven har en sådan karakter, at den  

 strider mod grundlovens forudsætning om en demokratisk styreform,  

 bemærkes, at enhver overladelse af dele af Folketingets  

 lovgivningskompetence til en international organisation vil indebære et  

 vist indgreb i den danske demokratiske styreform.
Dette er taget i  

 betragtning ved udformningen af de strenge krav til vedtagelsen efter § 20,  

 stk. 2. For så vidt angår EF-traktaten er lovgivningskompetence i  

 første række overført til Rådet, i hvilket den  

 danske regering - under ansvar over for Folketinget - kan gøre sin  

 indflydelse gældende.
Det må anses for overladt til Folketinget  

 at tage stilling til, om regeringens deltagelse i EF-samarbejdet bør  

 være betinget af yderligere demokratisk kontrol.
Højesteret  

 finder heller ikke i denne henseende noget grundlag for at anse  

 tiltrædelsesloven for grundlovsstridig.« 2.3. Særligt om kravene til en § 20-lovs beskrivelse af, hvilke  

 beføjelser der overlades.
 Et særligt spørgsmål er, hvilke krav grundloven stiller  

 til en § 20-lovs beskrivelse af, på hvilke områder der overlades  

 beføjelser.
Om dette spørgsmål er det lagt til grund i lovgivningspraksis  

 - og antaget i den forfatningsretlige litteratur - at loven ikke i detaljer  

 behøver at beskrive, på hvilke punkter der vil ske overladelse  

 af beføjelser.
Der henvises nærmere til Henrik Zahle, EU og Den  

 Danske Grundlov (1998), side 74 f., og Jens Hartig Danielsen,  

 Suverænitetsafgivelse (1999), side 91 f.
Det anførte hænger sammen med, at proceduren efter  

 grundlovens § 20, stk. 2, i almindelighed vil blive anvendt i forhold til den  

 pågældende traktat som helhed.
Det forhold, at det - f.eks.  

 på grund af den fortolkningstvivl, der kan være knyttet til en  

 traktats bestemmelser - efterfølgende måtte vise sig, at  

 også andre bestemmelser end oprindeligt antaget indebærer  

 overladelse af beføjelser, er således uden betydning for, om den  

 korrekte fremgangsmåde efter grundloven er fulgt.
 Der henvises i den forbindelse til pkt. 4 i Justitsministeriets  

 redegørelse af 6. oktober 1997 om visse forfatningsretlige  

 spørgsmål i forbindelse med Danmarks ratifikation af  

 Amsterdam-Traktaten.
 3. Den Økonomiske og Monetære Unions 3. fase med den  

 fælles valuta.
 3.1. Generelt.
3. fase af ØMUen med den fælles valuta indebærer  

 fastlåsning af omvekslingsforholdet mellem de deltagende valutaer,  

 indførelse af fælles valuta, som erstatter de nationale  

 valutaer, samt en fælles pengepolitik, der varetages af Det  

 Europæiske System af Centralbanker, og en fælles valutapolitik,  

 der er Rådets ansvarsområde.
Hertil kommer en styrkelse af  

 samordningen af den økonomiske politik, herunder en pligt til at  

 undgå uforholdsmæssigt store budgetunderskud, dvs. for store  

 offentlige budgetunderskud og for stor offentlig bruttogæld i forhold  

 til bruttonationalproduktet.
Danmark har med Edinburgh-afgørelsen fra 1992 meddelt de andre  

 EU-lande, at Danmark ikke deltager i ØMUens 3. fase med den  

 fælles valuta.
Danmark har hermed i henhold til protokol nr. 12 om  

 visse bestemmelser vedrørende Danmark (den danske ØMU-protokol)  

 fået en ØMU-undtagelse.
Virkningen af denne undtagelse er, at  

 alle artikler og bestemmelser i Unionstraktaten og Statutten for Det  

 Europæiske System af Centralbanken (ESCB-statutten), hvori der henvises  

 til en dispensation, vil gælde for Danmark.
Danmark deltager derfor  

 ikke i ordningen med den fælles valuta og vil ikke være bundet af  

 de regler vedrørende økonomisk politik, som kun gælder  

 for medlemsstater, der deltager i 3. fase af ØMUen med den  

 fælles valuta.
Danmark vil bevare sine beføjelser med hensyn til  

 pengepolitik i henhold til danske love og forskrifter, herunder Danmarks  

 Nationalbanks beføjelser i pengepolitiske anliggender.
 Danmark deltager i de øvrige dele af ØMUen, herunder i  

 samarbejdet om den økonomiske politik.
 I det følgende redegøres for de bestemmelser i Traktaten,  

 som har særlig betydning for forholdet til grundloven.
 3.2. De centrale traktatbestemmelser.
 Af særlig betydning for spørgsmålet om forholdet mellem  

 ØMUens 3. fase med den fælles valuta og grundloven er  

 følgende bestemmelser:
1) Artikel 106 (tidligere artikel 105 A). Efter denne bestemmelses stk. 1  

 har Den Europæiske Centralbank eneret til at bemyndige udstedelse af  

 pengesedler i Fællesskabet.
Disse pengesedler - der kan udstedes  

 både af centralbanken og af de nationale centralbanker - er de eneste,  

 der har status som lovlige betalingsmidler i Fællesskabet.
Efter  

 bestemmelsens stk. 2 kan medlemsstaterne udstede mønter med forbehold  

 af centralbankens godkendelse af omfanget heraf.
I modsætning til, hvad  

 der gælder for sedlerne, får Centralbanken således ikke  

 selv adgang til at udstede mønter.
Bestemmelsen giver herudover  

 Rådet adgang til at vedtage  foranstaltninger med henblik på at  

 harmonisere den pålydende værdi og de tekniske specifikationer  

 for mønterne.
2) Artikel 110 (tidligere artikel 108 A). Bestemmelsen giver - sammenholdt  

 med ESCB-statutten - Den Europæiske Centralbank adgang til at udstede  

 forordninger til opfyldelse af nærmere angivne formål.  

 Centralbanken kan desuden vedtage forskellige beslutninger, herunder  

 kræve, at kreditinstitutter, der er etableret i medlemsstaterne, holder  

 mindstereserver på konti i banken.
Centralbanken kan i den forbindelse  

 - inden for rammer fastsat af Rådet - pålægge foretagender  

 bøder eller tvangsbøder i tilfælde af manglende  

 opfyldelse af forpligtelser i henhold til de forordninger og beslutninger,  

 som centralbanken udsteder.
3) Artikel 111 (tidligere artikel 109). Bestemmelsen giver Rådet  

 adgang til at indgå aftaler om monetære spørgsmål  

 eller spørgsmål vedrørende valutakursordninger med  

 tredjelande eller internationale organisationer.
Aftalerne er bindende for  

 Rådet, Den Europæiske Centralbank og medlemsstaterne.
4. Kræver dansk tilslutning til den fælles valuta anvendelse  

 af grundlovens § 20? 4.1. Som anført ovenfor under pkt. 3.2 følger det af  

 EF-Traktatens artikel 110 - sammenholdt med ESCB-statutten - at Den  

 Europæiske Centralbank kan udstede forordninger og beslutninger, der  

 skaber umiddelbare rettigheder og pligter for borgere og virksomheder.
Disse  

 kompetencer går videre, end hvad der følger af de dele af  

 traktaten, som Danmark allerede har tilsluttet sig.
Efter Justitsministeriets  

 opfattelse indebærer artikel 110 derfor overladelse af lovgivende og  

 udøvende magt, jf. grundlovens § 3.
Som ligeledes anført giver EF-Traktatens artikel 111 Rådet  

 adgang til - med bindende virkning for bl.a. medlemsstaterne - at indgå  

 aftaler om monetære spørgsmål eller spørgsmål  

 vedrørende valutakursordninger med tredjelande eller internationale  

 organisationer.
Det må anses for tvivlsomt, om EF kan udøve de  

 omhandlede beføjelser efter traktatbestemmelser, som Danmark allerede  

 har tilsluttet sig.
Justitsministeriet finder derfor, at traktatens artikel  

 111 indebærer overladelse af regeringens beføjelse til at handle  

 på rigets vegne i mellemfolkelige anliggender, jf. grundlovens §  

 19.
 Det anførte svarer til, hvad der er anført i 1992-notatet,  

 jf. notatets pkt. 2.3.6.4.3 og 2.3.6.4.4.
 4.2. Et særligt spørgsmål - der har givet anledning til  

 en vis debat - er, om bestemmelsen i artikel 106, stk. 1, 2. pkt., hvorefter  

 Den Europæiske Centralbank kan udstede pengesedler, indebærer  

 overladelse af kongens (regeringens) prærogativ efter grundlovens § 26  

 til at lade slå mønt i henhold til loven.
Dette er efter Justitsministeriets opfattelse ikke tilfældet.
Det  

 skyldes, at grundlovens § 26 - som også anført under pkt.  

 2.3.6.4.2 i 1992-notatet - efter bestemmelsens tilblivelseshistorie kun kan  

 antages at omfatte mønter og ikke sedler.
Denne retsopfattelse har i øvrigt klar og entydig støtte i  

 den forfatningsretlige litteratur.
Der henvises til C.G.
Holck, Den Danske  

 Statsforfatningsret (1869), side 273, Goos og Hansen, Den Danske Statsret  

 (1890), side 265, H.
Matzen, Den Danske Statsforfatningsret (3. del, 4. udg.,  

 1909), side 159, Knud Berlin, Den Danske Statsforfatningsret (2. del, 2.  

 gennemsete udg., 1939), side 262, og - senest - Jens Hartig Danielsen,  

 Mønter og Pengesedler i Forfatningsretlig Belysning, Juristen 1998,  

 side 1 ff. (særligt side 9), og Suverænitetsafgivelse (1999),  

 side 281. Knud Berlin anfører f.eks., a.st., følgende:
 »Det erindres endelig herved, at den Kongen i Grundlovens § [26] tillagte  

 Ret til at lade slaa Mønt ikke omfatter nogen Ret til at udstede  

 Pengerepræsentativer (Pengesedler)«.
Der har undertiden i den offentlige debat været sat  

 spørgsmålstegn ved den nævnte forståelse af § 26,  

 jf. bl.a.
Jens Peter Bonde og Ole Krarup, Grundloven og EU (1997), side 94 f.  

 På den baggrund kan der være anledning til at fremhæve, at  

 selv om det - hvad der efter Justitsministeriets opfattelse ikke er  

 belæg for - antoges, at § 26 omfattede sedler, ville bestemmelsen i  

 artikel 106, stk. 1, 2. pkt., kunne tiltrædes efter grundlovens § 20 og  

 altså under alle omstændigheder ikke kræve  

 grundlovsændring efter grundlovens § 88.
Dette skyldes, at indholdet af § 20 netop er at åbne mulighed for  

 den kompetenceændring, der ligger i, at beføjelser, som efter  

 grundloven tilkommer rigets myndigheder - herunder regeringens  

 prærogativer - uden en grundlovsændring kan overlades til  

 mellemfolkelige myndigheder.
Det bemærkes i den forbindelse, at  

 prærogativet i grundlovens § 26 udtrykkeligt er nævnt i den  

 forfatningsretlige litteratur som eksempel på en beføjelse, der  

 kan overlades efter § 20. Der henvises herved til Max Sørensen,  

 Statsforfatningsret (2. udg. ved Peter Germer, 1973), side 310, og Henrik  

 Zahle, Dansk Forfatningsret 2 (2. udg., 1997), side 322.
Noget andet - der ikke har betydning i den foreliggende sammenhæng -  

 er, at det ikke kan overlades til en mellemfolkelig myndighed at udøve  

 beføjelser, som danske myndigheder ikke selv kan udøve, fordi  

 det ville stride mod grundloven.
Max Sørensen udtrykker det (a.st.,  

 side 311) således, at det er »grundlovens kompetenceordning der  

 ændres gennem § 20, hvorimod de grundlovsfæstede materielle  

 betingelser for, eller begrænsninger i, kompetencernes udøvelse  

 ikke kan fraviges.« Om forholdet til grundlovens § 88 henvises i  

 øvrigt til pkt. 5 nedenfor.
4.3. Det bemærkes endelig, at spørgsmålet om anvendelse  

 af grundlovens § 20 i den forfatningsretlige litteratur siden 1992 er  

 drøftet også i forhold til andre led i artikel 106. Det drejer  

 sig om bestemmelsens stk. 1, 1. pkt., om Den Europæiske Centralbanks  

 eneret til at bemyndige udstedelse af pengesedler, stk. 1, 3. pkt., om  

 pengesedlers status som lovlige betalingsmidler og stk. 2, 2. pkt., om  

 Rådets adgang til at vedtage foranstaltninger med henblik på at  

 harmonisere den pålydende værdi og de tekniske specifikationer  

 for mønterne.
Der henvises til Jens Hartig Danielsen,  

 Suverænitetsafgivelse (1999), side 287 ff.
Disse spørgsmål har ikke selvstændig betydning for  

 valget af den procedure, der skal følges ved en dansk  

 tiltrædelse af ØMUens 3. fase med den fælles valuta.
Det  

 følger således af det, der er anført ovenfor under pkt.  

 4.1, at proceduren efter § 20 under alle omstændigheder skal anvendes  

 på grund af bestemmelserne i artikel 110 og 111. Denne procedure vil  

 blive anvendt i forhold til ØMUens 3. fase som helhed, og den korrekte  

 fremgangsmåde efter grundloven vil derfor i alle tilfælde blive  

 fulgt, jf. herved pkt. 2.3 ovenfor og pkt. 5.2 nedenfor.
 4.4. Som det fremgår, er det fortsat Justitsministeriets opfattelse,  

 at en dansk tiltrædelse af ØMUens 3. fase med den fælles  

 valuta forudsætter anvendelse af grundlovens § 20.
5. Kræver dansk tilslutning til den fælles valuta  

 grundlovsændring? 5.1. Det følger af det, der er anført ovenfor under pkt. 4,  

 at en dansk tiltrædelse af ØMUens 3. fase med den fælles  

 valuta vil indebære overladelse af beføjelser, som efter  

 grundloven tilkommer rigets myndigheder.
 Spørgsmålet er herefter, om anvendelse af proceduren i  

 grundlovens § 20 er tilstrækkelig, eller om en dansk tiltrædelse  

 forudsætter en grundlovsændring, jf. grundlovens § 88.
5.2. Efter grundlovens § 20 kan beføjelser kun overlades i  

 »nærmere bestemt omfang«.
Indholdet af dette udtryk er belyst i  

 Højesterets dom i Maastricht-sagen, jf. ovenfor pkt. 2.2.
 Som her omtalt anførte Højesteret bl.a., at udtrykket  

 må forstås således, at der skal foretages en »positiv  

 afgrænsning af de overladte beføjelser dels med hensyn til  

 sagsområder, dels med hensyn til beføjelsernes karakter.«  

 Højesteret udtalte endvidere, at afgrænsningen »skal gøre  

 det muligt at vurdere suverænitetsafgivelsens omfang«, men at  

 sagsområderne »kan beskrives i rummelige kategorier«, og at det ikke  

 kan »kræves, at omfanget af suverænitetsafgivelsen er angivet  

 så præcist, at der ikke kan blive tale om skøn eller  

 fortolkningstvivl.« De overladte beføjelser kan efter dommen angives  

 ved henvisning til en traktat.
 Højesteret fandt, at de specifikke hjemmelsbestemmelser i  

 EF-Traktaten, som forelå til pådømmelse, opfyldte  

 bestemthedskravet.
Efter Justitsministeriets opfattelse er der i forhold til  

 bestemthedskravet i § 20 ikke grundlag for at anlægge en anden  

 vurdering af de omhandlede ØMU-bestemmelser i EF-Traktaten end af de  

 traktatbestemmelser, som Højesteret tog stilling til.
Fælles for  

 de relevante bestemmelser er nemlig, at de udtrykker en positiv og  

 tilstrækkelig præcis afgrænsning af de overladte  

 beføjelser, både med hensyn til sagsområder og med hensyn  

 til de overladte beføjelsers karakter.
Det gælder også for  

 så vidt angår artikel 106 i det omfang, denne bestemmelse - som  

 det har været drøftet i den forfatningsretlige litteratur, jf.  

 pkt. 4.3 - måtte antages at indebære overladelse af  

 beføjelser.
 5.3. Som anført i Højesterets dom må det anses for  

 forudsat i grundloven, at der ikke kan ske overladelse af beføjelser  

 »i et sådant omfang, at Danmark ikke længere kan anses for en  

 selvstændig stat.« Højesteret udtalte i dommen, at  

 fastlæggelsen af grænserne herfor i »helt overvejende grad  

 bero på overvejelser af politisk karakter.«  

 Højesteret fandt det »utvivlsomt, at der med tiltrædelsesloven  

 ikke er afgivet suverænitet til Fællesskabet i et sådant  

 omfang, at det er i strid med den anførte forudsætning i  

 grundloven«.
 På den anførte baggrund er der efter Justitsministeriets  

 opfattelse ikke grundlag for at antage, at Danmarks tiltrædelse af  

 ØMUens 3. fase med den fælles valuta skulle indebære  

 overladelse af beføjelser i et sådant omfang, at det strider mod  

 grundlovens forudsætning om Danmark som en selvstændig stat.
5.4. I Maastricht-sagen udtalte Højesteret endvidere, at der heller  

 ikke i relation til spørgsmålet om grundlovens  

 forudsætning om en demokratisk styreform var »noget grundlag for at  

 anse tiltrædelsesloven for grundlovsstridig«.
Højesteret  

 anførte i den forbindelse, at »enhver overladelse af dele af  

 Folketingets lovgivningskompetence til en international organisation vil  

 indebære et vist indgreb i den danske demokratiske styreform«, og at  

 dette er taget i betragtning ved udformningen af de strenge krav til  

 vedtagelsen efter § 20, stk. 2. For så vidt angår EF-Traktaten  

 bemærkede Højesteret, at lovgivningskompetence »i første  

 række [er] overført til Rådet, i hvilket den danske  

 regering - under ansvar over for Folketinget - kan gøre sin  

 indflydelse gældende«, og at det »må anses for overladt til  

 Folketinget at tage stilling til, om regeringens deltagelse i EF-samarbejdet  

 bør være betinget af yderligere demokratisk kontrol.« Den overladelse af beføjelser, der vil følge af en dansk  

 tiltrædelse af ØMUens 3. fase med den fælles valuta, vil i  

 et vist omfang ske til Den Europæiske Centralbank.
Centralbanken er  

 uafhængig af medlemsstaternes regeringer og dermed uden for den  

 parlamentariske kontrol, som Folketinget kan udøve i forhold til  

 danske ministres optræden i Rådet.
 Efter Justitsministeriets opfattelse indebærer dette forhold ikke,  

 at der opstår modstrid med de synspunkter, der er anført i  

 Højesterets dom om en grundlovsmæssig forudsætning om en  

 demokratisk styreform.
 Justitsministeriet har herved navnlig lagt vægt på, at EUs  

 samlede lovgivningskompetence også efter en dansk tiltrædelse af  

 ØMUens 3. fase med den fælles valuta i første række  

 vil ligge hos Rådet.
 Det er endvidere bl.a. tillagt betydning, at der allerede efter den  

 gældende tiltrædelseslov - som Højesteret har anset for  

 grundlovsmæssig - er overdraget en række beføjelser til  

 Europa-Kommissionen, der ligesom Den Europæiske Centralbank er  

 uafhængig af de nationale regeringer og af de parlamentariske  

 kontrolinstanser i medlemslandene.
Hertil kommer, at direktøren for Nationalbanken vil være  

 medlem af Den Europæiske Centralbanks styrelsesråd, hvor de  

 fælles pengepolitiske beslutninger - f.eks. om renteændringer -  

 træffes.
Nationalbanken får dermed del i ansvaret for - og  

 indflydelse på - den fælles pengepolitik.
 6. Konklusion.
 Sammenfattende er det fortsat Justitsministeriets opfattelse, at en dansk  

 tiltrædelse af ØMUens 3. fase med den fælles valuta  

 nødvendiggør anvendelse af den særlige procedure i  

 grundlovens § 20.
 Det er endvidere fortsat Justitsministeriets opfattelse, at anvendelse af  

 grundlovens § 20 er tilstrækkelig, og at en dansk tiltrædelse  

 således ikke forudsætter ændring af grundloven.
Bilag 3 Keld Albrechtsens (EL) åbne brev af 14. maj 2000 til  

 nationalbankdirektøren og dennes var på det åbne brev Under henvisning til Europaudvalgets skrivelse af 19. juli 2000 (Alm. del  

   bilag 1362) vedlægges Økonomiministeriets besvarelse af det  

 deri stillede spørgsmål nr. 144.
Økonomiministeriet Den 24. juli 2000 Besvarelse af spørgsmål nr. 144 (Alm. del   bilag 1362)  

 stillet af Europaudvalget ved skrivelse af 19. juli 2000.
 Spørgsmål nr. 144:
»Ministeren bedes   som lovet på Europaudvalgets møde den 14.  

 juli 2000   oversende nationalbankdirektør Bodil Nyboe Andersens svar  

 på Keld Albrechtsens åbne brev om euroen.« Svar:
 Der henvises til vedlagte materiale, der tillige indeholder en kopi af  

 Keld Albrechtsens åbne brev om euroen.
Danmarks Nationalbank Folketingsmedlem Keld Albrechtsen Folketinget Christiansborg 1240 København K Den 18. maj 2000 Kære Keld Albrechtsen.
 Hermed svar på de spørgsmål, du stillede mig i dit  

 åbne brev, dateret 14. maj 2000:
 Det er i sagens natur umuligt at svare på, hvilken pengepolitik der  

 konkret bør føres om flere år, når Danmark  

 eventuelt er blevet medlem af euroområdet.
a) Nationalbankens repræsentant i ECB s styrelsesråd vil  

 skulle følge traktatens bestemmelser om, at »Hovedmålet for ESCB  

 er at fastholde prisstabilitet. (Dette tolkes som prisstigninger under 2 pct.  

 p.a. på mellemlangt sigt). Uden at  målsætningen om  

 prisstabilitet derved berøres, støtter ESCB de generelle  

 økonomiske politikker i Fællesskabet...«.
Dette vil  

 indebære, at Nationalbanken som deltager i den fælles  

 pengepolitik skal anlægge en bredere synsvinkel og inddrage flere  

 hensyn, end det er muligt i Danmark i dag, hvor pengepolitikken alene er  

 indrettet på at sikre valutakursstabilitet og derfor ikke kan tage  

 hensyn til den øvrige økonomiske udvikling, herunder  

 udviklingen i beskæftigelsen.
 b) og d) Nationalbanken har ikke modtaget nogen henvendelse fra ECB med  

 henstilling om gennemførelse af gennemgribende reformer i Danmark, og  

 Nationalbanken har ikke kendskab til henstillinger fra ECB om den  

 økonomiske politik.
c) Nationalbankens holdning til den økonomiske politik i Danmark er  

 velkendt.
Nationalbanken har ofte opfordret til en ansvarlig finanspolitik af  

 hensyn til den samlede efterspørgselsudvikling og/eller  

 betalingsbalanceudviklingen.
Nationalbanken har derimod ikke tilkendegivet  

 nogen holdning til, om en sådan politik skal sikres gennem  

 ændringer af skatter eller af offentlige udgifter.
e) Nationalbanken fulgte ECBs renteforhøjelse den 27. april 2000,  

 fordi det er en konsekvens af, at Danmark fører fastkurspolitik i  

 forhold til euroen.
Det indebærer som bekendt, at Danmark   bortset fra  

 perioder med valutauro og under den efterfølgende normalisering  

 »skygger« ændringerne i ECBs (tidligere Bundesbanks) pengepolitik.
Da  

 der i perioden op til den 27. april har været ro om den danske krone og  

 hverken havde været tale om væsentlig valutaind- eller  

 udstrømning, var den danske renteændring af samme  

 størrelse som ECBs.
 f) ECB giver efter Nationalbankens opfattelse meget omfattende  

 begrundelser for sine beslutninger gennem pressemeddelelser,  

 pressemøder og ikke mindst gennem sin månedsoversigt, og  

 Nationalbanken finder ikke, at en offentliggørelse af medlemmernes  

 stemmeafgivelse vil bidrage til en bedre forståelse af  

 pengepolitikken.
Med venlig hilsen Bodil Nyboe Andersen Enhedslisten   de rød-grønne Folketingsgruppen Christiansborg 1240 København K Christiansborg, den 14. maj 2000.
Åbent brev til Nationalbankens direktør Kære Bodil Nyboe Andersen, Vedrørende Nationalbankens politik i ECB i tilfælde af dansk  

 euro-medlemskab.
Det er ikke sædvanligt at Enhedslisten henvender sig til  

 Nationalbankens ledelse med politiske spørgsmål, men situationen  

 gør det nødvendigt.
Det er nemlig af afgørende betydning  

 at få belyst inden folkeafstemningen den 28. september hvilken politik  

 den danske Nationalbank vil føre i Centralbankens styrelsesråd i  

 tilfælde af dansk medlemskab af tredje fase af Den Økonomiske og  

 Monetære Union.
Ellers har vælgerne jo ikke et grundlag for at  

 tage stilling til om de ønsker at støtte en sådan  

 politik.
 Det hævdes ofte fra tilhængerside at det er vigtigt at »sidde  

 med ved bordet« og at Danmark taber indflydelse, hvis vi står udenfor.  

 Men spørgsmålet er altså hvad den indflydelse der i givet  

 fald kunne opnås vil blive brugt til.
Jeg er godt klar over at du muligvis på grund af tavshedspligten  

 ikke er i stand til at besvare spørgsmålet eller at  

 Nationalbanken måske slet ikke vil besvare den slags  

 spørgsmål.
Hvis det er tilfældet er det også  

 væsentligt at få dette at vide.
Så ved vi jo, at vi ikke  

 inden folkeafstemningen kan få belyst hvad en dansk plads i  

 styrelsesrådet i givet fald måtte blive brugt til.
 Hvis du er i stand til at besvare spørgsmålet vil jeg gerne  

 have følgende belyst:
a) Hvad er Nationalbankens holdning til traktatens  bestemmelser om  

 prisstabilitet? Skal der føres en hård linje, således at  

 der ved f.eks. renteforhøjelse gribes ind mod enhver tendens til  

 øget inflation eller vil det være den danske Nationalbanks  

 holdning at der i stedet skal tages hensyn til beskæftigelsen og at der  

 altså bør føres en blød linje, der giver landene  

 mulighed for f.eks. at øge de offentlige udgifter selv om dette vil  

 føre til konflikt med konvergenskriterierne? b) Vil det være Nationalbankens holdning at ECB skal bruge sine  

 beføjelser til at varetage henstillinger   altså i realiteten  

 trusler   til landene om den økonomiske politik og vil c) Nationalbanken i givet fald her støtte den fremherskende  

 økonomiske retning i EU, som går ud på at kræve  

 skatter og offentlige udgifter nedsat? d) Har Nationalbanken modtaget en henvendelse fra ECB som omtalt i  

 Børsen den 27. april 2000, om at landene skal gennemføre  

 gennemgribende reformer og hvad er i givet fald Nationalbankens holdning til  

 disse reformkrav (jeg ved meget vel at Centralbanken kan pålægge  

 tavshedspligt, men vil naturligvis gerne vide så meget som muligt,  

 herunder om Nationalbanken rent faktisk har modtaget denne henvendelse?).
e) Hvad var Nationalbankens holdning til den senest gennemførte  

 renteforhøjelse den 27.4. (den danske Nationalbank fulgte få  

 minutter bevidstløst efter med en rentestigning, men der kan jo  

 være forskellige begrundelser for den danske beslutning.
En begrundelse  

 kan  være, at den danske Nationalbank ønsker at signalere  

 fuldstændig tilpasning til de beslutninger der træffes af ECB,  

 hvilket jo også vil være et signal om at banken ikke i  

 tilfælde af euro-medlemskab vil arbejde for ændringer af ECB s  

 politik   eller begrundelsen kunne være at banken direkte er enig i den  

 linje som ECB fører i dag).
f) Hvad er Nationalbankens holdning til spørgsmålet om  

 åbenhed omkring forhandlinger og beslutninger i ECB? Vil banken i  

 tilfælde af euro-medlemskab arbejde for øget åbenhed eller  

 acceptere det eksisterende lukkede system? Jeg imødeser naturligvis med forventning svar.
Det er jo ikke  

 folkevalgte myndigheder som kommer til at sidde med ved bordet i ECB s  

 styrelsesråd, hvis Danmark kommer med i euro en.
Og Folketinget og  

 befolkningen får altså ikke indflydelse på den danske  

 linje.
Derfor syntes jeg det er utrolig vigtigt at vi inden den 28. september  

 får belyst så langt det overhovedet kan lade sig gøre,  

 hvad den danske plads ved bordet i givet fald skal bruges til.
Med al respekt  

 er det jo ikke sikkert et flertal i befolkningen vil være enig i den  

 linje Nationalbankens direktør har tænkt sig at følge.  

 Det kan også være at vi her taler om et område som  

 offentligheden kun i meget begrænset omfang vil blive inddraget i, men  

 så bør vi jo i hvert fald vide det, inden vi stemmer.
Med venlig hilsen Keld Albrechtsen, EU-ordfører for Enhedslisten.
Bilag 4 Justitsministerens talepapir vedrørende besvarelse  

 af samrådsspørgsmål C om forholdet mellem L 288 og  

 grundlovens § 26 og samrådsspørgsmål D om grundloven og  

 dansk fortrydelsesret vedrørende euroen Besvarelse af spørgsmål stillet af Folketingets Europaudvalg  

 til udenrigsministeren den 15. august 2000 vedrørende L 288 om  

 Danmarks deltagelse i den fælles valuta.
Spørgsmål 264 Ministeren bedes - som lovet på Europaudvalgets møde den 8.  

 august 2000 - oversende talepapirerne til besvarelse af  

 samrådsspørgsmål C angående forholdet mellem L 288  

 og grundlovens § 20, som siger, at "Kongen har ret til at lade slå  

 mønt i henhold til loven", og D angående grundloven og dansk  

 fortrydelsesret vedrørende euroen - jf.
L 288 bilag 6.
Svar Der henvises til vedlagte bilag Udkast til besvarelse af samrådsspørgsmål C og D af 14.  

 juni 2000 fra Folketingets Europaudvalg vedrørende forslag til lov om  

 Danmarks deltagelse i den fælles valuta (L 288 - bilag 6) Spørgsmål C:
"Vil ministeren redegøre for forholdet mellem L 288 og grundlovens  

 § 26, som siger, at "Kongen har ret til at lade slå mønt i  

 henhold til loven"?" Spørgsmål D:
"Vil ministeren redegøre for, om grundloven kræver, at  

 Danmark har fortrydelsesret i forbindelse med en eventuel deltagelse i  

 euroen, og om denne fortrydelsesret i givet fald vil være til  

 stede?" Svar:
 1. Jeg vil gerne begynde med at takke for den mulighed, som samrådet  

 giver mig for at redegøre for to grundlovsspørgsmål, der  

 har været fremme i den offentlige debat om Danmarks deltagelse i den  

 fælles valuta.
 2. I spørgsmål C beder udvalget om en redegørelse for  

 forholdet mellem lovforslaget og grundlovens § 26. Efter denne bestemmelse  

 har kongen ret til at lade slå mønt i henhold til loven.
Jeg går ud fra, at anledningen til spørgsmålet er  

 Justitsministeriets notat af 25. april 2000 om visse forfatningsretlige  

 spørgsmål i forbindelse med en dansk tiltrædelse af Den  

 Økonomiske og Monetære Unions 3. fase med den fælles  

 valuta.
Notatet er den 2. maj 2000 fremsendt til bl.a.
Europaudvalget.
 Lad mig for overskuelighedens skyld begynde med at gengive konklusionen i  

 notatet:
 Den er for det første, at Danmarks tiltrædelse af  

 ØMUens 3. fase med den fælles valuta nødvendiggør  

 anvendelse af den særlige procedure i grundlovens § 20. Det skyldes, at  

 Danmark i givet fald vil overlade nye beføjelser, der efter grundloven  

 tilkommer rigets myndigheder, til EF.
Konklusionen er for det andet, at anvendelse af proceduren i § 20 er  

 tilstrækkelig.
Danmarks tilslutning til den fælles valuta  

 forudsætter altså ikke en ændring af grundloven.
3. Den bestemmelse i EF-Traktaten, der har givet anledning til  

 spørgsmålet om mønter og sedler, er artikel 106, stk. 1,  

 2. pkt.
Denne bestemmelse giver Den Europæiske Centralbank ret til at  

 udstede pengesedler med status af lovlige betalingsmidler i  

 Fællesskabet.
Bestemmelsen giver derimod ikke Centralbanken ret til at  

 udstede mønter.
Spørgsmålet er, om det forhold, at Centralbanken får  

 ret til at udstede pengesedler, indebærer overladelse af det kongelige  

 prærogativ i grundlovens § 26 til at lade slå mønt.
Det er  

 her, sondringen mellem mønter og sedler bliver relevant.
4. Efter Justitsministeriets opfattelse må spørgsmålet  

 besvares benægtende.
Det skyldes, at grundlovens § 26 netop kun kan  

 antages at omfatte mønter og altså ikke sedler.
Jeg er opmærksom på, at denne retsopfattelse har givet  

 anledning til diskussion i offentligheden.
Og det er for så vidt helt  

 naturligt: sondringen mellem mønter og sedler kan jo umiddelbart  

 forekomme noget kunstig.
Lad mig derfor slå fast, at det naturligvis ikke kun er selve  

 ordlyden af grundlovsbestemmelsen - der stammer helt tilbage fra 1849 - som  

 Justitsministeriet har støttet sig til.
Som anført i notatet  

 bygger Justitsministeriets retsopfattelse navnlig på bestemmelsens  

 historiske sammenhæng og på den klare og entydige fortolkning af  

 bestemmelsen, der - bl.a. som følge af den historiske sammenhæng  

 - har været lagt til grund i den forfatningsretlige litteratur.
 5. Med hensyn til den historiske sammenhæng vil jeg fremhæve,  

 at den enevældige konge efter statsbankerotten i 1813 gav afkald  

 på selv at udstede pengesedler og i stedet overlod kompetencen til den  

 nyoprettede Nationalbank, der var en selvejende institution.
Det skete i 1818 og havde virkning for de næste 90 år.
Man  

 erkendte nemlig, at befolkningens tillid til danske pengesedler forudsatte en  

 klar adskillelse mellem staten og den udstedende institution.
Da bestemmelsen om kongens ret til at slå mønt i 1848 blev  

 affattet på den grundlovgivende forsamling, antoges kongen altså  

 ikke at have kompetence til at udstede pengesedler.
Og i forarbejderne til  

 den første møntlov, der blev gennemført i 1873, er det i  

 overensstemmelse hermed forudsat, at retten til at udstede danske pengesedler  

 var hos Nationalbanken og ikke hos staten.
6. Det er bl.a. disse forhold, der ligger til grund for den nævnte  

 klare og entydige fortolkning i den forfatningsretlige litteratur, hvorefter  

 grundlovens § 26 skal forstås i overensstemmelse med sin ordlyd og  

 derfor kun omfatter mønter.
Der er her tale om en fortolkning, der  

 første gang findes i en fremstilling af forfatningsretten fra 1869 og  

 senest i en omfattende afhandling om grundlovens § 20 fra 1999. Fortolkningen  

 går altså igen i 130 års retsvidenskabelig teori.
 7. Jeg håber, at jeg hermed har bidraget til at afklare og  

 "afmystificere" spørgsmålet om sedler og mønter.
Samtidig tror jeg, at det er på sin plads at sætte  

 spørgsmålet ind i en lidt større sammenhæng.
Man  

 kan jo nemlig spørge, hvilken retlig betydning det egentlig har, om  

 grundlovens § 26 kun omfatter mønter eller også sedler.
Her har man i debatten kunnet få det indtryk, at hvis § 26  

 også omfatter sedler, så er konsekvensen, at Danmarks tilslutning  

 til den fælles valuta kræver en grundlovsændring.
Eller  

 sagt med andre ord: at konklusionen i Justitsministeriets notat - hvorefter  

 Danmarks tilslutning til den fælles valuta kan ske uden en  

 grundlovsændring - står og falder med fortolkningen af § 26.
 Det er ikke korrekt.
 Selv om man - hvad der altså efter Justitsministeriets opfattelse  

 ikke er belæg for - antog, at § 26 omfattede sedler, ville den  

 pågældende bestemmelse i EF-Traktaten nemlig kunne  

 tiltrædes efter grundlovens § 20 og altså ikke kræve en  

 grundlovsændring.
Det skyldes, at indholdet af grundlovens § 20 netop er at åbne  

 mulighed for den kompetenceændring, der ligger i, at beføjelser,  

 som efter grundloven tilkommer rigets myndigheder - herunder de kongelige  

 prærogativer - kan overlades til mellemfolkelige myndigheder uden en  

 grundlovsændring.
Jeg kan i den forbindelse fremhæve, at  

 kompetencen efter grundlovens § 26 til at slå mønt udtrykkeligt  

 er nævnt i den forfatningsretlige litteratur som en beføjelse,  

 der kan overlades efter § 20.
 Man kan altså sige, at spørgsmålet om mønter og  

 sedler ikke er et spørgsmål om, hvorvidt det er  

 tilstrækkeligt at anvende proceduren i grundlovens § 20, men alene om,  

 i forhold til hvilke traktatbestemmelser det er nødvendigt at anvende  

 § 20-proceduren.
 8. Lad mig sammenfatte:
9. Lad mig herefter kort vende mig mod spørgsmål D.
Her  

 spørger udvalget, om grundloven kræver, at Danmark har en  

 fortrydelsesret i forbindelse med deltagelse i Euroen, og om denne  

 fortrydelsesret i givet fald vil være til stede.
 Man må - som der også lægges op til i  

 spørgsmålet - holde to spørgsmål adskilt fra  

 hinanden:
 Det ene spørgsmål er, om Danmark i forhold til EF vil have  

 ret til frit at træde ud af samarbejdet med den fælles valuta.  

 Det et spørgsmål om international ret, herunder EF-ret.
Det andet spørgsmål er, om det er en forudsætning for  

 anvendelse af grundlovens § 20, at der er en sådan adgang til frit at  

 træde ud.
Det er et dansk forfatningsretligt  

 spørgsmål.
 Med hensyn til det første spørgsmål kan jeg navnlig  

 henvise til det notat om muligheden for udtræden af Euro-samarbejdet,  

 som Udenrigsministeriet den 21. marts 2000 har fremsendt til Europaudvalget.  

 Som det her er anført, må udgangspunktet for en dansk  

 udtræden være den procedure, der i Unionstraktatens artikel 48 er  

 foreskrevet for ændring af traktaterne.
 Med hensyn til den anden problemstilling kan jeg oplyse, at  

 spørgsmålet om, hvorvidt grundlovens § 20 forudsætter, at  

 Danmark frit skal kunne træde ud af det pågældende  

 samarbejde, blev meget udførligt behandlet i forbindelse med Danmarks  

 tiltrædelse af EF i 1972. Jeg kan her bl.a. henvise til  

 Justitsministeriets redegørelse af juli 1972 for visse statsretlige  

 spørgsmål i forbindelse med en dansk tiltrædelse af de  

 europæiske fællesskaber.
 Lad mig citere konklusionen:
"På baggrund af det anførte er det efter justitsministeriets  

 opfattelse utvivlsomt, at anvendeligheden af bestemmelsen i grundlovens § 20  

 ikke er betinget af, at den pågældende traktat giver adgang til -  

 eller dog ikke udelukker - en senere énsidig tilbagekaldelse fra dansk  

 side af overladelsen af beføjelser til vedkommende mellemfolkelige  

 myndighed." Jeg kan henholde mig til denne retsopfattelse, der også blev lagt  

 til grund af Folketinget i forbindelse med gennemførelsen af  

 tiltrædelsesloven.
 I den forbindelse kan jeg tilføje, at lovgivningsmagten til enhver  

 tid med statsretlig gyldighed - og med almindeligt flertal - kan trække  

 beføjelser, som efter grundlovens § 20 er overladt til EF, tilbage.  

 Det fremgår udtrykkeligt af grundlovens forarbejder og er i  

 øvrigt også nævnt i Udenrigsministeriets besvarelse af 21.  

 marts 2000, som jeg omtalte før.
Bilag 5 Udenrigsministerens svar på udvalgets  

 spørgsmål 257 om Danmarks muligheder for at udtræde af  

 euroen Besvarelse af spørgsmål stillet af Folketingets Europaudvalg  

 til udenrigsministeren den 8. og 10. august 2000 vedrørende L 288 om  

 Danmarks deltagelse i den fælles valuta.
Spørgsmål 257 Ministeren bedes - som lovet på Europaudvalgets møde den  

 8.august 2000 - give udvalget en redegørelse for Danmarks muligheder  

 for at udtræde af euroen i en situation, hvor Danmark ønsker at  

 udtræde af euroen, men ikke af EU, og hvor der ikke kan opnås  

 enighed mellem Danmark og de øvrige EU-lande om dansk udtræden.  

 Kan ministeren i den forbindelse bekræfte, at et EU-medlemsland eller  

 EU-kommissionen i en sådan situation vil kunne indbringe  

 spørgsmålet om dansk udtræden af euroen for EF-domstolen,  

 som træffer den endelige afgørelse? Svar Regeringen anbefaler et ja til den fælles valuta ved  

 folkeafstemningen den 28. september 2000 fordi det efter regeringens  

 opfattelse tjener Danmarks interesser bedst.
Efter regeringens opfattelse er  

 det mere frugtbart at diskutere fordele og ulemper ved Danmarks deltagelse i  

 den fælles valuta end rent teoretiske spørgsmål, som det  

 her stillede.
Udenrigsministeriet har med notat af 8. marts 2000 beskrevet muligheden  

 for udtræden af euroen.
Regeringen har herudover i samråd i  

 Europaudvalget og besvarelser af spørgsmål i udvalget og i  

 tinget besvaret en lang række spørgsmål om dette emne.
 Til besvarelse af det stillede spørgsmål kan retsstillingen  

 sammenfattes som følger:
1. Den statsretlige side Statsretligt er det ganske utvivlsomt, at Folketinget med simpelt  

 flertal vil kunne ophæve loven om Danmarks deltagelse i den  

 fælles valuta og dermed også tage de beføjelser, som loven  

 overlader til EF, tilbage.
Dette er uafhængigt af, hvorledes den  

 internationalretlige stilling måtte være.
2. Den internationalretlige side Internationalretligt (folkeretligt og EF-retligt) vil udgangspunktet  

 for en tænkt dansk udtræden være TEUs art 48, der  

 indebærer, at medlemsstaterne i enighed kan vedtage de fornødne  

 traktatændringer.
Dette indebærer, at regeringen  må  

 forhandle med de øvrige medlemslande om at finde  

 aftale-løsninger på de spørgsmål, som en dansk  

 beslutning om udtræden vil rejse.
Som  det fremgår af de givne  

 svar og samrådsbesvarelser, finder regeringen det utænkeligt, at  

 andre lande skulle  ønske at modsætte sig en dansk  

 udtræden.
3.Forholdet mellem den statsretlige og den internationalretlige  

 side Det forhold, at der er to sæt regler inden for to principielt  

 indbyrdes uafhængige retssystemer, der finder anvendelse  og som  

 principielt og hypotetisk kunne tænkes at føre til forskellige  

 resultater, er ikke ukendt, og er allerede anført i indledningen til  

 Udenrigsministeriets notat af 8. marts 2000.
Som anført under pkt. 1 ligger det imidlertid efter den danske  

 grundlov helt fast, at Folketinget - til enhver tid og uafhængigt af EF  

 og de øvrige medlemsstater - kan ophæve loven om Danmarks  

 deltagelse i den fælles valuta.
Virkningen af en sådan  

 ophævelse vil bl.a. være, at reglerne om den fælles valuta  

 ikke længere gælder i Danmark, herunder at EUROen ophører  

 med at være gyldigt betalingsmiddel her i landet.
Skulle Danmark på et tidspunkt ønske at udtræde af den  

 fælles valuta, vil den endelige  beslutning herom altså blive  

 truffet af danske myndigheder.
Dette er et centralt element i princippet om,  

 at Danmark er en suveræn stat.
