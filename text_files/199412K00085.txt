Nr LSF 85 Forslag til Lov om ændring af udlændingeloven, lov om midlertidig  

 opholdstilladelse til visse personer fra det tidligere Jugoslavien m.v. og  

 lov om social bistand (Opstramninger i åbenbart grundløs-proceduren m.v.) Fremsat af indenrigsministeren (Birte Weiss) den 30. november 1994 Vedtaget ved tredjebehandling den 12. januar 1995 Lov nr. 33 af 18/01/1995 § 1 I udlændingeloven, jf. lovbekendtgørelse nr. 894 af 27. oktober 1994,  

 foretages følgende ændringer:
 1. § 2, stk. 1, ophæves, og i stedet indsættes:
 »Udlændinge, der er statsborgere i et land, der er tilsluttet Det  

 Europæiske Fællesskab eller er omfattet af aftalen om Det Europæiske  

 Økonomiske Samarbejdsområde, kan indrejse og opholde sig her i landet i  

 indtil 3 måneder fra indrejsen eller, såfremt de pågældende er  

 arbejdssøgende, i indtil 6 måneder fra indrejsen.
Stk. 2. Udlændinge, der er omfattet af de regler, der er nævnt i  

 stk. 4 (EF-reglerne), men som ikke er statsborgere i et af de i stk. 1 nævnte  

 lande (tredjelandsstatsborgere), kan indrejse og opholde sig her i landet i  

 samme tidsrum som de i stk. 1 nævnte personer.
Tredjelandsstatsborgere skal  

 dog have deres pas eller anden rejselegitimation viseret før indrejsen,  

 medmindre de pågældende er fritaget for visum, jf. § 39, stk. 2.« Stk. 2 og 3 bliver herefter stk. 3 og 4.
 2. I § 2, stk. 3, der bliver stk. 4, ændres »De  

 europæiske Fællesskabers regler« til: »Det Europæiske Fællesskabs  

 regler«.
 3. I § 3 indsættes som 3. pkt.:
»Har udlændingen opholdstilladelse i et andet nordisk land, fradrages  

 dog alene den tid, hvori udlændingen inden for de sidste 6 måneder har haft  

 ophold i Danmark.« 4. § 4, stk. 3, affattes således:
»Stk. 3. Visum kan gives til en eller flere indrejser med ret  

 til indtil i alt 3 måneders ophold inden for et nærmere fastsat tidsrum.
I de  

 nævnte 3 måneders ophold fradrages den tid, hvori udlændingen inden for de  

 sidste 6 måneder har haft ophold i Danmark eller i et andet nordisk land.
Har  

 udlændingen opholdstilladelse i et andet nordisk land, fradrages dog alene  

 den tid, hvori udlændingen inden for de sidste 6 måneder har haft ophold i  

 Danmark.« 5. § 9, stk. 6 og 7, affattes således:
»Stk. 6. Ansøgning om opholdstilladelse efter stk. 2, nr. 2,  

 kan kun indgives af personer, der opholder sig her i landet.
Ved behandlingen  

 af en ansøgning om opholdstilladelse efter stk. 2, nr. 2, kan akterne, der er  

 indgået i sagen om opholdstilladelse til ansøgeren efter § 7, indhentes uden  

 ansøgerens samtykke.
Stk. 7. Opholdstilladelse efter stk. 1 og stk. 2, nr. 1 og nr.  

 3-4, skal være opnået inden indrejsen.
Indenrigsministeren kan dog fastsætte  

 regler om, i hvilke tilfælde ansøgning om opholdstilladelse kan indgives her  

 i landet.« 6. Efter § 27 indsættes i kapitel 4:
» § 27 a.
Til brug for Direktoratet for Udlændinges og  

 Indenrigsministeriets afgørelser om udvisning efter kapitel 4, jf. § 49, kan  

 politiet uden udlændingens samtykke videregive oplysninger om udlændingens  

 strafbare forhold, herunder om sigtelser for strafbare forhold, til  

 Indenrigsministeriet eller Direktoratet for Udlændinge.« 7. I § 28, stk. 1, nr. 3, indsættes som 2. pkt.:
»Udlændinge, der er omfattet af § 2, stk. 1 eller 2, kan dog ikke  

 afvises af denne grund.« 8. I § 28, stk. 1, nr. 4, affattes 2. pkt. således:
»Udlændinge, der er omfattet af § 2, stk. 1 eller 2, kan dog ikke  

 afvises af denne grund, jf. dog stk. 2.« 9. § 28, stk. 2, 2. pkt., affattes således:
»Udlændinge, der er omfattet af § 2, stk. 1 eller 2, kan dog efter  

 indrejsen kun afvises efter stk. 1, nr. 1 og 5, og, såfremt det offentlige må  

 bekoste udlændingens rejse ud af landet, tillige efter nr. 4.« 10. I § 28 indsættes som stk. 4:
»Stk. 4. Indenrigsministeren kan fastsætte nærmere regler om  

 afvisning og udsendelse af blindpassagerer.« 11. § 29, stk. 4, affattes således:
»Stk. 4. Bestemmelserne i stk. 1-3 finder ikke anvendelse på  

 udlændinge, der er omfattet af § 2, stk. 1 eller 2.« 12. I § 30 indsættes som stk. 3:
»Stk. 3. Til brug for behandlingen af en sag om udsendelse af en  

 udlænding videregiver Direktoratet for Udlændinge eller Flygtningenævnet uden  

 udlændingens samtykke alle akter, der er indgået i sagen om opholdstilladelse  

 efter § 7, til politiet, når der er meddelt endeligt afslag på  

 opholdstilladelse efter § 7, eller når udlændingen frafalder ansøgningen  

 herom.« 13. § 32, stk. 2, affattes således:
»Stk. 2. Bestemmelse om indrejseforbud kan træffes i  

 forbindelse med en beslutning om afvisning efter § 28, stk. 2, jf. stk. 1,  

 nr. 3-5.« 14. § 33, stk. 2, affattes således:
»Stk. 2. Meddeler Direktoratet for Udlændinge i medfør af §  

 53 a, stk. 3, afslag på en ansøgning om opholdstilladelse efter § 7, kan  

 udlændingen pålægges at udrejse straks.
Det samme gælder ved fastsættelse af  

 en ny udrejsefrist, hvis der er meddelt opsættende virkning med hensyn til  

 udrejsefristen, efter at Direktoratet for Udlændinge har meddelt afslag på  

 asyl efter § 53 a, stk. 3. I andre tilfælde må fristen bortset fra  

 påtrængende tilfælde ikke være kortere end 15 dage eller, hvis udlændingen er  

 statsborger i et andet nordisk land og har haft bopæl her i landet, eller  

 hvis udlændingen hidtil har haft opholdstilladelse, 1 måned.« 15. § 33, stk. 4-7, affattes således:
»Stk. 4. Indgives der ansøgning om opholdstilladelse efter §  

 9, stk. 2, nr. 2, inden 10 dage efter, at Flygtningenævnet har meddelt afslag  

 på opholdstilladelse efter § 7, har dette opsættende virkning med hensyn til  

 udrejsefristen.
En sådan ansøgning har ikke opsættende virkning, hvis  

 udlændingens asylsag er afgjort af Direktoratet for Udlændinge efter § 53 a,  

 stk. 3, og udrejsefristen er overskredet.
Stk. 5. Indbringes en afgørelse truffet af Flygtningenævnet om  

 opholdstilladelse efter § 7 for Folketingets Ombudsmand, har dette ikke  

 opsættende virkning med hensyn til udrejsefristen, hvis afgørelsen er  

 enstemmig eller udlændingens udrejsefrist er overskredet.
Indbringes en  

 afgørelse truffet af Direktoratet for Udlændinge efter § 53 a, stk. 3, for  

 Folketingets Ombudsmand, har dette ikke opsættende virkning.
 Stk. 6. Indbringes en afgørelse truffet af indenrigsministeren  

 efter § 9, stk. 2, nr. 2, for Folketingets Ombudsmand, har dette ikke  

 opsættende virkning med hensyn til udrejsefristen, hvis indbringelsen må  

 anses for åbenlyst ubegrundet eller udlændingens udrejsefrist er overskredet.
Stk. 7. En ansøgning om genoptagelse af en afgørelse efter § 7  

 eller § 9, stk. 2, nr. 2, har ikke opsættende virkning med hensyn til  

 udrejsefristen, medmindre den myndighed, der har truffet afgørelsen, træffer  

 beslutning herom.
Er udlændingens udrejsefrist overskredet, har en ansøgning  

 om genoptagelse ikke opsættende virkning.« 16. § 36, stk. 1, affattes således:
»Såfremt de i § 34 nævnte foranstaltninger ikke er tilstrækkelige til  

 at sikre muligheden for afvisning, udvisning efter § 24, nr. 5, og § 25 eller  

 udsendelse af en udlænding, der efter reglerne i kapitlerne 1 og 3-5 i øvrigt  

 ikke har ret til at opholde sig her i landet, kan politiet bestemme, at den  

 pågældende skal frihedsberøves.
Har udlændingen fast bopæl her i landet, kan  

 den pågældende alene frihedsberøves for at sikre muligheden for udvisning  

 efter § 22, nr. 1, § 23, nr. 1, jf. § 22, nr. 1, og § 24, nr. 1, jf. § 22,  

 nr. 1.« 17. I § 37, stk. 1, indsættes efter 1. pkt.:
»Er frihedsberøvelsen efter § 36 iværksat umiddelbart i forlængelse  

 af en anholdelse efter retsplejelovens kapitel 69, regnes fristen fra  

 tidspunktet for anholdelsen.« 18. Efter § 37 e indsættes i kapitel 6:
»§ 37 f.
Straffelovens § 86, stk. 1-3, finder tilsvarende  

 anvendelse, når en udlænding har været frihedsberøvet efter § 36, stk. 2, 3.  

 pkt.« 19. § 40, stk. 5, 2. pkt., affattes således:
»Retsplejelovens kapitler 73 og 75 b finder anvendelse i samme omfang  

 som i sager, der angår forbrydelser, der kan medføre fængselsstraf.« 20. I § 40 indsættes som stk. 6:
»Stk. 6. Udebliver en udlænding, der har ansøgt om opholdstilladelse  

 efter § 7, efter at være tilsagt personligt til at møde hos Direktoratet for  

 Udlændinge eller politiet uden anmeldt lovligt forfald, bortfalder  

 udlændingens ansøgning om opholdstilladelse efter § 7. Tilsigelsen skal  

 indeholde oplysning om virkningerne af udeblivelse.
Direktoratet for  

 Udlændinge kan i særlige tilfælde beslutte, at en ansøgning ikke skal anses  

 for bortfaldet.« 21. I § 42 a, stk. 2, indsættes som 4. pkt.:
»Indenrigsministeren kan fastsætte nærmere regler om, i hvilket  

 omfang Direktoratet for Udlændinges beføjelser efter denne bestemmelse kan  

 overføres til andre myndigheder.« 22. Efter § 42 a indsættes:
»§ 42 b.
Indenrigsministeren kan fastsætte regler om  

 erstatning for skader, som udlændinge, der opholder sig her i landet, og hvis  

 ansøgning om opholdstilladelse i henhold til § 7 er taget under behandling,  

 forvolder på andre eller andres ejendele, og for skader, som påføres de  

 pågældende udlændinge eller disses ejendele.
Indenrigsministeren kan  

 fastsætte regler om forsikring mod sådanne skader.
De herved forbundne  

 udgifter afholdes af staten.« 23. I § 43, stk. 2, indsættes som 3. pkt.:
»Indenrigsministeren kan fastsætte nærmere bestemmelser om størrelsen  

 af den i 2. pkt. nævnte erstatning.« 24. Efter § 43 indsættes:
»§ 43 a.
Til udlændinge, der opholder sig her i landet, og  

 hvis ansøgning om opholdstilladelse efter § 7 er taget under behandling, kan  

 der, hvis vedkommende ikke selv har midler hertil, ydes hjælp til rejse til  

 et tredjeland, hvor vedkommende efter indrejsen i Danmark og inden udløbet af  

 en fastsat udrejsefrist har opnået indrejse- og opholdstilladelse, hvis den  

 pågældende har fået afslag på eller frafalder en ansøgning om  

 opholdstilladelse her i landet.
Stk. 2. Der kan ikke ydes hjælp til 1) udlændinge, der har opholdstilladelse her i landet, 2) udlændinge, der er statsborgere i et af de nordiske lande, 3) udlændinge, der er statsborgere i et land, som er tilsluttet Det  

 Europæiske Fællesskab, og 4) udlændinge, der er omfattet af aftalen om Det Europæiske Økonomiske  

 Samarbejdsområde.
Stk. 3. Hjælpen efter stk. 1 omfatter 1) udgifter til billet til fly, tog m.v., 2) nødvendige udgifter til transport af personlige ejendele, 3) højst 5.000 kr. pr. familie til transport af udstyr, der er nødvendigt  

 for den pågældendes eller familiens erhverv i det pågældende tredjeland, og 4) andre udgifter, der er forbundet med rejsen.
 Stk. 4. En udlænding kan kun modtage hjælp efter stk. 1 en gang.
Stk. 5. Beløbet i stk. 3, nr. 3, reguleres en gang årligt med  

 satsreguleringsprocenten, jf. lov om en satsreguleringsprocent.« 25. § 46, stk. 2, affattes således:
»Stk. 2. Direktoratets afgørelser kan bortset fra de i § 33,  

 § 42 a, stk. 4, 1. pkt., og § 53 a nævnte afgørelser påklages til  

 indenrigsministeren.« 26. § 48, stk. 1, affattes således:
»Afgørelse om afvisning ved indrejsen, jf. §§ 28, stk. 1, og 29, stk.  

 1 og 2, kan træffes af vedkommende politimester eller politidirektøren.  

 Afgørelser om iværksættelse af foranstaltninger efter § 30, § 34, § 36 og §  

 40, stk. 3-5, kan træffes af Rigspolitichefen, vedkommende politimester eller  

 politidirektøren.
Afgørelser om ydelse af hjælp efter § 43 a kan træffes af  

 Rigspolitichefen.
De i 1.-3. pkt. nævnte afgørelser kan påklages til  

 indenrigsministeren.
Politiets afgørelse om iværksættelse af foranstaltninger  

 efter § 36 og §§ 37 c-37 e kan dog kun påklages til indenrigsministeren,  

 såfremt afgørelsen ikke kan indbringes for domstolene efter § 37 eller §§ 37  

 c-37 e.« 27. I § 49, stk. 2, 2. pkt., ændres »§ 723 a«  

 til: »§ 723«.
 28. § 50, stk. 2, 5. pkt., affattes således:
»§ 34, § 37, stk. 3 og 6, og §§ 37 a-37 e finder tilsvarende  

 anvendelse.« 29. I § 53 indsættes som stk. 7:
»Stk. 7. Har et medlem forfald, kan der i særlige tilfælde udpeges  

 eller beskikkes et andet medlem.
Stk. 2 og 3 finder tilsvarende  

 anvendelse.« 30. I § 53 a indsættes som stk. 5:
»Stk. 5. Politiet kan uden udlændingens samtykke videregive  

 oplysninger om en udlændings strafbare forhold, herunder om sigtelser for  

 strafbare forhold, til Direktoratet for Udlændinge eller Flygtningenævnet,  

 hvis den pågældende har ansøgt om opholdstilladelse efter §§ 7-8.« 31. I § 57 indsættes som stk. 2 og 3:
 »Stk. 2. Forinden der af anklagemyndigheden uden for de i stk. 1  

 nævnte tilfælde nedlægges påstand om udvisning af en udlænding, kan der  

 indhentes en udtalelse fra Direktoratet for Udlændinge.
Stk. 3. Anklagemyndigheden kan til brug for de i stk. 1 og 2  

 nævnte udtalelser uden udlændingens samtykke videregive oplysning om  

 udlændingens strafbare forhold, herunder om sigtelser for strafbare forhold,  

 til Flygtningenævnet eller Direktoratet for Udlændinge.« 32. I § 58 indsættes efter »§ 37, stk. 2,»:  

 »§ 37 c, stk. 3, 2. pkt.,».
 33. § 59, stk. 3, affattes således:
»Stk. 3. Den, der forsætligt bistår en udlænding med ulovligt  

 at indrejse eller opholde sig her i landet, straffes med bøde, hæfte eller  

 fængsel indtil 2 år.
På samme måde straffes den, der for vindings skyld  

 bistår en udlænding med at indrejse i Danmark med henblik på herfra at  

 indrejse i et andet land, hvor udlændingen vil blive afvist eller  

 tilbagesendt.
På samme måde straffes endvidere den, der for vindings skyld  

 bistår en udlænding med at indrejse i et andet land, hvor udlændingen vil  

 blive afvist eller tilbagesendt.« § 2 I lov om midlertidig opholdstilladelse til visse personer fra det  

 tidligere Jugoslavien m.v., jf. lovbekendtgørelse nr. 893 af 27. oktober  

 1994, foretages følgende ændringer:
 1. I § 3, stk. 3, indsættes efter 1. pkt. som nyt punktum:
»En person med opholdstilladelse efter denne lov må endvidere tage  

 beskæftigelse i forbindelse med et praktikophold, der indgår som led i den  

 undervisning, der tilbydes i medfør af lovens § 5.« 2. § 3, stk. 5, affattes således:
»Stk. 5. Indenrigsministeren kan fastsætte nærmere regler om,  

 i hvilket omfang personer, der tager lønnet beskæftigelse i henhold til stk.  

 3, skal have deres og deres husstands udgifter til underhold dækket af  

 Direktoratet for Udlændinge, samt i hvilket omfang de pågældende skal  

 pålægges at betale for deres og deres husstands ophold og undervisning, som  

 tilbydes i medfør af § 5, samt de i § 7 b nævnte udgifter.
Direktoratet for  

 Udlændinge kan fastsætte nærmere retningslinjer for beregningen af de i 1.  

 pkt. nævnte udgifter, herunder fastsætte gennemsnitstakster for en given  

 ydelse over en given periode.
Et pålæg til en udlænding om at betale de i 1.  

 pkt. nævnte udgifter tillægges udpantningsret.« 3. I § 3, stk. 6, ændres »den i stk. 3, 1. pkt.,  

 omhandlede personkreds under det særligt tilrettelagte trænings- og  

 arbejdsprogram« til: »personer, der er meddelt opholdstilladelse i  

 medfør af denne lov«.
 4. I § 5, stk. 3, ændres »skoler og  

 uddannelsesinstitutioner under Undervisningsministeriet« til:  

 »skoler og undervisningsinstitutioner under Arbejdsministeriet,  

 Kulturministeriet og Undervisningsministeriet«.
 5. I § 7, stk. 3, 2. pkt., ændres »disse opgaver«  

 til: »de i 1. pkt. og i § 3, stk. 1, nævnte opgaver«.
 6. I § 7, stk. 4, indsættes efter »Direktoratet for  

 udlændinge eller den«: »statslige styrelse,».
 7. I § 7 indsættes som stk. 7:
»Stk. 7. Indenrigsministeren kan fastsætte nærmere regler om, i  

 hvilket omfang Direktoratet for Udlændinges beføjelser efter stk. 2 og 6 kan  

 overføres til andre myndigheder.« 8. Efter § 7 a indsættes:
»§ 7 b.
Indenrigsministeren kan fastsætte regler om  

 erstatning for skader, som personer med midlertidig opholdstilladelse efter  

 denne lov forvolder på andre eller andres ejendele, og for skader, som  

 påføres de pågældende personer eller disses ejendele.
Indenrigsministeren kan  

 fastsætte regler om forsikring mod sådanne skader.
De herved forbundne  

 udgifter afholdes af staten, jf. dog § 3, stk. 5.« 9. § 8, stk. 2, affattes således:
»Stk. 2. For personer, der er meddelt opholdstilladelse efter  

 denne lov, og som er udrejst af Danmark med henblik på at vende tilbage til  

 det område, vedkommende stammer fra, bortfalder opholdstilladelsen først, når  

 vedkommende har opholdt sig uden for landet i mere end tre på hinanden  

 følgende måneder.« 10. I § 12, stk. 1, 2. pkt., ændres »§§ 37 a-37  

 e« til: »§§ 37 a-37 f«.
 11. I § 16 indsættes som stk. 2:
»Stk. 2. Indenrigsministeren kan fastsætte regler om, at personer med  

 midlertidig opholdstilladelse efter denne lov til stadighed skal medføre  

 deres pas eller anden legitimation under ophold her i landet.  

 Indenrigsministeren kan herunder fastsætte bestemmelser om straf af bøde for  

 overtrædelse af de fastsatte regler.« 12. § 16 a, stk. 2, nr. 2, affattes således:
 »2) nødvendige udgifter til transport (overfladetransport) af  

 personlige ejendele,».
 13. I § 16 a, stk. 2, nr. 3, udgår »samt«, i  

nr. 4 ændres »tilbagevenden.« til: »tilbagevenden  

 og«, og som nr. 5 indsættes:
»5) andre udgifter, der er forbundet med rejsen.« 14. I § 16 b ændres »§ 16, stk. 2, nr. 1 og 2,»  

 til: »§ 16 a, stk. 2, nr. 1, 2 og 5,».
 15. Efter § 16 b indsættes:
»§ 16 c.
Til personer, der er meddelt midlertidig  

 opholdstilladelse efter denne lov, kan der, hvis vedkommende ikke selv har  

 midler hertil, ydes økonomisk støtte til rejse til et tredjeland, hvor  

 vedkommende har opnået indrejse- og opholdstilladelse, hvis den pågældende  

 frafalder en ansøgning om opholdstilladelse her i landet.
Stk. 2. Hjælpen efter stk. 1 omfatter 1) udgifter til billet til fly, tog m.v., 2) nødvendige udgifter til transport af personlige ejendele, 3) højst 5.000 kr. pr. familie til transport af udstyr, der er nødvendigt  

 for den pågældendes eller familiens erhverv i det pågældende tredjeland, og 4) andre udgifter, der er forbundet med rejsen.
 Stk. 3. En person kan kun modtage støtte efter stk. 1 en gang.
Stk. 4. Beløbet i stk. 2, nr. 3, reguleres en gang årligt med  

 satsreguleringsprocenten, jf. lov om en satsreguleringsprocent.« § 3 I lov om social bistand, jf. lovbekendtgørelse nr. 829 af 1. oktober 1992,  

 som ændret ved bl.a. lov nr. 464 af 30. juni 1993 og lov nr. 362 af 18. maj  

 1994 og senest ved lov nr. 450 af 1. juni 1994, foretages følgende ændring:
 I § 47 a, stk. 2, nr. 4, ændres »forsikring.« til:  

 »forsikring, og«, og som nr. 5 indsættes:
»5) andre udgifter, der er forbundet med rejsen.« § 4 Loven træder i kraft den 1. februar 1995.
§ 5 Stk. 1. § 1 gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
 Stk. 2. §§ 2 og 3 gælder ikke for Færøerne og Grønland.
Oprindeligt fremsat forslag § 1 I udlændingeloven, jf. lovbekendtgørelse nr. 894 af 27. oktober 1994,  

 foretages følgende ændringer:
 1. § 2, stk. 1, ophæves og i stedet indsættes:
 »Udlændinge, der er statsborgere i et land, der er tilsluttet Det  

 Europæiske Fællesskab eller er omfattet af aftalen om Det Europæiske  

 Økonomiske Samarbejdsområde, kan indrejse og opholde sig her i landet i  

 indtil 3 måneder fra indrejsen eller, såfremt de pågældende er  

 arbejdssøgende, i indtil 6 måneder fra indrejsen.
Stk. 2. Udlændinge, der er omfattet af de regler, der er nævnt i  

 stk. 4 (EF-reglerne), men som ikke er statsborgere i et af de i stk. 1 nævnte  

 lande (tredjelandsstatsborgere), kan indrejse og opholde sig her i landet i  

 samme tidsrum som de i stk. 1 nævnte personer.
Tredjelandsstatsborgere skal  

 dog have deres pas eller anden rejselegitimation viseret før indrejsen,  

 medmindre de pågældende er fritaget for visum, jf. § 39, stk. 2.« Stk. 2-3 bliver herefter stk. 3-4.
 2. I § 2, stk. 3, der bliver stk. 4, ændres »De  

 europæiske Fællesskabers regler« til: »Det Europæiske Fællesskabs  

 regler«.
 3. I § 3 indsættes som 3. pkt.:
»Har udlændingen opholdstilladelse i et andet nordisk land, fradrages  

 dog alene den tid, hvori udlændingen inden for de sidste 6 måneder har haft  

 ophold i Danmark.« 4. § 4, stk. 3, affattes således:
»Stk. 3. Visum kan gives til en eller flere indrejser med ret  

 til indtil i alt 3 måneders ophold inden for et nærmere fastsat tidsrum.
I de  

 nævnte 3 måneders ophold fradrages den tid, hvori udlændingen inden for de  

 sidste 6 måneder har haft ophold i Danmark eller i et andet nordisk land.
Har  

 udlændingen opholdstilladelse i et andet nordisk land, fradrages dog alene  

 den tid, hvori udlændingen inden for de sidste 6 måneder har haft ophold i  

 Danmark.« 5. § 9, stk. 6 og 7, affattes således:
»Stk. 6. Ansøgning om opholdstilladelse efter stk. 2, nr. 2,  

 kan kun indgives af personer, der opholder sig her i landet.
Ved behandlingen  

 af en ansøgning om opholdstilladelse efter stk. 2, nr. 2, kan akterne, der er  

 indgået i sagen om opholdstilladelse til ansøgeren efter § 7, indhentes uden  

 ansøgerens samtykke.
Stk. 7. Opholdstilladelse efter stk. 1 og stk. 2, nr. 1 og nr.  

 3-4, skal være opnået inden indrejsen.
Indenrigsministeren kan dog fastsætte  

 regler om, i hvilke tilfælde ansøgning om opholdstilladelse kan indgives her  

 i landet.« 6. Efter § 27 indsættes i kapitel 4:
» § 27 a.
Til brug for Direktoratet for Udlændinges og  

 Indenrigsministeriets afgørelser om udvisning efter kapitel 4, jf. § 49, kan  

 politiet uden udlændingens samtykke videregive oplysninger om udlændingens  

 strafbare forhold, herunder om sigtelser for strafbare forhold, til  

 Indenrigsministeriet eller Direktoratet for Udlændinge.« 7. I § 28, stk. 1, nr. 3, indsættes som 2. pkt.:
»Udlændinge, der er omfattet af § 2, stk. 1 eller 2, kan dog ikke  

 afvises af denne grund.« 8. I § 28, stk. 1, nr. 4, affattes 2. pkt. således:
»Udlændinge, der er omfattet af § 2, stk. 1 eller 2, kan dog ikke  

 afvises af denne grund, jf. dog stk. 2.« 9. § 28, stk. 2, 2. pkt. affattes således:
»Udlændinge, der er omfattet af § 2, stk. 1 eller 2, kan dog efter  

 indrejsen kun afvises efter stk. 1, nr. 1 og 5, og såfremt det offentlige må  

 bekoste udlændingens rejse ud af landet, tillige efter nr. 4.« 10. I § 28 indsættes som stk. 4:
»Stk. 4. Indenrigsministeren kan fastsætte nærmere regler om  

 afvisning og udsendelse af blindpassagerer.« 11. § 29, stk. 4, affattes således:
»Bestemmelserne i stk. 1-3 finder ikke anvendelse på udlændinge, der  

 er omfattet af § 2, stk. 1 eller 2.« 12. I § 30 indsættes som stk. 3:
»Stk. 3. Til brug for behandlingen af en sag om udsendelse af en  

 udlænding videregiver Direktoratet for Udlændinge eller Flygtningenævnet uden  

 udlændingens samtykke alle akter, der er indgået i sagen om opholdstilladelse  

 efter § 7, til politiet, når der er meddelt endeligt afslag på  

 opholdstilladelse efter § 7, eller når udlændingen frafalder ansøgningen  

 herom.« 13. § 32, stk. 2, affattes således:
»Stk. 2. Bestemmelse om indrejseforbud kan træffes i  

 forbindelse med en beslutning om afvisning efter § 28, stk. 2, jf. stk. 1,  

 nr. 3-5.« 14. § 33, stk. 2, affattes således:
»Stk. 2. Meddeler Direktoratet for Udlændinge i medfør af §  

 53 a, stk. 3, afslag på en ansøgning om opholdstilladelse efter § 7, kan  

 udlændingen pålægges at udrejse straks.
Det samme gælder ved fastsættelse af  

 en ny udrejsefrist, hvis der er meddelt opsættende virkning med hensyn til  

 udrejsefristen, efter at Direktoratet for Udlændinge har meddelt afslag på  

 asyl efter § 53 a, stk. 3. I andre tilfælde må fristen, bortset fra  

 påtrængende tilfælde, ikke være kortere end 15 dage eller, hvis udlændingen  

 er statsborger i et andet nordisk land og har haft bopæl her i landet, eller  

 hvis udlændingen hidtil har haft opholdstilladelse, 1 måned.« 15. § 33, stk. 4-7, affattes således:
»Stk. 4. Indgives der ansøgning om opholdstilladelse efter §  

 9, stk. 2, nr. 2, inden 10 dage efter, at Flygtningenævnet har meddelt afslag  

 på opholdstilladelse efter § 7, har dette opsættende virkning med hensyn til  

 udrejsefristen.
En sådan ansøgning har ikke opsættende virkning, hvis  

 udlændingens asylsag er afgjort af Direktoratet for Udlændinge efter § 53 a,  

 stk. 3, og udrejsefristen er overskredet.
Stk. 5. Indbringes en afgørelse truffet af Flygtningenævnet om  

 opholdstilladelse efter § 7 for Folketingets Ombudsmand, har dette ikke  

 opsættende virkning med hensyn til udrejsefristen, hvis afgørelsen er  

 enstemmig, eller udlændingens udrejsefrist er overskredet.
Indbringes en  

 afgørelse truffet af Direktoratet for Udlændinge efter § 53 a, stk. 3, for  

 Folketingets Ombudsmand, har dette ikke opsættende virkning.
 Stk. 6. Indbringes en afgørelse truffet af indenrigsministeren  

 efter § 9, stk. 2, nr. 2, for Folketingets Ombudsmand, har dette ikke  

 opsættende virkning med hensyn til udrejsefristen, hvis indbringelsen må  

 anses for åbenlyst ubegrundet, eller udlændingens udrejsefrist er  

 overskredet.
Stk. 7. En ansøgning om genoptagelse af en afgørelse efter § 7  

 eller § 9, stk. 2, nr. 2, har ikke opsættende virkning med hensyn til  

 udrejsefristen, medmindre den myndighed, der har truffet afgørelsen, træffer  

 beslutning herom.
Er udlændingens udrejsefrist overskredet, har en ansøgning  

 om genoptagelse ikke opsættende virkning.
 16. § 36, stk. 1, affattes således:
»Såfremt de i § 34 nævnte foranstaltninger ikke er tilstrækkelige til  

 at sikre muligheden for afvisning, udvisning efter § 24, nr. 5, og § 25,  

 eller udsendelse af en udlænding, der efter reglerne i kapitlerne 1 og 3-5 i  

 øvrigt ikke har ret til at opholde sig her i landet, kan politiet bestemme,  

 at den pågældende skal frihedsberøves.
Har udlændingen fast bopæl her i  

 landet, kan den pågældende alene frihedsberøves for at sikre muligheden for  

 udvisning efter § 22, nr. 1, § 23, nr. 1, jf. § 22, nr. 1, og § 24, nr. 1,  

 jf. § 22, nr. 1.« 17. I § 37, stk. 1, indsættes efter 1. pkt.:
»Er frihedsberøvelsen efter § 36 iværksat umiddelbart i forlængelse  

 af en anholdelse efter retsplejelovens kapitel 69, regnes fristen fra  

 tidspunktet for anholdelsen.« 18. Efter § 37 e indsættes i kapitel 6:
»§ 37 f.
Straffelovens § 86, stk. 1-3, finder tilsvarende  

 anvendelse, når en udlænding har været frihedsberøvet efter § 36, stk. 2, 3.  

 pkt.« 19. § 40, stk. 5, 2. pkt., affattes således:
»Retsplejelovens kapitler 73 og 75 b finder anvendelse i samme omfang  

 som i sager, der angår forbrydelser, der kan medføre fængselsstraf.« 20. I § 40 indsættes som stk. 6:
»Stk. 6. Udebliver en udlænding, der har ansøgt om opholdstilladelse  

 efter § 7, efter at være tilsagt personligt til at møde hos Direktoratet for  

 Udlændinge eller politiet, uden anmeldt lovligt forfald, bortfalder  

 udlændingens ansøgning om opholdstilladelse efter § 7. Tilsigelsen skal  

 indeholde oplysning om virkningerne af udeblivelse.
Direktoratet for  

 Udlændinge kan i særlige tilfælde beslutte, at en ansøgning ikke skal anses  

 for bortfaldet.« 21. I § 42 a, stk. 2, indsættes som 4. pkt.:
»Indenrigsministeren kan fastsætte nærmere regler om, i hvilket  

 omfang Direktoratet for Udlændinges beføjelser efter denne bestemmelse kan  

 overføres til andre myndigheder.« 22. Efter § 42 a indsættes:
»§ 42 b.
Indenrigsministeren kan fastsætte regler om  

 erstatning for skader, som udlændinge, der opholder sig her i landet, og hvis  

 ansøgning om opholdstilladelse i henhold til § 7 er taget under behandling,  

 forvolder på andre eller andres ejendele, og for skader, som påføres de  

 pågældende udlændinge eller disses ejendele.
Indenrigsministeren kan  

 fastsætte regler om forsikring mod sådanne skader.
De herved forbundne  

 udgifter afholdes af staten.« 23. I § 43, stk. 2, indsættes som 3. pkt.:
»Indenrigsministeren kan fastsætte nærmere bestemmelser om størrelsen  

 af den i 2. pkt. nævnte erstatning.« 24. Efter § 43 indsættes:
»§ 43 a.
Til udlændinge, der opholder sig her i landet, og  

 hvis ansøgning om opholdstilladelse efter § 7 er taget under behandling, kan  

 der, hvis vedkommende ikke selv har midler hertil, ydes hjælp til rejse til  

 et tredjeland, hvor vedkommende efter indrejsen i Danmark og inden udløbet af  

 en fastsat udrejsefrist har opnået indrejse- og opholdstilladelse, hvis den  

 pågældende har fået afslag på eller frafalder en ansøgning om  

 opholdstilladelse her i landet.
 Stk. 2. Der kan ikke ydes hjælp til:
1) udlændinge, der har opholdstilladelse her i landet, 2) udlændinge, der er statsborgere i de nordiske lande, 3) udlændinge, der er statsborgere i et land, som er tilsluttet Det  

 Europæiske Fællesskab, og 4) udlændinge, der er omfattet af aftalen om Det Europæiske Økonomiske  

 Samarbejdsområde.
Stk. 3. Hjælpen efter stk. 1 omfatter 1) udgifter til billet til fly, tog m.v., 2) nødvendige udgifter til transport af personlige ejendele, 3) højst 5.000 kr. pr. familie til transport af udstyr, der er nødvendigt  

 for den pågældende eller familiens erhverv i det pågældende tredjeland, og 4) andre udgifter, der er forbundet med rejsen.
 Stk. 4. En udlænding kan kun modtage hjælp efter stk. 1 en gang.
Stk. 5. Beløbet i stk. 3, nr. 3, reguleres en gang årligt med  

 satsreguleringsprocenten, jf. lov om en satsreguleringsprocent.« 25. § 46, stk. 2, affattes således:
»Stk. 2. Direktoratets afgørelser kan, bortset fra de i § 33,  

 § 42 a, stk. 4, 1. pkt., og § 53 a nævnte afgørelser, påklages til  

 indenrigsministeren.« 26. § 48, stk. 1, affattes således:
»Afgørelse om afvisning ved indrejsen, jf. §§ 28, stk. 1, og 29, stk.  

 1-2, kan træffes af vedkommende politimester eller politidirektøren.  

 Afgørelser om iværksættelse af foranstaltninger efter § 30, § 34, § 36 og§  

 40, stk. 3-5, kan træffes af Rigspolitichefen, vedkommende politimester eller  

 politidirektøren.
Afgørelser om ydelse af hjælp efter § 43 a kan træffes af  

 Rigspolitichefen.
De i 1.-3. pkt. nævnte afgørelser kan påklages til  

 indenrigsministeren.Politiets afgørelse om iværksættelse af foranstaltninger  

 efter § 36 og §§ 37 c-37 e kan dog kun påklages til indenrigsministeren,  

 såfremt afgørelsen ikke kan indbringes for domstolene efter § 37 eller §§ 37  

 c-37 e.« 27. I § 49, stk. 2, 2. pkt., ændres »§ 723 a«  

 til: »§ 723«.
 28. § 50, stk. 2, 5. pkt. affattes således:
»§ 34, § 37, stk. 3 og 6, og §§ 37 a-37 e finder tilsvarende  

 anvendelse.« 29. I § 53 indsættes som stk. 7:
»Stk. 7. Har et medlem forfald, kan der i særlige tilfælde udpeges  

 eller beskikkes et andet medlem.
Stk. 2 og 3 finder tilsvarende  

 anvendelse.« 30. I § 53 a indsættes som stk. 5.
»Stk. 5. Politiet kan uden udlændingens samtykke videregive  

 oplysninger om en udlændings strafbare forhold, herunder om sigtelser for  

 strafbare forhold, til Direktoratet for Udlændinge eller Flygtningenævnet,  

 hvis den pågældende har ansøgt om opholdstilladelse efter §§ 7- 8.« 31. I § 57 indsættes som stk. 2 og 3.
 »Stk. 2. Forinden der af anklagemyndigheden, uden for de i stk. 1  

 nævnte tilfælde, nedlægges påstand om udvisning af en udlænding, kan der  

 indhentes en udtalelse fra Direktoratet for Udlændinge.
Stk. 3. Anklagemyndigheden kan til brug for de i stk. 1 og 2  

 nævnte udtalelser uden udlændingens samtykke videregive oplysning om  

 udlændingens strafbare forhold, herunder om sigtelser for strafbare forhold,  

 til Flygtningenævnet eller Direktoratet for Udlændinge.« 32. I § 58 indsættes efter »§ 37, stk. 2,»:  

 »§ 37 c, stk. 3, 2. pkt.,».
 33. § 59, stk. 3, affattes således:
» Stk. 3. Den, der forsætligt bistår en udlænding med ulovligt  

 at indrejse eller opholde sig her i landet, straffes med bøde, hæfte eller  

 fængsel indtil 2 år.
På samme måde straffes den, der for vindings skyld  

 bistår en udlænding med at indrejse i Danmark med henblik på herfra at  

 indrejse i et andet land, hvor udlændingen vil blive afvist eller  

 tilbagesendt.
På samme måde straffes endvidere den, der for vindings skyld  

 bistår en udlænding med at indrejse i et andet land, hvor udlændingen vil  

 blive afvist eller tilbagesendt.« § 2 I lov om midlertidig opholdstilladelse til visse personer fra det  

 tidligere Jugoslavien m.v., jf. lovbekendtgørelse nr. 893 af 27. oktober  

 1994, foretages følgende ændringer:
 1. I § 3, stk. 3, indsættes efter 1. pkt. som nyt  

 punktum:
»En person med opholdstilladelse efter denne lov må endvidere tage  

 beskæftigelse i forbindelse med et praktikophold, der indgår som led i den  

 undervisning, der tilbydes i medfør af lovens § 5.« 2. § 3, stk. 5, affattes således:
»Stk. 5. Indenrigsministeren kan fastsætte nærmere regler om,  

 i hvilket omfang personer, der tager lønnet beskæftigelse i henhold til stk.  

 3, skal have deres og deres husstands udgifter til underhold dækket af  

 Direktoratet for Udlændinge, samt i hvilket omfang de pågældende skal  

 pålægges at betale for deres og deres husstands ophold og undervisning, som  

 tilbydes i medfør af § 5, samt de i § 7 b nævnte udgifter.
Direktoratet for  

 Udlændinge kan fastsætte nærmere retningslinjer for beregningen af de i 1.  

 pkt. nævnte udgifter, herunder fastsætte gennemsnitstakster for en given  

 ydelse over en given periode.
Et pålæg til en udlænding om at betale de i 1.  

 pkt. nævnte udgifter tillægges udpantningsret.« 3. I § 3, stk. 6, ændres »den i stk. 3, 1. pkt.,  

 omhandlede personkreds under det særligt tilrettelagte trænings- og  

 arbejdsprogram« til: »personer, der er meddelt opholdstilladelse i  

 medfør af denne lov«.
 4. I § 5, stk. 3, ændres »skoler og  

 uddannelsesinstitutioner under Undervisningsministeriet« til:  

 »skoler og undervisningsinstitutioner under Arbejdsministeriet,  

 Kulturministeriet og Undervisningsministeriet«.
 5. I § 7, stk. 3, 2. pkt., ændres »disse opgaver«  

 til: »de i 1. pkt. og i § 3, stk. 1, nævnte opgaver«.
6. I § 7, stk. 4, indsættes efter »Direktoratet for  

 udlændinge eller den«: »statslige styrelse,» 7. I § 7 indsættes som stk. 7:
»Stk. 7. Indenrigsministeren kan fastsætte nærmere regler om, i  

 hvilket omfang Direktoratet for Udlændinges beføjelser efter stk. 2 og 6 kan  

 overføres til andre myndigheder.« 8. Efter § 7 a indsættes:
»§ 7 b.
Indenrigsministeren kan fastsætte regler om  

 erstatning for skader, som personer med midlertidig opholdstilladelse efter  

 denne lov forvolder på andre eller andres ejendele, og for skader, som  

 påføres de pågældende personer eller disses ejendele.
Indenrigsministeren kan  

 fastsætte regler om forsikring mod sådanne skader.
De herved forbundne  

 udgifter afholdes af staten, jf. dog § 3, stk. 5.« 9. § 8, stk. 2, affattes således:
»Stk. 2. For personer, der er meddelt opholdstilladelse efter  

 denne lov, og som er udrejst af Danmark med henblik på at vende tilbage til  

 det område, vedkommende stammer fra, bortfalder opholdstilladelsen først, når  

 vedkommende har opholdt sig uden for landet i mere end tre på hinanden  

 følgende måneder.« 10. I § 12, stk. 1, 2. pkt., ændres »§§ 37 a-37  

 e« til: »§§ 37 a-37 f«.
 11. I § 16 indsættes som stk. 2:
»Stk. 2. Indenrigsministeren kan fastsætte regler om, at personer med  

 midlertidig opholdstilladelse efter denne lov til stadighed skal medføre  

 deres pas eller anden legitimation under ophold her i landet.  

 Indenrigsministeren kan herunder fastsætte bestemmelser om straf af bøde for  

 overtrædelse af de fastsatte regler.« 12. § 16 a, stk. 2, nr. 2, affattes således:
»2) nødvendige udgifter til transport (overfladetransport) af  

 personlige ejendele, 13. I § 16 a, stk. 2, nr. 3, udgår »samt«, i nr.  

 4 ændres »tilbagevenden.« til: »tilbagevenden og« og som  

 nr. 5 indsættes:
»5) andre udgifter, der er forbundet med rejsen.« 14. I § 16 b ændres »§ 16, stk. 2, nr. 1 og 2,»  

 til: »§ 16 a, stk. 2, nr. 1, 2 og 5,».
 15. Efter § 16 b indsættes:
»§ 16 c.
Til personer, der er meddelt midlertidig  

 opholdstilladelse efter denne lov, kan der, hvis vedkommende ikke selv har  

 midler hertil, ydes økonomisk støtte til rejse til et tredjeland, hvor  

 vedkommende har opnået indrejse- og opholdstilladelse, hvis den pågældende  

 frafalder en ansøgning om opholdstilladelse her i landet.
Stk. 2. Hjælpen efter stk. 1 omfatter 1) udgifter til billet til fly, tog m.v., 2) nødvendige udgifter til transport af personlige ejendele, 3) højst 5.000 kr. pr. familie til transport af udstyr, der er nødvendigt  

 for den pågældende eller familiens erhverv i det pågældende tredjeland, og 4) andre udgifter, der er forbundet med rejsen.
 Stk. 3. En person kan kun modtage støtte efter stk. 1 en gang.
Stk. 4. Beløbet i stk. 2, nr. 3, reguleres en gang årligt med  

 satsreguleringsprocenten, jf. lov om en satsreguleringsprocent.« § 3 I lov om social bistand, jf. lovbekendtgørelse nr. 829 af 1. oktober 1992  

 som ændret ved bl.a. lov nr. 464 af 30. juni 1993 og lov nr. 362 af 18. maj  

 1994 og senest ved lov nr. 450 af 1. juni 1994, foretages følgende ændringer:
 1. I § 47 a, stk. 2, nr. 4, ændres »forsikring.«  

 til: »forsikring, og« og som nr. 5 indsættes:
»5) andre udgifter, der er forbundet med rejsen.« § 4 Loven træder i kraft den 1. januar 1995.
§ 5 Stk. 1. § 1 gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
 Stk. 2. §§ 2 og 3 gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Lovforslaget indeholder dels nogle forslag til materielle ændringer, dels  

 en række forslag til ændringer af mere teknisk karakter i udlændingeloven,  

 lov om midlertidig opholdstilladelse til visse personer fra det tidligere  

 Jugoslavien m.v. og i lov om social bistand.
 Lovforslaget indeholder regler om yderligere effektivisering af  

 asylsagsbehandlingen, særligt vedrørende efterbehandlingstiden i sager, der  

 har været behandlet i åbenbart grundløs-proceduren.
 Bemærkningerne til lovforslaget indeholder i den forbindelse oplysninger  

 om sagsbehandlingstiderne i asylsager samt en ny målsætning om, at  

 sagsbehandlingstiden i åbenbart grundløse asylsager skal nedbringes til 1  

 måned regnet fra asylregistreringen til udrejse.
Denne målsætning er mere end en halvering i forhold til den målsætning,  

 som blev opstillet i bemærkningerne til forslag til lov nr. 421 af 1. juni  

 1994 om ændring af udlændingeloven og lov om midlertidig opholdstilladelse  

 til visse personer fra det tidligere Jugoslavien m.v.
Ifølge den gamle  

 målsætning skulle Direktoratet for Udlændinges og Dansk Flygtningshjælps  

 sagsbehandling af åbenbart grundløs-sager udgøre ca. 2 måneder.
 Med henblik på at realisere denne målsætning foreslås en række  

 begrænsninger i adgangen til at tillægge en begæring, indbringelse af  

 afgørelser for Folketingets Ombudsmand og ansøgninger om humanitære  

 opholdstilladelser opsættende virkning med hensyn til udrejsefristen.
Der foreslås endvidere indført en bestemmelse i udlændingeloven om, at en  

 asylansøgning bortfalder, hvis asylansøgeren uden lovlig grund udebliver  

 efter at være tilsagt til at give møde.
Der er knyttet en række tydelige  

 retssikkerhedsgarantier til denne bestemmelse.
 Der foreslås endvidere indført en række bestemmelser i udlændingeloven om  

 videregivelse af asylsagens akter til politiet og oplysninger om kriminalitet  

 til udlændingemyndighederne, navnlig med henblik på at skabe det fornødne  

 grundlag for en hurtig udsendelsesprocedure hos politiet og en hurtig  

 asylsagsbehandling af kriminelle asylansøgere.
 Det foreslås desuden, at strafferammen for menneskesmugling forhøjes fra  

 11/2 år til 2 år, hvilket - sammenholdt med staffelovens bestemmelser - under  

 særdeles skærpende omstændigheder giver mulighed for at idømme straffe på op  

 til 3 års fængsel.
 Det foreslås endvidere, at personer, der under en straffesag er  

 frihedsberøvet efter udlændingeloven, skal have frihedsberøvelsen fratrukket  

 i den straf, som eventuelt senere idømmes.
 Med henblik på opfølgning på Finansministeriets turnusundersøgelse af  

 Direktoratet for Udlændinge foreslås indenrigsministeren bemyndiget til at  

 fastsætte nærmere regler om, i hvilket omfang en række nærmere angivne  

 beføjelser, som Direktoratet for Udlændinge er tillagt efter udlændingeloven  

 og lov om midlertidig opholdstilladelse til visse personer fra det tidligere  

 Jugoslavien m.v., kan overføres til andre myndigheder.
 Forslaget indeholder endvidere bestemmelser om forsikring af asylansøgere  

 og bosniske krigsflygtninge og bestemmelser om økonomisk støtte til disse  

 personer, hvis de ønsker at rejse til et tredjeland.
 Forslagets indeholder desuden bestemmelser med henblik på Danmarks  

 opfyldelse af internationale forpligtelser, der følger af EU-retten og  

 Blindpassagerkonventionen.
 Endelig indeholder forslaget rent tekniske ændringer af bestemmelser,  

 hvori der henvises til nu ophævede lovbestemmelser og lignende.
2. Forslag til opfølgning på lov nr. 421 af 1. juni 1994 og lov nr.  

 425 af 1. juni 1994 2.1. Forslag til opfølgning på lov nr. 421 af 1. juni 1994 2.1.1. Videregivelse af fortrolige oplysninger Som led i opfølgningen på de effektiviseringstiltag, der er etableret ved  

 lov nr. 421 af 1. juni 1994 foreslås det i lovforslaget, at der indføjes en  

 række bestemmelser i udlændingeloven vedrørende dels udlændingemyndighederens  

 videregivelse af sagsakter til politiet med henblik på udsendelse af  

 asylansøgere, jf. afsnit 2.1.1.1., dels politiets indberetning til  

 Direktoratet for Udlændinge om kriminalitet begået af udlændinge, jf. afsnit  

 2.1.1.2.
 Efter forvaltningsloven er der mulighed for efter en konkret vurdering og  

 under en række snævre betingelser at videregive oplysninger om  

 enkeltpersoners private forhold og andre fortrolige oplysninger fra en  

 forvaltningsmyndighed til en anden.
 De foreslåede videregivelsesbestemmelser i udlændingeloven giver mulighed  

 for at etablere en række administrativt smidige videregivelsesordninger i et  

 videre omfang end efter forvaltningsloven.
De foreslåede videregivelsesregler indeholder imidlertid ingen udtømmende  

 opregning af de situationer, hvor en udveksling af fortrolige oplysninger  

 mellem forskellige forvaltningsmyndigheder kommer på tale.
Det er ikke med de  

 foreslåede bestemmelser tiltænkt at gøre nogen indskrænkning i adgangen til  

 inden for forvaltningslovens rammer at videregive fortrolige oplysninger i  

 øvrigt.
Dette gælder f.eks. videregivelse af oplysninger til politiet som led  

 i en samlivskontrol eller videregivelse af oplysninger til brug for  

 udenrigstjenestens arbejde.
2.1.1.1. Udlændingemyndighedernes videregivelse af sagsakter til  

 politiet med henblik på udsendelse af asylansøger Ved lov nr. 421 af 1. juni 1994 om ændring af udlændingeloven og lov om  

 midlertidig opholdstilladelse til visse personer fra det tidligere  

 Jugoslavien m.v. blev der indført bestemmelser om, at en ansøgning om  

 genoptagelse, en indbringelse for Folketingets Ombudsmand i relation til  

 asylsagsbehandlingen og spørgsmålet om meddelelse af humanitær  

 opholdstilladelse i en række tilfælde ikke vil have opsættende virkning med  

 hensyn til udrejsefristen, jf. herved udlændingelovens § 33, stk. 4-7.
 Som anført i bemærkningerne til det lovforslag, der dannede grundlag for  

 lovændringen, er det hensigten med bestemmelserne om afskæring af opsættende  

 virkning at give politiet mulighed for en hurtig og smidig tilrettelæggelse  

 af tvangsmæssige udsendelser af asylansøgere, hvis udrejsefrist er udløbet,  

 og dermed give politiet mulighed for generelt at sørge for, at de fornødne  

 rejsedokumenter er til stede forinden den faktiske udsendelse til hjemlandet,  

 ligesom politiet ved tilrettelæggelsen af den enkelte udsendelse vil opnå den  

 sikkerhed, at personer, hvis udrejsefrist er udløbet, ikke efterfølgende vil  

 få meddelt opsættende virkning med hensyn til udrejsefristen.
 Efter udlændingelovens § 30, stk. 2, drager politiet omsorg for udrejsen i  

 de tilfælde, hvor en udlænding, der ikke har ret til at opholde sig her i  

 landet, ikke udrejser frivilligt.
 Politiet foretager i henhold til denne bestemmelse en egentlig kontrol af,  

 om en udlænding, hvis udrejsefrist er udløbet, fortsat opholder sig her i  

 landet (udrejsekontrol). Politiet træffer herefter de nødvendige  

 foranstaltninger til at udsende den pågældende udlænding af landet, bl.a. i  

 form af fremskaffelse af de fornødne rejsedokumenter og transitvisa, og  

 tilrettelægger den faktiske udsendelse af landet.
 Indenrigsministeren har som led i opfølgningen af lov nr. 421 af 1. juni  

 1994 ved brev af 12. juli 1994 til Rigspolitichefen anmodet om, at politiet  

 allerede fra det tidspunkt, hvor en asylansøger har fået endeligt afslag på  

 asyl, dvs. har fået afslag på asyl i Direktoratet for Udlændinge efter  

 åbenbart grundløs-proceduren uden klageadgang til Flygtningenævnet eller har  

 fået afslag på asyl i Flygtningenævnet, træffer foranstaltninger, bl.a. i  

 form af fremskaffelse af de fornødne rejsedokumenter og transitvisa, til at  

 forberede den hjemsendelse, der bliver aktuel, når vedkommendes udrejsefrist  

 (på et tidspunkt) udløber, og den egentlige udrejsekontrol kan påbegyndes.
 Indenrigsministeriets brev af 12. juli 1994 til Rigspolitichefen er  

 optaget som bilag til lovforslaget.
 En forudsætning for, at politiet allerede inden udrejsefristens udløb kan  

 påbegynde forberedelsen af en tvangsmæssig udsendelse, og at politiet kan  

 tilrettelægge en tvangsmæssig udsendelse så effektivt og smidigt som muligt,  

 vil imidlertid være, at politiet så hurtigt som muligt efter meddelelsen af  

 endeligt afslag på asyl får tilsendt asylsagens akter.
 De asylsagsakter, som politiet vil få brug for under sin forberedelse og  

 tilrettelæggelse af en udsendelse af en asylansøger, vil være en genpart af  

 de afgørelser, hvorved der meddeles afslag på asyl, og hvorved der  

 efterfølgende sker fastsættelse eller udsættelse af udrejsefristen.
 Politiet vil endvidere navnlig have behov for at modtage asylansøgerens  

 pas eller anden rejselegitimation, hvilket vil være en nødvendighed for at  

 gennemføre en udsendelse af asylansøgeren og for at erhverve evt.  

 transitvisa.
 Politiet vil desuden navnlig have behov for at modtage asylansøgerens  

 identitetspapirer eller andre oplysninger fra asylsagens akter, som kan få  

 relevans for fastlæggelsen af den pågældendes identitet og statsborgerskab.  

 Disse oplysninger vil ofte være en nødvendighed for at fremskaffe  

 rejselegitimation via hjemlandets repræsentation og for at fremskaffe evt.  

 transitvisa.
 Sådanne oplysninger vil skulle fremsendes af den besluttende  

 udlændingemyndighed umiddelbart efter endeligt afslag på asyl eller  

 umiddelbart efter udlændingens frafald af en ansøgning om asyl.
 Som anført i indenrigsministerens brev af 12. juli 1994 vil det imidlertid  

 være en forudsætning for at etablere en sådan videregivelsesordning, at det  

 ikke vil være i strid med reglerne i forvaltningslovens kapitel 8 om  

 videregivelse af oplysninger til en anden forvaltningsmyndighed, at  

 udlændingemyndighederne videregiver asylsagens akter til politiet i et  

 omfang, der så vidt muligt imødekommer politiets behov herfor.
 Det kan efter Indenrigsministeriets opfattelse stille sig tvivlsomt, om  

 betingelserne i forvaltningslovens § 28 for videregivelse af oplysninger om  

 enkeltpersoners rent private forhold er opfyldt i de tilfælde, hvor  

 udrejsefristen endnu ikke er udløbet, og asylansøgeren således stadig har ret  

 til at opholde sig her i landet.
 Efter Indenrigsministeriets opfattelse kan det ligeledes give anledning  

 til tvivl, om betingelserne i forvaltningslovens § 28 for videregivelse af  

 oplysninger om enkeltpersoners rent private forhold er opfyldt i de tilfælde,  

 hvor asylansøgeren erklærer sig villig til at medvirke til udsendelsen og  

 bekræfte sin identitet over for hjemlandets repræsentation.
 Det bemærkes herved, at asylsagens akter i adskillige tilfælde, navnlig  

 vedrørende asylmotivet, forfølgelse i hjemlandet og asylansøgerens udrejse,  

 vil indeholde oplysninger om enkeltpersoners rent private forhold.
 Politiets mulighed for at tilrettelægge en smidig og hurtig udsendelse af  

 en afvist asylansøger er efter Indenrigsministeriets opfattelse af væsentlig  

 betydning for en effektiv samlet asylsagsbehandling.
 Indenrigsministeriet finder det derfor afgørende, at politiet får samtlige  

 asylsagens akter med henblik på at påbegynde forberedelsen af udsendelsen af  

 en asylansøger, der har fået afslag på sin ansøgning om opholdstilladelse, på  

 et så tidligt tidspunkt som muligt, herunder også inden udløbet af ansøgerens  

 udrejsefrist.
Indenrigsministeriet finder det endvidere afgørende, at politiet, uanset  

 om ansøgeren tilkendegiver at ville medvirke til udsendelsen, på et så  

 tidligt tidspunkt som muligt får de fornødne dokumenter til at forberede og  

 gennemføre en udsendelse af den pågældende.
Det bemærkes herved, at  

 Rigspolitichefen har oplyst, at asylansøgere hyppigt ændrer holdning i løbet  

 af klargøringen af udsendelsessagen.
 Indenrigsministeriet finder det endelig af hensyn til en smidig  

 tilrettelæggelse af videregivelsesordningen påkrævet, at politiet kan få  

 videregivet asylsagens akter uden at skulle anmode herom og uden, at den  

 videregivende myndighed skal foretage en konkret vurdering af politiets behov  

 for at modtage den enkelte oplysning.
 Det foreslås på den baggrund at indføre en bestemmelse i udlændingelovens  

 § 30, stk. 3, om, at Direktoratet for Udlændinge eller Flygtningenævnet til  

 brug for behandlingen af en sag om udsendelse af en udlænding uden  

 udlændingens samtykke videregiver akterne, der er indgået i sagen om  

 opholdstilladelse efter § 7, til politiet, når der er meddelt endeligt afslag  

 på opholdstilladelse efter § 7, eller når udlændingen frafalder ansøgning  

 herom.
 Forslaget skal alene ses som en praktisk foranstaltning, der vil give  

 politiet bedre mulighed for generelt at sørge for, at de fornødne  

 rejsedokumenter er til stede forinden den faktiske udsendelse til hjemlandet.  

 Det må antages, at politiet dermed vil kunne nedbringe den tid, der som følge  

 af praktiske problemer med udsendelsen kan hengå fra udrejsefristens udløb  

 til den faktiske udsendelse, jf. herved bemærkningerne til forslaget til lov  

 nr. 421 af 1. juni 1994.
 Politiet er i forbindelse med behandlingen af sager om udsendelse  

 underlagt de almindelige bestemmelser om tavshedspligt, herunder ved kontakt  

 med hjemlandets myndigheder.
 Der henvises til forslagets § 1, nr. 12.
2.1.1.2. Politiets indberetning til Direktoratet for Udlændinge om  

 kriminalitet begået af udlændinge Som beskrevet i bemærkningerne til lov nr. 421 af 1. juni 1994 er der  

 mellem de myndigheder, som indgår i behandlingen af asylansøgninger efter  

 åbenbart grundløs-proceduren, opnået enighed om, at man vil fremskynde såvel  

 Direktoratet for Udlændinges som Dansk Flygtningehjælps sagsbehandling i de  

 sager, hvor asylansøgeren begår kriminalitet her i landet.
 Indenrigsministeren har endvidere som led i opfølgningen af de  

 målsætninger, der er angivet i lov nr. 421 af 1. juni 1994, i et brev af 12.  

 juli 1994 meddelt, at Direktoratet for Udlændinges behandling af  

 asylansøgninger efter åbenbart grundløs-proceduren i de tilfælde, hvor  

 asylansøgeren begår kriminalitet her i landet, skal afsluttes så hurtigt som  

 muligt og så vidt muligt inden eller i umiddelbar forlængelse af  

 straffesagens og en eventuel afsonings afslutning.
 Det er en forudsætning for, at Direktoratet for Udlændinge som nævnt i  

 Indenrigsministeriets brev af 12. juli 1994 kan fremskynde behandlingen af  

 asylsager med kriminelle asylansøgere, at direktoratet så hurtigt som muligt  

 får kendskab til, at den pågældende er sigtet for et strafbart forhold.
 Efter Indenrigsministeriets opfattelse bør der derfor i alle tilfælde,  

 hvor en asylansøger sigtes for overtrædelse af straffeloven, toldloven,  

 våbenloven samt lov om euforiserende stoffer, uden ugrundet ophold ske  

 indberetning til Direktoratet for Udlændinge eller Flygtningenævnet herom.
 Indenrigsministeren har derfor som led i opfølgningen på lov nr. 421 af 1.  

 juni 1994 i et brev af 12. juli 1994 til Rigspolitichefen anmodet om at de  

 nævnte oplysninger indberettes til Direktoratet for Udlændinge.
 Som anført i indenrigsministerens brev af 12. juli 1994 til  

 Rigspolitichefen vil det imidlertid være en forudsætning for at etablere en  

 sådan indberetningspligt, at det ikke vil være i strid med reglerne i  

 forvaltningslovens kapitel 8 om videregivelse af oplysninger til en anden  

 forvaltningsmyndighed, at politiet videregiver de nævnte oplysninger til  

 Direktoratet for Udlændinge i det nævnte omfang.
 Da oplysninger om en udlændings strafbare forhold må anses for at være  

 oplysninger om enkeltpersoners rent private forhold, er det  

 Indenrigsministeriets opfattelse, at betingelserne i forvaltningslovens §§  

 28-29 ikke vil være opfyldt i alle tilfælde, hvor der efter  

 indenrigsministerens brev af 12. juli 1994 skal ske indberetning til  

 Direktoratet for Udlændinge som følge af kriminalitet her i landet.
 På denne baggrund foreslås det, at der indføres en bestemmelse i  

 udlændingelovens § 53 a, stk. 5, hvorefter politiet uden udlændingens  

 samtykke kan videregive oplysninger om en udlændings strafbare forhold,  

 herunder om sigtelser for strafbare forhold, til Direktoratet for Udlændinge  

 eller Flygtningenævnet, hvis den pågældende har ansøgt om opholdstilladelse  

 efter §§ 7-8.
 Det må understreges, at oplysninger om en udlændings strafbare forhold,  

 der indberettes efter denne bestemmelse, ikke vil indgå i asylsagens  

 behandling og påvirke sagens udfald.
 Der henvises til forslagets § 1, nr. 30.
 Der kan endvidere være behov for at indberette oplysninger om en  

 udlændings strafbare forhold til Direktoratet for Udlændinge med henblik på,  

 at Direktoratet for Udlændinge kan træffe afgørelse om udvisning med  

 indrejseforbud af den pågældende udlænding.
 Indenrigsministeriet vil være nærmest tilbøjelig til at mene, at en sådan  

 indberetning, der allerede foretages i dag, er i overensstemmelse med  

 forvaltningslovens regler om videregivelse af oplysninger om enkeltpersoners  

 rent private forhold.
 Indenrigsministeriet finder det imidlertid henset til  

 indberetningsordningens generelle karakter mest hensigtsmæssigt at  

 tilvejebringe udtrykkelig lovhjemmel til en sådan ordning.
 På denne baggrund foreslås det, at der indføres en bestemmelse i  

 udlændingelovens § 27 a, hvorefter politiet til brug for Direktoratet for  

 Udlændinges og Indenrigsministeriets afgørelser om udvisning efter kapitel 4,  

 jf. § 49, uden udlændingens samtykke kan videregive oplysninger om  

 udlændingens strafbare forhold, herunder om sigtelser for strafbare forhold,  

 til Indenrigsministeriet eller Direktoratet for Udlændinge.
 Der henvises til forslagets § 1, nr. 6.
 Der kan desuden være behov for, at anklagemyndigheden i forbindelse med,  

 at anklagemyndigheden indhenter en udtalelse fra Direktoratet for Udlændinge  

 eller Flygtningenævnet til brug for anklagemyndighedens nedlæggelse af  

 påstand om udvisning i sager, hvor udvisning afgøres ved dom, videregiver  

 oplysning om en udlændings strafbare forhold til direktoratet eller  

 Flygtningenævnet.
 Efter Indenrigsministeriets opfattelse må det antages, at en sådan  

 videregivelse, der allerede foretages i dag, er i overensstemmelse med  

 forvaltningslovens regler om videregivelse af oplysninger om enkeltpersoners  

 rent private forhold.
 Indenrigsministeriet finder det imidlertid henset til  

 indberetningsordningens generelle karakter mest hensigtsmæssigt at  

 tilvejebringe udtrykkelig lovhjemmel til en sådan ordning.
 På denne baggrund foreslås det, at der indføres en bestemmelse i  

 udlændingelovens § 57, stk. 3, hvorefter anklagemyndigheden i de nævnte  

 situationer uden udlændingens samtykke kan videregive oplysning om  

 udlændingens strafbare forhold, herunder om sigtelser for strafbare forhold,  

 til Flygtningenævnet eller Direktoratet for Udlændinge.
 Der henvises til forslagets § 1, nr. 31.
2.1.2. Retningslinjer for meddelelse af opholdstilladelse i tilfælde  

 af udsendelseshindringer I bemærkningerne til lov nr. 421 af 1. juni 1994 er det anført, at der i  

 de situationer, hvor det viser sig umuligt at gennemføre en tvangsmæssig  

 udsendelse, som hidtil vil være mulighed for at give opholdstilladelse efter  

 udlændingelovens § 9, stk. 2, nr. 4, hvis ganske særlige grunde taler herfor.
 I bemærkningerne er det videre anført, at politiet i den forbindelse er  

 forpligtet til at underrette Direktoratet for Udlændinge med henblik på, at  

 det kan vurderes, om vedkommende skal have opholdstilladelse.
 Som led i opfølgningen på vedtagelsen af lov nr. 421 af 1. juni 1994  

 udsendte Indenrigsministeriet ved brev af 12. juli 1994 til Rigspolitichefen  

 retningslinjer for politiets tilrettelæggelse af tvangsmæssige udsendelser,  

 herunder i hvilke tilfælde politiet skal forelægge en sag for Direktoratet  

 for Udlændinge med henblik på direktoratets afgørelse af, om der skal  

 meddeles opholdstilladelse efter § 9, stk. 2, nr. 4, som følge af, at det  

 viser sig umuligt at gennemføre en tvangsmæssig udsendelse.
Ifølge brevet af 12. juli 1994 til Rigspolitichefen påhviler det herefter  

 politiet skriftligt at underrette Direktoratet for Udlændinge om identiteten  

 af de asylansøgere, som ikke kan udsendes.
Underretningen bør ledsages af en  

 redegørelse for de hidtil foretagne udsendelsesskridt og for politiets  

 vurdering af, i hvilket omfang udsendelse fremover vil være realistisk.
 Udarbejdelsen af nærmere retningslinjer til politiet og Direktoratet for  

 Udlændinge har været drøftet af repræsentanter for Direktoratet for  

 Udlændinge, Rigspolitichefen, Udenrigsministeriet og Indenrigsministeriet.
 Disse nærmere retningslinjer vil blive udsendt snarest muligt.
 Indenrigsministeriet har i forlængelse af forarbejderne til lov nr. 421 af  

 1. juni 1994 i august 1994 meddelt opholdstilladelse efter § 9, stk. 2, nr.  

 4, i 8 sager til 23 irakiske statsborgere, der havde fået endeligt afslag på  

 deres ansøgninger om asyl og humanitær opholdstilladelse og herefter havde  

 afventet udsendelse til Irak ved politiets foranstaltning i mere end 3  

 måneder.
Indenrigsministeriet har endvidere i august 1994 meddelt opholdstilladelse  

 efter § 9, stk. 2, nr. 4, til 22 afghanske statsborgere.
Afgørelserne skal  

 ses på baggrund af Flygtningenævnets koordinationsudvalgs beslutning i  

 september 1993 om, at det ikke længere var muligt at udsende asylansøgere til  

 Afghanistan via lufthavnen i Kabul.
Indenrigsministeriet fandt efter en  

 samlet vurdering og navnlig på baggrund af, at det ikke siden september 1993  

 havde været muligt at tilbagesende de pågældende til Afghanistan, at der  

 kunne meddeles opholdstilladelse til de afghanske statsborgere, der på  

 daværende tidspunkt havde afventet en afgørelse om opholdstilladelse efter §  

 9, stk. 2, nr. 2 eller 4, i Indenrigsministeriet i mere end 3 måneder.
 Endvidere har Indenrigsministeriet i flere enkeltsager i konsekvens af  

 udsendelsesproblemer meddelt opholdstilladelse efter § 9, stk. 2, nr. 4.
 Det kan således allerede på nuværende tidspunkt konstateres, at  

 Indenrigsministeriet har anvendt muligheden for - i tilfælde af langvarige  

 udsendelsesproblemer uden udsigt til at kunne løses inden for den nærmeste  

 fremtid - at meddele opholdstilladelse efter § 9, stk. 2, nr. 4.
Udenrigsministeriet har på anmodning fra Rigspolitichefen, der har  

 ansvaret for at fuldbyrde afgørelser om udsendelse, ydet en betydelig bistand  

 i forbindelse med udsendelse af udlændinge, der har fået afslag på en  

 asylansøgning.
I betragtning af de gode erfaringer finder  

 Indenrigsministeriet, at der som led i en effektivisering af  

 udsendelsesproceduren i højere grad skal ske en mere aktiv inddragelse af  

 Udenrigsministeriet i forbindelse med gennemførelsen af udsendelser af  

 asylansøgere, der har fået afslag på deres ansøgning om asyl.
 Udenrigsministeriet er i den forbindelse indstillet på i den løbende  

 politiske og bistandspolitiske - bilaterale såvel som multilaterale - dialog  

 med myndighederne i de pågældende udlændinges hjemlande at gøre opmærksom på  

 de folkeretlige forpligtelser til at lade egne statsborgere indrejse i deres  

 hjemlande og på den vægt, man fra dansk side tillægger et bredt samarbejde  

 med disse lande, herunder også om modtagelse i deres hjemlande af personer,  

 der ikke lovligt kan opholde sig her i landet.
 Indenrigsministeriet vil løbende nøje følge udviklingen på området og vil  

 i folketingsåret 1995-1996 afgive en beretning til Folketingets Retsudvalg om  

 anvendelsen af bestemmelsen i udlændingelovens § 9, stk. 2, nr. 4, i sager,  

 hvor der har vist sig udsendelseshindringer.
2.2. Forslag til opfølgning på lov nr. 425 af 1. juni 1994 2.2.1. Indledning Ved lov nr. 425 af 1. juni 1994 om ændring af lov om midlertidig  

 opholdstilladelse til visse personer fra det tidligere Jugoslavien m.v.  

 tilvejebragtes de lovmæssige rammer for en forbedring af vilkårene for de  

 personer, der er meddelt opholdstilladelse efter loven.
 Vilkårsforbedringerne angår foruden indkvartering, uddannelse og  

 beskæftigelse, støtte til tilbagevenden til det tidligere Jugoslavien.
 Efter lovændringen gennemførtes i Indenrigsministeriet et  

 udredningsarbejde vedrørende det nærmere indhold af vilkårsforbedringerne.  

 Arbejdet mundede ud i et oplæg, der blev godkendt af indenrigsministeren den  

 18. juli 1994.
 Udmøntningen af de forskellige tiltag blev planlagt iværksat den 1. august  

 1994, idet der dog blev taget højde for, at visse af tiltagene f.eks. på det  

 uddannelsesmæssige område først kunne påbegyndes på et senere tidspunkt.
 Der er under Indenrigsministeriet nedsat en koordineringsarbejdsgruppe,  

 der behandler spørgsmål og problemer, der måtte opstå under arbejdet med den  

 praktiske gennemførelse af vilkårsforbedringerne, og som kræver en mere  

 overordnet stillingtagen.
2.2.2. Privat indkvartering samt indkvartering uden for centrene Et væsentlig led i vilkårsforbedringerne for personer, der er meddelt  

 midlertidig opholdstilladelse efter loven, er, at der er åbnet mulighed for  

 privat indkvartering og indkvartering i særskilte boenheder uden for de  

 særlige indkvarteringscentre (satellit-indkvartering).
 For så vidt angår privat indkvartering blev der med den seneste lovændring  

 åbnet mulighed for, at familie, venner eller værtsfamilier ud fra et  

 humanitært begrundet ønske kan huse personer fra flygtningegruppen.
 Opgaver vedrørende forbedring af indkvarteringsmulighederne varetages af  

 statsamterne, Dansk Røde Kors og i et vist omfang Direktoratet for  

 Udlændinge.
 Ved indkvartering i boenheder uden for centrene (satellitter) er der tale  

 om oprettelse af selvstændige boliger for mindre grupper af flygtninge i  

 eksisterende byggeri.
 Som led i opfølgningen har Indenrigsministeriet udstedt bekendtgørelse nr.  

 859 af 10. oktober 1994 om privat indkvartering samt indkvartering i boliger  

 uden for de særlige indkvarteringscentre for personer fra det tidligere  

 Jugoslavien med midlertidig opholdstilladelse (bosniske krigsflygtninge).  

 Bekendtgørelsen trådte i kraft den 19. oktober 1994. Der er endvidere  

 udarbejdet en vejledning herom af 10. oktober 1994.
2.2.3. Generel forbedring af uddannelsestilbuddene På det uddannelsesmæssige område indførtes der ved lov nr. 425 af 1. juni  

 1994 mulighed for, at den særlige undervisning af flygtningegruppen, som  

 varetages af Dansk Flygtningehjælp, fremover kan ske i et samarbejde med  

 skoler og uddannelsesinstitutioner under Undervisningsministeriet eller kan  

 erstattes af undervisning udbudt af disse.
 Dansk Flygtningehjælp indtager den koordinerende rolle vedrørende  

 iværksættelse af de forbedrede uddannelsesvilkår.
 Som led i opfølgningen har Undervisningsministeriet udstedt bekendtgørelse  

 nr. 801 af 29. august 1994 om undervisning i folkeskolen af børn fra det  

 tidligere Jugoslavien med midlertidig opholdstilladelse samt udarbejdet en  

 vejledning herom af 29. august 1994. Undervisningsministeriets bekendtgørelse  

 trådte i kraft den 16. september 1994.
Endvidere har Indenrigsministeriet udsendt bekendtgørelse nr. 912 af 7.  

 november 1994 om undervisning af visse personer fra det tidligere Jugoslavien  

 med midlertidig opholdstilladelse.
Bekendtgørelsen indeholder bl.a. regler om  

 undervisning af børn uden for den undervisningspligtige alder, undervisning i  

 frie grundskoler og undervisning på andre uddannelsesinstitutioner.
Der er i dag etableret samundervisning mellem børn og unge med midlertidig  

 opholdstilladelse og danske klasser på en lang række folke- og privatskoler  

 over hele landet.
Hvad angår gymnasieområdet er der derimod alene etableret  

 samundervisning mellem en bosnisk mellemskole og dansk gymnasieskole i et  

 enkelt amt i landet.
 I såvel de danske børne- som gymnasieskoler er der endvidere adskillige  

 børn og unge fra flygtningegruppen, der følger et fuldt undervisningsforløb.
Endvidere er der pr. 5. september 1994 etableret en kostskole for  

 ungdomsgruppen blandt flygtningene fra det tidligere Jugoslavien.
Skolen  

 havde pr. 1. oktober 1994 165 kostelever og 18 dagelever.
Endnu en kostskole  

 for denne gruppe forventes startet primo december 1994.
 For voksengruppen blandt personer med midlertidig opholdstilladelse  

 indførtes der ved lov nr. 425 af 1. juni 1994 mulighed for deltagelse i almen  

 folkeoplysende virksomhed og fritidsaktiviteter, deltagelse i undervisning på  

 de videregående uddannelser samt deltagelse på social- og  

 sundhedsuddannelserne.
En lang række personer fra voksengruppen blandt flygtningegruppen deltager  

 således i dag i almen folkeoplysende virksomhed på forskellige kurser,  

 ligesom et antal af de personer blandt flygtningegruppen, der ved deres  

 ankomst til Danmark befandt sig i et uddannelsesmæssigt tomrum, dvs.  

 personer, der ved deres flugt fra det tidligere Jugoslavien afbrød eller stod  

 over for at skulle påbegynde en videregående uddannelse, i dag er optaget på  

 videregående uddannelser og social- og sundhedsuddannelserne.
Hovedparten er  

 tilmeldt forløb under åben uddannelse.
2.2.4. Træningsprogrammer, følordninger og job I lighed med undervisningsområdet er det Dansk Flygtningehjælp, der  

 indtager den koordinerende rolle med iværksættelse af de  

 beskæftigelsesmæssige ordninger, som lov nr. 425 af 1. juni 1994 indførte de  

 lovgivningsmæssige rammer for.
 Foruden at give mulighed for at personer med opholdstilladelse efter loven  

 kan deltage i særligt tilrettelagte trænings- og arbejdsprogrammer giver  

 lovændringen mulighed for, at personer omfattet af loven kan tage lønnet  

 beskæftigelse, såfremt den pågældende stilling har været udbudt gennem  

 arbejdsformidlingen, relevante fagblade eller på lignende måde i 3 måneder  

 uden at være blevet besat.
 Disse arbejdsmarkedsordninger er en undtagelse til lovens § 3, stk. 2, om,  

 at personer med opholdstilladelse efter loven ikke har ret til at tage lønnet  

 eller ulønnet beskæftigelse, til at udøve lønnet eller ulønnet  

 erhvervsvirksomhed eller til med eller uden vederlag at udføre  

 tjenesteydelser her i landet.
 Det bemærkes i den forbindelse, at forbuddet mod at tage lønnet  

 beskæftigelse i § 3, stk. 2, retter sig mod en noget snævrere kreds af  

 aktiviteter, end hvad der følger af det arbejdsretlige beskæftigelsesbegreb.
 På baggrund af en række konkrete henvendelser herom finder  

 Indenrigsministeriet anledning til at præcisere, at meget begrænsede  

 aktiviteter, der ikke har en egentlig beskæftigelsesmæssig karakter, og hvor  

 det vil forekomme åbenbart uhensigtsmæssigt at lade aktiviteterne være  

 omfattet af beskæftigelsesforbuddet i § 3, stk. 2, vil kunne udføres inden  

 for rammerne af § 3, stk. 2, i overensstemmelse med hidtidig forståelse af  

 det udlændingeretlige beskæftigelsesbegreb.
 Der kan f.eks. være tale om meget begrænset foredragsvirksomhed,  

 enkeltstående optræden af musikalsk eller kunstnerisk karakter eller  

 enkeltstående opgaver af forfattermæssig eller journalistisk karakter.
 En lang række personer med opholdstilladelse efter loven deltager i dag i  

 såvel faglige træningsprogrammer på tekniske skoler og AMU-centre og lignende  

 som i praktik og følordninger knyttet til såvel private som offentlige  

 arbejdspladser.
 Praktikpladserne befinder sig inden for en en bred vifte af erhverv og  

 uddannelsesniveauer.
Et begrænset antal personer har endvidere opnået lønnet beskæftigelse i  

 medfør af 3-måneders-ordningen.
Indenrigsministeriet har som led i ordningen  

 udstedt bekendtgørelse nr. 648 af 5. juli 1994 om dækning af udgifter til  

 underhold, ophold og undervisning til personer fra det tidligere Jugoslavien  

 med midlertidig opholdstilladelse, der tager lønnet beskæftigelse.  

 Bekendtgørelsen trådte i kraft den 19. juli 1994.
2.2.5. Frivillig tilbagevenden til det tidligere Jugoslavien I foråret 1994 begyndte de danske udlændingemyndigheder at modtage  

 henvendelser fra et større antal personer fra Bosnien-Hercegovina med  

 midlertidig opholdstilladelse i Danmark, som ønskede at rejse tilbage til  

 deres hjemland.
Dette var baggrunden for, at der i forbindelse med den seneste ændring af  

 lov om midlertidig opholdstilladelse til visse personer fra det tidligere  

 Jugoslavien m.v. blev indført en særlig ordning om støtte til tilbagevenden  

 til det tidligere Jugoslavien.
Ordningen vedrørende støtte trådte i kraft den  

 8. juni 1994.
Ansøgning om støtte indgives til Dansk Flygtningehjælp.
Dansk  

 Flygtningehjælp er endvidere de pågældende behjælpelig i forbindelse med  

 planlægning af rejserute og fremskaffelse af fornødne rejsedokumenter,  

 herunder kroatiske transitvisa.
Endelig forestår Dansk Flygtningehjælp rådgivningen af de personer, der  

 ønsker at vende tilbage til deres hjemland.
Rådgivningen angår konsekvenserne  

 af de pågældendes beslutning i forhold til deres opholdstilladelse i Danmark,  

 transportmuligheder samt om forholdene i det område, hvortil de ønsker at  

 vende tilbage.
 En lang række personer med midlertidig opholdstilladelse har efter  

 ordningens indførelse indgivet ansøgning om støtte til tilbagevenden, og der  

 var pr. 21. oktober 1994 gennemført 2 transporter til Bosnien-Hercegovina.
 Tidspunktet for en generel repatriering for flygtninge fra  

 Bosnien-Hercegovina i det tidligere Jugoslavien er endnu ikke indtrådt.
Det er imidlertid af stor betydning, at man allerede på nuværende  

 tidspunkt begynder at overveje, hvorledes den generelle tilbagevenden til  

 området skal finde sted, når tiden er moden hertil.
Denne opgave kræver  

 massiv forberedelse og planlægning.
 I Indenrigsministeriet arbejdes der derfor allerede på nuværende tidspunkt  

 på, hvorledes en vellykket generel tilbagevenden kan finde sted.
 Det vil i samarbejde med Udenrigsministeriet bl.a. blive overvejet, hvilke  

 funktioner Direktoratet for Udlændinges kontor i Zagreb, der i henhold til  

 aftale med myndighederne i Kroatien er anmeldt som en filial af ambassaden  

 for Kroatien (i Budapest) med betegnelsen »Royal Danish Embassy,  

 Immigration Department, Zagreb«, og som hidtil har behandlet ansøgninger  

 om midlertidig opholdstilladelse i Danmark fra personer, der opholder sig i  

 nærområdet, kan udføre i forbindelse med en eventuel generel  

 repatrieringsordning.
Det vil blandt andet blive undersøgt, hvorvidt kontoret i Zagreb, i  

 samarbejde med de øvrige nordiske repræsentationer i området, kan tænkes at  

 udgøre et samlepunkt (focal point) for indsamling af informationer vedrørende  

 forholdene i det tidligere Jugoslavien.
Der tænkes herved særligt på  

 informationer af betydning for krigsflygtningenes mulighed for tilbagevenden  

 samt om sikkerhedssituationen i det tidligere Jugoslavien.
 Endvidere vil det i denne sammenhæng blive overvejet, om kontoret  

 eventuelt kan påtage sig andre funktioner i forbindelse med en større generel  

 (international) aftale om tilbagevenden.
3. Sagsbehandlingstiden i asylsager 3.1. Målsætning Den gennemsnitlige sagsbehandlingstid i 1993 var for de sager, hvor  

 asylansøgeren fik afslag efter normalproceduren og efterfølgende frivilligt  

 eller tvangsmæssigt udrejste, ca. 20 måneder.
Sagsbehandlingstiden hos  

 Direktoratet for Udlændinge og Dansk Flygtningehjælp var i 1993 i de sager,  

 der blev behandlet efter åbenbart grundløs-proceduren, ca. 4 måneder.
Den  

 samlede sagsbehandlingstid for åbenbart grundløs-sagerne, opgjort fra  

 registreringen af en person som asylansøger til den pågældende er blevet  

 meddelt opholdstilladelse eller er udrejst, var i 1993 ca. 6 måneder.
 I forbindelse med gennemførelsen af lov nr. 421 af 1. juni 1994 blev der  

 gennemført en række initiativer med henblik på at nedbringe  

 sagsbehandlingstiden i asylsager.
 Disse initiativer bestod dels i en række ændringer af udlændingeloven med  

 henblik på at effektivisere den såkaldte efterbehandlingsfase i asylsager,  

 der behandles efter normalproceduren, dels i en række administrative  

 opstramninger af sagsbehandlingen i sager, der behandles efter åbenbart  

 grundløs-proceduren, og endelig etableringen af en særlig administrativ  

 enhed, som alene skal behandle de sager, der giver anledning til flaskehalse  

 og sagsophobninger i de enkelte led i sagsbehandlingen.
Det fremgår af bemærkningerne til loven, at hensigten med disse  

 initiativer var at opnå en halvering af sagsbehandlingstiden dels i de sager,  

 hvor asylansøgeren har fået afslag på asyl efter normalprocedure og  

 efterfølgende er udrejst frivilligt eller tvangsmæssigt, dels af  

 sagsbehandlingstiden hos Direktoratet for Udlændinge og Dansk Flygtningehjælp  

 i åbenbart grundløs-proceduren.
Det anføres videre i bemærkningerne, at de  

 forskellige initiativer for hovedkategorierne af sagerne også vil indebære,  

 at der sker en nedsættelse af sagsbehandlingstiden for samtlige asylsager set  

 under et.
 Det forudsætter dog ifølge bemærkningerne med hensyn til såvel sager i  

 normalproceduren som i åbenbart grundløs-proceduren, at der ikke medregnes  

 sager med særlige vanskeligheder med hensyn til fremskaffelse af oplysninger  

 eller andre særlige forhold.
 Lov nr. 421 af 1. juni 1994 trådte i kraft den 1. juli 1994.
3.2. Administrative tiltag siden lov nr. 421 af 1. juni 1994 Der er efterfølgende mellem de involverede myndigheder og Dansk  

 Flygtningehjælp opnået enighed om en yderligere administrativ opstramning af  

 sagsbehandlingen i asylsager.
Den 13. september 1994 igangsatte Direktoratet for Udlændinge således i  

 samarbejde med Rigspolitichefen og Dansk Flygtningehjælp en særlig hurtig  

 sagsbehandling i åbenbart grundløse asylsager vedrørende statsborgere fra  

 visse østeuropæiske lande.
Denne særlige hastebehandling indebærer, at  

 asylansøgeren efter en konkret vurdering frihedsberøves i forbindelse med  

 politiets registrering af asylansøgningen, hvorefter direktoratet tilstræber  

 at gennemføre samtalen med asylansøgeren senest dagen efter registreringen.  

 Herefter forelægges sagen for Dansk Flygtningehjælp, der ligeledes behandler  

 sagen i løbet af ganske få dage.
Er Dansk Flygtningehjælp enig med direktoratet i, at ansøgningen må anses  

 for åbenbart grundløs, udarbejdes afgørelsen straks og videreekspederes til  

 politiet med henblik på forkyndelse og udsendelse af asylansøgeren.
Er  

 flygtningehjælpen ikke enig i direktoratets vurdering af, at sagen må anses  

 for åbenbart grundløs, udarbejdes afgørelsen tillige straks og fremsendes til  

 Flygtningenævnet.
Frihedsberøvelse gennemføres som nævnt efter en konkret vurdering.
I denne  

 vurdering indgår bl.a., om der på baggrund af de pågældendes nationalitet,  

 alder, asylmotiv, tidligere ansøgninger, kriminalitet m.v. er begrundet  

 mistanke om, at ansøgeren vil unddrage sig eller lægge hindringer i vejen for  

 den fortsatte asylprocedure.
Denne ændrede praksis, der er tiltrådt af Østre Landsret, vedrører alene  

 asylansøgere fra såkaldt sikre oprindelseslande, dvs. asylansøgere, som der  

 må antages at være en meget stærk forhåndsformodning for, ikke opfylder  

 betingelserne for at kunne meddeles asyl her i landet.
Disse asylansøgere  

 visiteres som udgangspunkt af politiet direkte til åbenbart  

 grundløs-procedure uden at få adgang til at udfylde asylskema.
3.3. Den aktuelle sagsbehandlingstid i asylsager I det følgende opgøres bruttosagsbehandlingstiderne i forskellige  

 sagstyper.
I bruttosagsbehandlingstiden indgår den tid, hvor de  

 sagsbehandlende myndigheder ikke har haft mulighed for at kontrollere sagen,  

 f.eks. som følge af ansøgerens forsvinden, ligesom der indgår den tid, hvor  

 sagen har ligget i bero på grund af en konkret eller generel høring hos andre  

 myndigheder.
 Bruttosagsbehandlingstiden i de nedenfor gennemgåede sagsbehandlingstider  

 regnes fra det tidspunkt, hvor udlændingen registreres som asylansøger til  

 sagens afslutning ved:
a) meddelelse af tilladelse, b) ansøgerens udrejse (skønnet eller påset), c) ansøgerens død, eller d) legalt ophold på andet grundlag efter frafald eller afslag.
3.3.1. Den samlede sagsbehandlingstid 3.3.1.1. Sager behandlet efter åbenbart grundløs-proceduren I bemærkningerne til forslaget til lov nr. 421 af 1. juni 1994, afsnit  

 4.5., er det anført, at gennemsnitssagsbehandlingstiden - fra overgivelsen  

 til visitation i Direktoratet for Udlændinge til direktoratet traf afgørelse  

 - var på 3-4 måneder.
Endvidere er det anført, at samtlige implicerede parter  

 er enige om, at sagsbehandlingstiden bør søges nedbragt.
Endelig fremgår det  

 af bemærkningernes afsnit 11, at det er hensigten med lovændringen at opnå en  

 halvering af asylsagsbehandlingstiden såvel i normalproceduren som i åbenbart  

 grundløs-proceduren.
 Der er allerede sket en ganske betydelig reduktion af den gennemsnitlige  

 bruttosagsbehandlingstid i åbenbart grundløs-proceduren fra juli til oktober  

 1994.
 Dette kan illustreres ved, at sager, der er påbegyndt efter 1. juli 1994,  

 for tiden har en gennemsnitlig bruttosagsbehandlingstid på ca. 44 dage.
Opgjort pr. 13. oktober 1994 har 50 asylansøgere været omfattet af den  

 særlige hastebehandling, der er omtalt i pkt. 3.2. Af disse 50 personer har 4  

 frafaldet deres ansøgning, mens 32 personer har modtaget afslag på asyl uden  

 klageadgang til Flygtningenævnet, og 3 har modtaget afslag på asyl med  

 klageadgang til nævnet.
Den gennemsnitlige sagsbehandlingstid for de  

 sidstnævnte 35 personer har været 1,5 dag i direktoratets regi og 3,2 dage  

 hos flygtningehjælpen, i alt 4,7 dage.
 Rigspolitichefen, afdeling E, har oplyst, at politiets samlede  

 sagsbehandlingstid fra forkyndelse til udsendelse udgør mellem 1,2 og 1,5 dag  

 afhængig af, om asylansøgeren er frihedsberøvet eller ej.
 Den samlede sagsbehandlingstid for samtlige myndigheder i disse særlige  

 hastesager udgør således ca. 6 dage.
3.3.1.2. Sager behandlet efter normalproceduren Som nævnt var den gennemsnitlige sagsbehandlingstid i 1993 i de sager,  

 hvor asylansøgeren fik afslag efter normalprocedure og efterfølgende  

 frivilligt eller tvangsmæssigt udrejste, ca. 20 måneder.
 Hensigten med de initiativer, der blev iværksat i forbindelse med lov nr.  

 421 af 1. juni 1994, var bl.a. at halvere denne sagsbehandlingstid til  

 gennemsnitligt 10 måneder.
 Lov nr. 421 af 1. juni 1994 trådte i kraft den 1. juli 1994. Hertil  

 kommer, at etableringen af den særlige administrative enhed, herunder den  

 nødvendige oplæring af personalet i enheden, først er endeligt gennemført i  

 begyndelsen af efteråret 1994.
 En vurdering af effekten af de gennemførte initiativer i relation til  

 sagsbehandlingstiden i sager, der er behandlet efter normalproceduren, kan  

 derfor ikke med mening foretages på nuværende tidspunkt.
 Indenrigsministeriet vil løbende nøje følge udviklingen i  

 sagsbehandlingstiderne i normalproceduren med henblik på, at der eventuelt  

 gennemføres yderligere effektiviseringstiltag for så vidt angår disse sager.
 3.3.2. Indenrigsministeriets bemærkninger til oplysningerne om  

 sagsbehandlingstider m.v.
 For så vidt angår sager, der er behandlet efter åbenbart  

 grundløs-proceduren, har der vist sig en markant reduktion af  

 sagsbehandlingstiden allerede nu, og målsætningen om en halvering af  

 sagsbehandlingstiden hos Direktoratet for Udlændinge og Dansk Flygtningehjælp  

 vil snart være nået.
 Lov nr. 421 af 1. juni 1994 og de administrative opstramninger, der blev  

 indført i forbindelse hermed, samt etableringen af den særlige administrative  

 enhed, har således på dette område allerede haft den ønskede effekt.
 Hertil kommer, at de drastisk reducerede sagsbehandlingstider for  

 statsborgere fra visse østeuropæiske lande, der er en følge af den  

 nyetablerede særlige hasteprocedure vedrørende statsborgere fra disse lande,  

 først får indflydelse på sagsbehandlingstiderne med virkning fra ordningens  

 ikrafttræden den 13. september 1994. Når virkningerne af hasteproceduren kan  

 måles fuldt ud, vil sagsbehandlingstiderne reduceres yderligere.
4. Nye effektiviseringstiltag 4.1. Baggrund Som det fremgår ovenfor, er målsætningen for så vidt angår sager, der  

 behandles efter åbenbart grundløs-proceduren, (i vidt omfang) nået.
 Dette er efter Indenrigsministeriets opfattelse i sig selv  

 tilfredsstillende, og hertil kommer, at sagsbehandlingstiden for visse  

 asylansøgere, der erfaringsmæssigt har givet anledning til særlige problemer,  

 er nedbragt til nogle få dage.
 Efter Indenrigsministeriets opfattelse er det imidlertid af stor betydning  

 for muligheden for at fastholde den brede accept af en grundlæggende human  

 flygtningepolitik, at sagsbehandlingstiden vedrørende asylansøgninger, der må  

 anses for åbenbart grundløse, nedbringes yderligere.
 En yderligere nedbringelse af sagsbehandlingstiden i åbenbart  

 grundløs-proceduren vil endvidere frigøre ressourcer til behandling af andre  

 ansøgninger.
 Hertil kommer, at sådanne tiltag erfaringsmæssigt kan betyde en  

 nedbringelse af antallet af asylansøgninger fra personer, som ikke har noget  

 asylgrundlag.
 Indenrigsministeriet finder på den baggrund, at der bør opstilles en ny  

 målsætning for sagsbehandlingstiden i åbenbart grundløs-sager, således at den  

 gennemsnitlige sagsbehandlingstid i alle sager, der behandles efter denne  

 procedure, højst må udgøre 30 dage i gennemsnit regnet fra registreringen af  

 den pågældende som asylansøger til den pågældendes fysiske udrejse.
 Opfyldelse af denne målsætning forudsætter efter Indenrigsministeriets  

 opfattelse, at der foretages en række effektiviseringer af  

 efterbehandlingsfasen i asylsager, der er behandlet efter åbenbart  

 grundløs-proceduren.
Hertil kommer, at det er et centralt element i de ændringer, der blev  

 gennemført ved den seneste ændring af udlændingeloven, at en asylansøger ikke  

 efter udløbet af den pågældendes udrejsefrist skulle kunne få sin  

 udrejsefrist udsat.
Baggrunden herfor er - ud over hensynet til en mere  

 effektiv sagsbehandling - bl.a. det principielle synspunkt, at en asylansøger  

 ikke ved at søge humanitær opholdstilladelse eller begære sin sag genoptaget  

 eller indbringe den for Folketingets Ombudsmand skulle kunne lovliggøre et  

 ulovligt ophold.
 Der blev derfor indført frister for indgivelse af ansøgning om humanitær  

 opholdstilladelse (10 dage), for begæring om genoptagelse (inden udløbet af  

 udrejsefristen) og for indbringelse af sagen for Folketingets Ombudsmand  

 (inden udløbet af udrejsefristen). Ændringerne indebærer ikke, at ansøgninger  

 m.v., der indgives efter udløbet af udrejsefristen, ikke behandles, men alene  

 at ansøgningerne ikke tillægges opsættende virkning.
Disse ændringer i efterbehandlingsfasen, som blev gennemført ved lov nr.  

 421 af 1. juni 1994, gælder imidlertid ikke for sager, hvor asylsagen har  

 været behandlet efter åbenbart grundløs-proceduren.
For sager, der har været  

 behandlet efter denne procedure, gælder der således ingen frister for  

 indgivelse af ansøgning om humanitær opholdstilladelse, begæring om  

 genoptagelse eller indbringelse for ombudsmanden.
 Efter Indenrigsministeriets opfattelse kan det virke stødende, at  

 asylansøgere, hvis ansøgninger har været behandlet efter åbenbart  

 grundløs-proceduren, på dette punkt er stillet bedre end asylansøgere, der  

 har været behandlet efter normalproceduren.
 På den baggrund foreslås det, at sagsbehandlingen i sager, der har været  

 behandlet efter åbenbart grundløs-proceduren, på en række områder  

 effektiviseres.
Der foreslås således indført en frist for begæring om genoptagelse af  

 asylsagen samt af en sag om humanitær opholdstilladelse, hvor asylsagen har  

 været behandlet efter åbenbart grundløs-proceduren.
Indenrigsministeriet  

 finder, at fristen ikke bør være længere end udrejsefristen.
Det bemærkes, at  

 udrejsefristen i forbindelse med afslag på en ansøgning om humanitær  

 opholdstilladelse, hvor den forudgående asylsag har været behandlet efter  

 åbenbart grundløs-proceduren, fastsættes til straks.
 Ændringerne kan efter Indenrigsministeriets opfattelse gennemføres, uden  

 at der sker forringelser af den enkelte asylansøgers retssikkerhed.
 Det bemærkes herved, at de foreslåede ændringer i vidt omfang svarer til  

 de ændringer, som blev gennemført ved den seneste ændring af udlændingeloven  

 for så vidt angår sager, der har været behandlet efter normalproceduren.
 Det bemærkes endvidere, at fastsættelse af de nævnte frister ikke  

 indebærer, at en ansøgning m.v., der indgives efter fristens udløb, ikke vil  

 blive behandlet, men alene at den ikke vil blive tillagt opsættende virkning.  

 En ansøgning om humanitær opholdstilladelse vil dog ikke kunne indgives af  

 personer, der opholder sig i udlandet, herunder personer, der er blevet  

 udsendt eller er udrejst efter at have modtaget afslag på en ansøgning om  

 asyl.
4.2. Indgivelse af ansøgning om humanitær opholdstilladelse Det foreslås fastsat i udlændingeloven, at ansøgning om humanitær  

 opholdstilladelse kun kan indgives af personer, der opholder sig her i  

 landet.
 Denne bestemmelse indebærer, at en person, der har søgt om asyl fra  

 udlandet efter bestemmelsen i udlændingelovens § 7, stk. 4, ikke vil kunne  

 indgive ansøgning fra udlandet om humanitær opholdstilladelse.
 Det bemærkes i den forbindelse, at Folketingets Ombudsmand i en udtalelse  

 af 24. oktober 1994 har fundet grundlag for at kritisere, at  

 Indenrigsministeriet i en sag vedrørende en ansøgning om humanitær  

 opholdstilladelse havde afslået ansøgningen under henvisning til, at  

 ansøgeren opholdt sig i udlandet.
 I den omhandlede sag var ansøgningen om humanitær opholdstilladelse  

 indgivet af en advokat på vegne af ansøgeren, der var srilankansk statsborger  

 og opholdt sig i Indien, og som forinden var meddelt afslag på en ansøgning  

 om asyl her i landet efter § 7, stk. 4.
 Bestemmelsen om, at en ansøgning om opholdstilladelse kun kan indgives,  

 hvis den pågældende udlænding opholder sig her i landet, foreslås indsat som  

 et nyt 1. pkt. i § 9, stk. 6, jf. forslagets § 1, nr. 5.
Ved lov nr. 421 af 1. juni 1994 blev der bl.a. indført en frist for 10  

 dage for indgivelse af ansøgning om humanitær opholdstilladelse.
Ifølge  

 lovbestemmelsen regnes fristen fra tidspunktet, hvor Flygtningenævnet har  

 meddelt den pågældende afslag på asyl.
Overskridelse af fristen har ikke den  

 virkning, at ansøgningen ikke behandles, men alene at den ikke tillægges  

 opsættende virkning.
 Reglen knytter sig alene til sager, der har været behandlet af  

 Flygtningenævnet.
 Denne begrænsning i reglens anvendelsesområde foreslås nu ændret, således  

 at der også i sager, der har været behandlet efter åbenbart  

 grundløs-proceduren, skal gælde en frist for indgivelse af ansøgning om  

 humanitær opholdstilladelse, hvis ansøgningen skal have opsættende virkning  

 med hensyn til udrejsefristen.
 Det foreslås på baggrund af det under pkt. 4.1. anførte, at ansøgning om  

 humanitær opholdstilladelse i disse tilfælde skal indgives inden  

 udrejsefristens udløb, dvs. at ansøgningen skal indgives til politiet straks  

 efter forkyndelsen af afslaget, for at ansøgningen skal have opsættende  

 virkning med hensyn til udrejsefristen.
Indgives ansøgningen efter udrejsefristens udløb, men mens ansøgeren  

 stadig opholder sig her i landet, vil ansøgningen blive realitetsbehandlet,  

 uanset at der ikke tillægges ansøgningen opsættende virkning.
Det samme  

 gælder, hvis ansøgningen om asyl er behandlet i normalproceduren, og  

 ansøgning om humanitær opholdstilladelse indgives, mens ansøgeren stadig  

 opholder sig i landet.
Indenrigsministeriet vil tage initiativ til, at asylansøgerne allerede på  

 et tidligt tidspunkt gøres bekendt med fristerne i relation til en ansøgning  

 om humanitær opholdstilladelse.
Den enkelte asylansøger vil således blive  

 informeret herom i den skriftlige asylvejledning, som udleveres til  

 asylansøgere i forbindelse med indgivelsen af ansøgning om asyl.
4.3. Indbringelse for Folketingets Ombudsmand 4.3.1. Afslag på asyl efter åbenbart grundløs-proceduren Ved lov nr. 421 af 1. juni 1994 blev der bl.a. indført en regel om, at  

 indbringelse af Flygtningenævnets afgørelse efter § 7 for Folketingets  

 Ombudsmand skal være sket inden udløbet af udlændingens udrejsefrist.
I  

 modsat fald tillægges klagen ikke opsættende virkning.
 Reglen gælder ikke i sager, der er behandlet efter åbenbart  

 grundløs-proceduren.
Ombudsmanden afstår som altovervejende hovedregel fra at behandle en  

 indbringelse af et afslag på asyl, der er meddelt efter åbenbart  

 grundløs-proceduren.
Der foretages ikke nogen høring af Direktoratet for  

 Udlændinge i disse tilfælde.
 Baggrunden herfor er bl.a., at der i åbenbart grundløs-proceduren er  

 indbygget den særlige retssikkerhedsgaranti, at Direktoratet for Udlændinge  

 ikke træffer bestemmelse om afslag uden klageadgang til Flygtningenævnet,  

 hvis Dansk Flygtningehjælp finder det uforsvarligt og således er uenig i, at  

 ansøgningen må anses for åbenbart grundløs, jf. side 65 ff. i Delbetænkning I  

 om effektivisering af asylsagsbehandlingen (betænkning nr. 1249/93).
 Ikke desto mindre indbringes et ikke ubetydeligt antal af Direktoratet for  

 Udlændinges afgørelser efter åbenbart grundløs-proceduren fortsat for  

 ombudsmanden.
 Henset til, at ombudsmanden som nævnt som altovervejende hovedregel afstår  

 fra at behandle en sådan henvendelse, har henvendelsen alene den virkning, at  

 asylansøgerens udrejsefrist (kortvarigt) udsættes.
 Indenrigsministeriet finder, at denne retstilstand er uhensigtsmæssig og i  

 modstrid med bestræbelserne på at effektivisere asylsagsbehandlingen.
 Det foreslås derfor, at indbringelse for Folketingets Ombudsmand af et  

 afslag på en ansøgning om asyl, der har været behandlet efter åbenbart  

 grundløs-proceduren, ikke skal have opsættende virkning med hensyn til  

 udrejsefristen.
4.3.2. Afslag på humanitær opholdstilladelse efter forudgående afslag  

 på asyl efter åbenbart grundløs-proceduren Ved lov nr. 421 af 1. juni 1994 blev der bl.a. indført en regel om, at  

 indbringelse for Folketingets Ombudsmand af indenrigsministerens afgørelse  

 efter § 9, stk. 2, nr. 2, ikke har opsættende virkning, såfremt indbringelsen  

 sker efter udløbet af udlændingens udrejsefrist.
Indbringelsen har heller  

 ikke opsættende virkning, hvis indbringelsen må anses for åbenlyst  

 ubegrundet.
 Reglen om, at indbringelse for ombudsmanden ikke har opsættende virkning,  

 såfremt indbringelse sker efter udløbet af udrejsefristen, gælder ikke,  

 såfremt den forudgående asylsag har været behandlet efter åbenbart  

 grundløs-proceduren.
 Dette foreslås nu ændret, således at der også i sager, der har været  

 behandlet efter åbenbart grundløs-proceduren, skal nægtes opsættende virkning  

 til en indbringelse for ombudsmanden af en afgørelse efter § 9, stk. 2, nr.  

 2, såfremt indbringelsen sker efter udløbet af udlændingens udrejsefrist.
 Reglen om, at indbringelse for ombudsmanden inden udrejsefristens udløb  

 ikke har opsættende virkning, såfremt indbringelsen må anses for åbenlyst  

 ubegrundet, opretholdes.
 Det bemærkes, at udrejsefristen i forbindelse med afslag på humanitær  

 opholdstilladelse fastsættes til »straks« i sager, hvor asylsagen  

 har været behandlet efter åbenbart grundløs-proceduren, jf. lovforslagets §  

 1, nr. 14.
4.4. Genoptagelsesbegæringer Ved lov nr. 421 af 1. juni 1994 blev der bl.a. indført en regel om, at  

 ansøgning om genoptagelse af en afgørelse efter § 7 eller § 9, stk. 2, nr. 2,  

 alene har opsættende virkning, såfremt ansøgningen om genoptagelse indgives  

 senest ved udløbet af udlændingens udrejsefrist, og såfremt den myndighed,  

 der har truffet afgørelsen, træffer beslutning herom.
 Reglen om, at en begæring om genoptagelse alene har opsættende virkning,  

 såfremt den indgives inden udløbet af udrejsefristen, gælder ikke, såfremt  

 asylsagen har været behandlet i åbenbart grundløs-proceduren.
 Bestemmelsen foreslås nu udstrakt til også at gælde udlændinge, hvis  

 asylsag har været behandlet i åbenbart grundløs-proceduren.
 Udrejsefristen i forbindelse med afslag på humanitær opholdstilladelse  

 fastsættes efter administrativ praksis til »straks« i sager, hvor  

 asylsagen har været behandlet efter åbenbart grundløs-proceduren, jf. i  

 øvrigt lovforslagets § 1, nr. 14.
Indenrigsministeriet vil tage initiativ til, at asylansøgerne allerede på  

 et tidligt tidspunkt gøres bekendt med, i hvilket omfang en ansøgning om  

 genoptagelse tillægges opsættende virkning.
Den enkelte asylansøger vil  

 således blive informeret herom i den skriftlige asylvejledning, som udleveres  

 til asylansøgere i forbindelse med indgivelsen af ansøgning om asyl.
 Særligt for så vidt angår Danmarks internationale forpligtelser kan der  

 henvises til FN's Flygtningehøjkommissærs Eksekutivkomites konklusion nr. 30  

 (XXXIV) fra 1983 vedrørende »The Problem of Manifestly Unfounded or  

 Abusive Applications for Refugee Status or Asylum« samt til den  

 resolution om åbenbart grundløse asylansøgninger, som blev vedtaget af  

 EU-ministrene med ansvar for indvandring i London den 30. november og 1.  

 december 1992 (WGI 1282).
 Konklusion nr. 30 (XXXIV) indeholder en række mindstekrav for behandlingen  

 af åbenbart grundløse asylansøgninger, herunder bl.a. at asylansøgeren bør  

 have adgang til at få et afslag revurderet forinden udsendelse.
 Konklusionen er ikke folkeretligt bindende for Danmark, men indeholder  

 alene en tilkendegivelse eller anbefaling fra eksekutivkomiteen.
 Indvandringsministrenes resolution på mødet i London om behandlingen af  

 åbenbart grundløse asylansøgninger omfatter proceduremæssige regler i  

 relation til åbenbart grundløse asylansøgninger, herunder krav til  

 sagsbehandlingen i forbindelse med de sager, der bliver behandlet i denne  

 særlige procedure.
 Det fremgår af resolutionen, at medlemsstaterne skal søge at nå frem til  

 en første afgørelse så hurtigt som muligt og senest inden en måned og at  

 afslutte eventuelle appel- eller genbehandlingsprocedurer snarest muligt.  

 Appel- eller genbehandlingsprocedurer kan være enklere end de procedurer, der  

 normalt gælder i andre tilfælde af afslag på asylansøgninger.
 Det bemærkes, at såvel den nævnte anbefaling i eksekutivkomiteens  

 konklusion nr. 30 som den adgang til appel, der er forudsat i EU-ministrenes  

 resolution fra mødet i London den 30. november og 1. december 1992, efter  

 Indenrigsministeriets opfattelse må antages at være indeholdt i den danske  

 åbenbart grundløs-procedure, ved at Direktoratet for Udlændinge alene kan  

 træffe afgørelse om afslag på asyl efter åbenbart grundløs-proceduren,  

 såfremt Dansk Flygtningehjælp forinden har erklæret sig enig heri.
 Danmark er ikke herudover forpligtet til at give en asylansøger, hvis  

 ansøgning må anses for åbenbart grundløs, adgang til at få sin sag  

 revurderet, herunder adgang til at forblive her i landet, indtil en afgørelse  

 om revurdering foreligger.
 Det bemærkes i den forbindelse endvidere, at den foreslåede bestemmelse  

 ikke indebærer, at adgangen til at få en asylsag genoptaget afskæres, men  

 alene en begrænsning i adgangen til at forblive her i landet, indtil en  

 afgørelse på genoptagelsesbegæringen foreligger.
 Det foreliggende forslag, hvorefter en asylansøger skal indgive en  

 eventuel genoptagelsesbegæring inden udløbet af udrejsefristen, hvis  

 begæringen skal tillægges opsættende virkning, er således ikke i strid med  

 Danmarks internationale forpligtelser.
4.5. Bortfald af asylansøgninger ved udeblivelse Asylansøgere indkaldes i forbindelse med asylsagens behandling bl.a. til  

 udfyldelse af asylansøgningsskema hos politiet, samtale hos Direktoratet for  

 Udlændinge om asylgrundlaget samt afhøringer herom hos politiet.
 Direktoratet for Udlændinge har oplyst, at omkring 20 pct. af de  

 asylansøgere, der er tilsagt til samtale med Direktoratet for Udlændinge i  

 åbenbart grundløs-proceduren, udebliver fra samtalen, hvilket medfører  

 væsentlige forsinkelser i direktoratets sagsbehandling.
 Udeblivelse finder tillige sted i sager, der behandles i normalproceduren.
Efter udlændingelovens § 40, stk. 1, skal en udlænding meddele de  

 oplysninger, som er nødvendige til bedømmelse af, om en tilladelse i henhold  

 til udlændingeloven kan gives.
Udlændingen skal efter tilsigelse give  

 personligt møde.
 En udlænding, der ansøger om asyl, har således efter denne bestemmelse  

 pligt til at deltage i oplysningen af asylsagen og til at give møde efter  

 tilsigelse.
 Det foreslås på den baggrund, at en asylansøgers udeblivelse uden anmeldt  

 lovligt forfald fra at møde hos Direktoratet for Udlændinge eller politiet  

 efter tilsigelse fremover skal medføre, at asylansøgningen bortfalder.
 Direktoratet for Udlændinge skal dog efter forslaget i særlige tilfælde  

 kunne beslutte, at en asylansøgning ikke skal anses for bortfaldet, uanset at  

 asylansøgeren er udeblevet uden anmeldt lovligt forfald.
 Den foreslåede bestemmelse vedrører ikke de processuelle virkninger af en  

 asylansøgers udeblivelse fra et møde i Flygtningenævnet.
 Det er påkrævet, at der i forbindelse med indførelsen af denne nødvendige  

 bestemmelse sikres, at de berørte asylansøgere fuldt ud er orienteret om  

 retsvirkningerne af udeblivelse.
 Indenrigsministeriet vil derfor indføre en dobbelt retssikkerhedsmæssig  

 garanti for asylansøgere i den forbindelse.
 Denne dobbelte garanti vil bestå dels i en udførlig vejledning til  

 asylansøgeren om virkningen af udeblivelse, dels i at asylansøgeren vil  

 skulle underskrive en erklæring om at have forstået denne  

 retsvirkning, ligesom asylansøgeren vil skulle skrive under på at have  

 modtaget tilsigelsen.
 Virkningerne af undladelse af at give møde efter tilsigelse vil således  

 blive udførligt beskrevet i den skriftlige asylvejledning, som udleveres til  

 asylansøgerne.
 Retsvirkningerne af udeblivelse efter tilsigelse vil desuden blive  

 gennemgået under den første registreringsafhøring, i hvilken forbindelse  

 ansøgeren vil skulle underskrive en erklæring herom til  

 registreringsrapporten.
Med henblik på i øvrigt at varetage asylansøgernes retssikkerhed, vil  

 udeblivelse kun medføre, at asylansøgningen bortfalder, hvis en skriftlig  

 tilsigelse er blevet overleveret til asylansøgeren på et for asylansøgeren  

 forståeligt sprog.
Såfremt der ikke forefindes en tilsigelse på det  

 pågældende sprog, vil ansøgeren få forkyndt indkaldelsen gennem en tolk.  

 Asylansøgeren vil i alle tilfælde gennem sin underskrift skulle bekræfte  

 tilsigelsen, og at vedkommende har forstået retsvirkningerne af udeblivelse.
 Det skal af tilsigelsen klart fremgå, at ansøgningen om opholdstilladelse  

 efter § 7 anses for bortfaldet, hvis asylansøgeren uden anmeldt lovligt  

 forfald udebliver fra at møde i overensstemmelse med tilsigelsen.
 Tilsigelse til udfyldelse af asylansøgningsskema og/eller samtale med  

 Direktoratet for Udlændinge eller politiet vil som hovedregel ske i  

 forbindelse med den indledende registreringsafhøring.
Det forudsættes i den forbindelse, at der i samarbejde mellem Direktoratet  

 for Udlændinge og Rigspolitichefen etableres et bookingsystem, der gør det  

 muligt allerede på registreringstidspunktet at planlægge tidspunkterne for  

 udfyldelse af ansøgningsskema eller gennemførelse af samtale hos Direktoratet  

 for Udlændinge eller politiet.
Hermed opnås tillige, at en eventuel  

 usikkerhed hos udlændingen om det tidsmæssige perspektiv for asylsagens  

 behandling reduceres betydeligt.
 Tilsigelse på et senere tidspunkt end registreringsafhøringen til samtaler  

 m.v. skal ske ved politiets eller direktoratets foranstaltning og efter samme  

 retningslinjer som beskrevet ovenfor.
 Asylansøgningens bortfald indebærer, at asylsagen ikke færdigbehandles.  

 Der bliver således ikke truffet afgørelse i asylsagen.
 Asylansøgningens bortfald indebærer endvidere, at asylansøgeren skal  

 udrejse straks.
Ønsker udlændingen efterfølgende, at der træffes afgørelse om, hvorvidt  

 den pågældende opfylder betingelserne for at blive meddelt opholdstilladelse  

 som flygtning, vil dette blive betragtet som en ny asylansøgning.
Dette  

 gælder også i tilfælde, hvor asylansøgeren er rejst til et andet land og på  

 ny er indrejst eller ønsker at indrejse i Danmark.
 Dette indebærer, at en asylansøger, hvis asylansøgning tidligere er  

 bortfaldet på grund af udeblivelse, men som ønsker, at der bliver truffet  

 afgørelse om, hvorvidt betingelserne for meddelelse af asyl er opfyldt, vil  

 nyde samme retsstilling som andre udlændinge, der søger asyl her i landet.  

 Ansøgerens retsstilling vil således ikke blive forringet.
 For så vidt angår udlændinge, der efter bortfaldet af asylansøgningen er  

 udrejst eller udsendt af landet og ønsker at få truffet afgørelse om,  

 hvorvidt betingelserne for at blive meddelt asyl er opfyldt, må vedkommende  

 ansøge om opholdstilladelse efter udlændingelovens § 7, stk. 4. Ønsker  

 vedkommende at indrejse i Danmark for på ny at indgive ansøgning om asyl her  

 i landet, vil den pågældende have samme retsstilling som personer, der søger  

 om asyl for første gang, herunder med hensyn til afvisning m.v.
Akterne fra den tidligere asylsag vil indgå i den nye sag.
Dette indebærer  

 f.eks., at et eventuelt tidligere udfyldt asylansøgningsskema vil indgå i  

 sagen, hvorfor der ikke i alle tilfælde vil være behov for på ny at lade  

 asylansøgeren udfylde ansøgningsskema.
 Indenrigsministeriet vil løbende følge anvendelsen af bestemmelsen om  

 bortfald af asylansøgninger i tilfælde af udeblivelse uden lovligt forfald,  

 og vil afgive en redegørelse om anvendelsen af bestemmelsen til Folketingets  

 Retsudvalg i folketingsåret 1995/96.
4.6. Oprettelse af nyt sagsbehandlingssted til visse asylansøgere Det har kunnet konstateres, at Danmark i de senere år har modtaget et  

 stigende antal asylansøgere fra Østeuropa, herunder de baltiske lande og  

 Rumænien.
 Kendetegnende for en stor del af disse asylansøgere er, at de ikke har  

 noget asylmotiv, og at de samtidig giver anledning til betydelige problemer  

 ved at begå kriminalitet, forårsage uro på asylcentrene, udeblive fra  

 afhøringer m.v.
 Der er allerede i dag indført en række fremskyndede hasteprocedurer med  

 henblik på nedbringelse af sagsbehandlingstiden i sager vedrørende bl.a.  

 asylansøgere fra sikre oprindelseslande, kriminelle asylansøgere samt  

 asylansøgere, der forårsager uro på asylcentrene.
 Indenrigsministeriet har i den forbindelse overvejet at oprette et særligt  

 registreringscenter, hvor disse asylansøgere kan blive indkvarteret og deres  

 asylansøgninger undergivet en meget hurtig sagsbehandling på maksimalt 2-4  

 dage, regnet fra ankomst til centret til udrejse.
 Formålet med oprettelsen af et sådant center skulle i givet fald være dels  

 at fremskynde sagsbehandlingen for denne særlige gruppe af asylansøgere, dels  

 at aflaste registrerings- og asylcenter Sandholm og området omkring centret.
 Henset til, at sagsbehandlingstiden for den omhandlede gruppe på nuværende  

 tidspunkt er nedbragt til nogle få dage, finder Indenrigsministeriet ikke, at  

 der for tiden er behov for oprettelsen af et sådant center.
 Indenrigsministeriet vil imidlertid løbende følge udviklingen på dette  

 område og vil ved årsskiftet 1994/95 på ny tage stilling til, om der er behov  

 for et tiltag af den nævnte karakter.
4.7. Politiets adgang til optagelse af fingeraftryk af indrejsende  

 asylansøgere Ved lov nr. 482 af 24. juni 1992 om ændring af udlændingeloven blev der  

 indført hjemmel til, at udlændingemyndighederne optager bl.a. fingeraftryk af  

 en udlænding, når det skønnes hensigtsmæssigt med henblik på at fastlægge den  

 pågældendes identitet.
 I forbindelse med udarbejdelsen af dette lovforslag har Rigspolitichefen  

 over for Indenrigsministeriet anført, at der efter Rigspolitichefens  

 opfattelse er behov for at udvide denne adgang.
Efter Rigspolitichefens opfattelse bør der således tilvejebringes hjemmel  

 til, at udlændingemyndighederne kan optage fingeraftryk af alle  

 ansøgere, at udlændingemyndighederne kan edb-behandle disse fingeraftryk, og  

 at de kan udveksles med andre landes kompetente myndigheder.
Rigspolitichefen  

 har herved forudsat, at der fastsættes de nødvendige registerforskrifter.
 En sådan udvidelse af adgangen til optagelse af fingeraftryk af bl.a.  

 asylansøgere er efter Rigspolitichefens opfattelse nødvendig, såfremt et ikke  

 ubetydeligt misbrug af asylinstituttet (f.eks. indgivelse af flere  

 ansøgninger med forskellig identitet m.v.) skal kommes til livs, og såfremt  

 det ofte vanskelige arbejde med at identificere asylansøgere afgørende skal  

 kunne effektiviseres.
 Da spørgsmålet om udvidet adgang til optagelse af fingeraftryk er snævert  

 forbundet med overvejelser om effektivisering af asylsagsbehandlingen, har  

 udvalget vedrørende effektivisering af asylsagsbehandlingen (Per  

 Sørensen-udvalget) besluttet at udrede dette spørgsmål nærmere.
 Udvalget forventes at afgive delbetænkning om bl.a. dette spørgsmål ved  

 årsskiftet 1994/95.
5. Finansministeriets turnusundersøgelse af Direktoratet for  

 Udlændinge 5.1. Rapportens indhold I forbindelse med forhandlinger om Indenrigsministeriets rammer for 1995  

 blev det aftalt mellem Indenrigsministeriet og Finansministeriet, at der  

 skulle igangsættes en turnusundersøgelse af Direktoratet for Udlændinge.  

 Turnusundersøgelsen blev igangsat i marts 1994.
Turnusundersøgelsen skulle ifølge kommissoriet for undersøgelsen indeholde  

 forslag til en forbedret tilrettelæggelse af udlændingesagsbehandlingen og  

 asylcenteradministrationen, en forbedret organisering af Direktoratet for  

 Udlændinge og en fremtidig økonomistyring.
I undersøgelsen skal endvidere  

 indgå, om administrationen af opholds- og arbejdstilladelser samt eventuelt  

 rent administrative funktioner skal overgå til statsamterne.
Turnusundersøgelsen af Direktoratet for Udlændinge har været gennemført af  

 Finansministeriet med bistand fra Indenrigsministeriet.
Undersøgelsen har  

 endvidere været fulgt af en referencegruppe med repræsentanter for  

 Finansministeriet, Indenrigsministeriet og Direktoratet for Udlændinge.
 Turnusundersøgelsen, der blev afsluttet med offentliggørelsen af en  

 rapport den 25. oktober 1994, indeholder en række anbefalinger om, hvorledes  

 tilrettelæggelsen af sagsbehandlingen yderligere kan forbedres.
5.2. Lovændringer som følge af turnusundersøgelsen I turnusundersøgelsen er der bl.a. peget på muligheden for, at  

 Direktoratet for Udlændinges opgaver vedrørende centeradministrationen i et  

 vist omfang overføres til henholdsvis Indenrigsministeriet og til  

 statsamterne.
Det er således nævnt, at det overordnede, centrale ansvar og de  

 planlæggende og koordinerende opgaver i forbindelse med  

 centeradministrationen fremover kunne varetages af Indenrigsministeriets  

 departement.
Det drejer sig bl.a. om planlægning af indkvarteringscentrenes  

 placering og formel godkendelse af bookingen af asylansøgere.
 Samtidig peges der i undersøgelsen på, at de udførende og kontrollerende  

 opgaver vedrørende centeradministrationen kunne udlægges til statsamterne.  

 Det drejer sig bl.a. om besigtigelse, indgåelse af kontrakter, orientering af  

 lokalområdet osv. i forbindelse med det enkelte centers etablering samt en  

 bevillingsramme til dækning af løbende driftsudgifter og regningskontrol af  

 centrenes udgifter.
 En række kontrol- og godkendelsesfunktioner i relation til de enkelte  

 asylansøgere foreslås dog fortsat varetaget i direktoratet, da de knytter sig  

 til den asylsagsbehandling, som fortsat varetages af direktoratet.
 Rapportens anbefalinger har imidlertid en sådan karakter, at hele  

 problemstillingen, herunder en mere præcis udmøntning heraf efter  

 Indenrigsministeriets opfattelse bør ske ved drøftelse mellem Direktoratet  

 for Udlændinge, Indenrigsministeriet og eventuelt statsamterne.
 Det påtænkes derfor bl.a. at nedsætte en arbejdsgruppe med repræsentanter  

 fra de nævnte myndigheder, som skal gennemgå den nuværende opgavefordeling  

 mellem Indenrigsministeriet, direktoratet og statsamterne, og som skal  

 fremkomme med forslag, der præcist fastlægger den fremtidige fordeling af  

 opgaverne på dette område mellem Indenrigsministeriet, Direktoratet for  

 Udlændinge og statsamterne.
 Indenrigsministeriet finder det imidlertid hensigtsmæssigt allerede på  

 nuværende tidspunkt at skabe det lovmæssige grundlag for en ændret  

 opgavefordeling.
 Det foreslås derfor, at indenrigsministeren bemyndiges til at fastsætte  

 nærmere regler for, i hvilket omfang Direktoratet for Udlændinges opgaver  

 vedrørende centeradministrationen i relation til asylansøgere kan overføres  

 til andre myndigheder.
 Herved vil det være muligt at fastsætte regler, der udmønter  

 undersøgelsens anbefaling om, at visse af Direktoratet for Udlændinges  

 opgaver vedrørende centeradministrationen overføres til Indenrigsministeriet  

 og statsamterne.
5.3. Anbefaling om, at afhøringer af asylansøgere i normalprocedure  

 overføres fra politiet til Direktoratet for Udlændinge Det anbefales i turnusundersøgelsen, at afhøringen af asylansøgere i  

 normalprocedure overføres fra politiet til Direktoratet for Udlændinge.
Udvalget vedrørende effektivisering af asylsagsbehandlingen (Per  

 Sørensen-udvalget), foretager som et led i sin behandling af de sidste dele  

 af udvalgets kommissorium en klarlæggelse af spørgsmålet om, hvorvidt  

 afhøringer af asylansøgere fortsat bør henlægges til politiet, eller om denne  

 opgave bør henlægges til personale i Direktoratet for Udlændinge.
Per  

 Sørensen-udvalget forventes ved årsskiftet 1994/95 at afgive sin 3.  

 delbetænkning.
 Indenrigsministeriet finder det rigtigst at afvente udvalgets betænkning,  

 forinden det overvejes, hvorvidt denne anbefaling af turnusundersøgelsen skal  

 effektueres.
6. Menneskesmugling Danmark har i flere tilfælde - særligt i de senere år - været udsat for  

 organiseret indsmugling af store grupper af asylansøgere - senest store  

 grupper af srilankanske statsborgere, der er blevet landsat fra skib i Køge  

 Bugt og på Bornholm.
Det seneste tilfælde fandt sted den 24. oktober 1994,  

 hvor 31 srilankanske statsborgere blev fundet flydende i redningsflåder ud  

 for Bornholm.
 Det synes på denne baggrund at kunne konkluderes, at tilfældene af  

 menneskesmugling bliver grovere og grovere, ligesom det må forventes, at  

 Danmark også i fremtiden vil blive udsat for indsmugling af store grupper af  

 asylansøgere iværksat af organiserede bander af menneskesmuglere i Danmark og  

 udlandet.
Der er efter Indenrigsministeriets opfattelse al mulig grund til at  

 forebygge eller forhindre, at menneskesmuglinger som bl.a. episoderne i Køge  

 Bugt og på Bornholm opstår igen.
Menneskesmuglinger, der finder sted i form  

 af organiseret kriminalitet, og som oftest bygger på grov (økonomisk)  

 udnyttelse af de involverede personer, rummer alvorlige - og ofte livstruende  

 - risici for de involverede.
Der er uden tvivl udlændinge, der - lokket af ofte falske løfter for  

 fremtiden - vil være villige til at betale betragtelige beløb for at få  

 adgang her til landet.
Ikke alene den danske stat må efter  

 Indenrigsministeriets opfattelse beskyttes mod organiseret illegal  

 indvandring, men de berørte udlændinge må også beskyttes mod organiseret  

 udnyttelse.
 Regeringen har allerede taget en lang række initiativer i den forbindelse.  

 Disse initiativer er mere udførligt beskrevet i Indenrigsministeriets  

 redegørelse af 26. april 1994 vedrørende et muligt stigende indrejsetal af  

 asylansøgere og flygtninge fra de baltiske lande og Rusland  

 (menneskesmuglinger) eller gennem disse lande samt initiativer i den  

 anledning (Baltikum-redegørelsen).
Initiativerne vedrører blandt andet skabelsen af mere effektive  

 kontaktflader i forhold til grænsekontrol- og udlændingemyndighederne i de  

 baltiske lande, ligesom der for tiden arbejdes på at få udstationeret en  

 politiforbindelsesofficer i disse lande.
Endvidere arbejdes der på at skabe  

 en øget grænsekontrol, og såvel politiet som Indenrigsministeriet,  

 Udenrigsministeriet, Justitsministeriet og Forsvarsministeriet deltager i  

 internationalt arbejde vedrørende disse problemstillinger, bl.a. i  

 forbindelse med Stockholm-konferencen om ukontrolleret indrejse fra landene  

 omkring Det Baltiske Hav, hvor der deltager repræsentanter for de baltiske  

 lande, Danmark, Finland, Hviderusland, Polen, Norge, Rusland, Sverige,  

 Tyskland (observatør) og USA (observatør) samt UNHCR og IOM.
 Der er nedsat en arbejdsgruppe under Indenrigsministeriet med deltagelse  

 af de nævnte myndigheder samt Direktoratet for Udlændinge, der har til formål  

 at drøfte og koordinere det videre arbejde med de nævnte tiltag.
 Efter den gældende bestemmelse i udlændingelovens § 59, stk. 3, kan den,  

 der forsætligt bistår en udlænding med ulovligt at indrejse eller opholde sig  

 her i landet, straffes med bøde, hæfte eller fængsel i indtil 1 år og 6  

 måneder.
 Domstolene har i hvert fald i et tilfælde udnyttet den eksisterende  

 strafferamme fuldt ud.
 Dommen er afsagt af Vestre Landsret den 16. september 1992 i en ankesag.
 Sagen vedrørte en iransk statsborger, der i landsretten blev fundet  

 skyldig i i adskillige tilfælde forsætligt som ledende medlem af en  

 organisation i tiden fra 1987 til maj 1991 at have medvirket til, at et  

 større antal udlændinge ulovligt indrejste i Danmark via lufthavnen i Kastrup  

 eller landegrænsen med Tyskland.
 Tiltalte blev endvidere fundet skyldig i forsætligt som leder af en  

 organisation at have medvirket til, at en anden person den 29. juni 1987 og i  

 tiden forud herfor ad 7 gange bistod i alt ca. 70 udenlandske statsborgere  

 med ulovlig indrejse i Danmark, idet den anden person i lejede busser  

 transporterede de pågældende til Danmark via ubevogtede grænseovergange.
 Tiltalte blev endelig fundet skyldig i forsætligt at have formået en anden  

 person til i lejede biler ad 6 gange i 1989 at transportere i alt 17  

 personer, der var gemt i bilernes bagagerum, over den dansk-tyske grænse.
 Retten fandt, at domfældte til dels havde handlet for vindings skyld.
 Ved strafudmålingen lagde landsretten vægt på det store antal personer,  

 hvis ulovlige indrejse i Danmark tiltalte forsætligt havde medvirket til, på  

 den professionelle karakter af tiltaltes handlinger og på tiltaltes brug af  

 medhjælpere i forbindelse med selve de ulovlige indrejser.
 Landsretten fandt dog ikke grundlag for at forhøje straffen ud over  

 strafferammen efter bestemmelsen i straffelovens § 88, stk. 1, 2. pkt.  

 Tiltalte blev herefter idømt en fængselsstraf på 1 år og 6 måneder.
 Tiltalte blev ved dommen udvist med indrejseforbud indtil 1. januar 2002,  

 ligesom der blev konfiskeret et beløb, der skønsmæssigt blev fastsat til  

 100.000 kr.
 På denne baggrund finder Indenrigsministeriet, at der er behov for en  

 forhøjelse af strafferammen for menneskesmugling.
Indenrigsministeriet finder således, at der bør tilvejebringes hjemmel  

 til, at domstolene i tilfælde af meget grove overtrædelser af bestemmelsen  

 kan udmåle længere straffe end fængsel i 1 år og 6 måneder.
Det er hermed  

 tilsigtet at åbne mulighed for forhøjet straf i tilfælde af professionel,  

 organiseret indsmugling af større grupper af udlændinge.
Forhøjelsen tager  

 ikke sigte på privatpersoner, der forsøger at hjælpe f.eks. familiemedlemmer,  

 religiøse trosfæller eller politiske meningsfæller til sikkerhed uden tanke  

 for personlig vinding.
 Det foreslås derfor at udvide strafferammen fra de nuværende 1 år og 6  

 måneders fængsel til fængsel i 2 år.
 Med en strafferamme på 2 år i § 59, stk. 3, vil der efter bestemmelserne  

 om strafforhøjelse i straffeloven under særdeles skærpende omstændigheder  

 kunne idømmes 3 års fængsel for menneskesmugling, dvs. det dobbelte af den  

 hidtil længste straf, der er idømt efter den gældende bestemmelse.
 Danmark vil samtidig hermed i international sammenhæng understrege sin  

 vilje til at bekæmpe den organiserede menneskesmugling.
 Indenrigsministeriet vil løbende nøje følge udviklingen og i forbindelse  

 hermed overveje, om det vil være nødvendigt at forhøje strafferammen  

 yderligere.
 Viser der sig på et senere tidspunkt behov herfor, vil det kunne overvejes  

 at indsætte en bestemmelse herom i straffeloven, således som det tidligere er  

 gjort for så vidt angår narkotika- og skatte- og afgiftslovgivningen  

 (straffelovens § 191 og § 289).
 Justitsministeriet har oplyst, at man er indstillet på - i lyset af  

 udviklingen på området - i samarbejde med Indenrigsministeriet at overveje  

 behovet for yderligere forhøjelser af strafferammen.
 En indsættelse af en særlig bestemmelse i straffeloven må i øvrigt som  

 udgangspunkt forudsætte en nærmere udredning af behovet samt en mere  

 principiel stillingtagen, også set i relation til spørgsmålet om eventuelt at  

 gennemføre tilsvarende straffelovsbestemmelser på andre særlovsområder,  

 f.eks. på miljøområdet.
 Det foreslås endvidere at indføre en adgang til at straffe den, der for  

 vindings skyld bistår en udlænding med at indrejse til et andet land, hvor  

 udlændingen vil blive afvist eller tilbagesendt.
Bestemmelsen giver således mulighed for at straffe menneskesmugling til  

 andre lande end Danmark og skal ses i lyset af behovet for et stigende  

 internationalt samarbejde om bekæmpelse af organiseret menneskesmugling.
Der  

 henvises herom nærmere til bemærkningerne til forslagets § 1, nr. 33.
7. Strafafkortning Efter straffelovens § 86 skal der ske afkortning i en idømt straf, når den  

 dømte har været anholdt, varetægtsfængslet eller indlagt til  

 mentalundersøgelse.
 Bestemmelsen gælder imidlertid ikke, når der har været tale om  

 frihedsberøvelse efter bestemmelserne i udlændingelovens § 36.
 Som det fremgår af Delbetænkning II om effektivisering af  

 asylsagsbehandlingen (Betænkning nr. 1265/94), side 90, har der i Udvalget  

 vedrørende effektivisering af asylsagsbehandlingen (Per Sørensen-udvalget)  

 været rejst spørgsmål om, hvorvidt frihedsberøvelser, der iværksættes efter  

 udlændingelovens § 36, stk. 2, 3. pkt., som følge af voldelig eller truende  

 adfærd over for personalet på et indkvarteringssted for udlændinge, bør  

 medføre afkortning af den straf, som den frihedsberøvede eventuelt senere  

 idømmes.
I betænkningen anføres på side 67, at udlændingelovens § 36, stk. 2, 3.  

 pkt., der kun sjældent anvendes, kan sammenlignes med reglerne om  

 varetægtsfængsling i retsplejeloven.
Der kan således være tilfælde, hvor man  

 i stedet anvender varetægtsfængslingsbestemmelsen i retsplejelovens § 762,  

 idet forholdet er så groft, at der bør reageres over for udlændingen.
Udvalget fandt imidlertid ikke, at spørgsmålet er omfattet af udvalgets  

 kommissorium.
Udvalget har imidlertid over for Justitsministeriet peget på  

 den nævnte problemstilling.
 Justitsministeriet har meddelt Indenrigsministeriet, at man finder, at  

 spørgsmålet om afkortning af idømt straf som følge af frihedsberøvelse efter  

 bestemmelserne i udlændingeloven lovgivningsteknisk bør ske ved, at en  

 bestemmelse herom indføjes i udlændingeloven.
 Indenrigsministeriet finder, at der - på samme måde som det er tilfældet i  

 forbindelse med frihedsberøvelser inden for strafferetsplejen - bør ske  

 afkortning i en idømt straf i tilfælde, hvor den dømte har været  

 frihedsberøvet efter udlændingelovens § 36, stk. 2, 3. pkt., i forbindelse  

 med en straffesag, idet frihedsberøvelse efter denne bestemmelse som ovenfor  

 nævnt kan sammenlignes med varetægtsfængsling efter retsplejelovens  

 bestemmelser.
 En bestemmelse herom foreslås indsat i udlændingeloven som § 37 f, jf.  

 forslagets § 1, nr. 18.
 Endvidere foreslås det, at bestemmelsen finder tilsvarende anvendelse for  

 personer fra det tidligere Jugoslavien med midlertidig opholdstilladelse, jf.  

 forslagets § 2, nr. 10.
8. Forsikring af asylansøgere og personer med midlertidig  

 opholdstilladelse 8.1. Ansvarsforsikring for asylansøgere og personer med midlertidig  

 opholdstilladelse 8.1.1. Den hidtidige forsikringsmæssige dækning af den omhandlede  

 persongruppes ansvar for erstatningspådragende adfærd Det forhold, at en person opholder sig her i landet som asylansøger,  

 indebærer ikke, at det offentlige har påtaget sig ansvaret for den  

 pågældendes eventuelle skadevoldende handlinger.
Direktoratet for Udlændinge har derfor efter fast praksis i et betydeligt  

 antal konkrete sager afvist at betale erstatning for skader forvoldt af  

 asylansøgere eller personer med midlertidig opholdstilladelse.
Denne praksis  

 er før udlændingeadministrationens overførsel til Indenrigsministeriet  

 gentagne gange tiltrådt af Justitsministeriet.
 Det følger herefter af dansk rets almindelige regler, at ansvaret for -  

 forsætlige eller uagtsomme - skadevoldende handlinger, der forvoldes af  

 asylansøgere eller personer med midlertidig opholdstilladelse, påhviler de  

 pågældende selv.
 Da staten endvidere hidtil ikke har tegnet ansvarsforsikring for de  

 pågældende, indebærer den nuværende retstilstand, at skadelidte i de  

 tilfælde, hvor denne ikke selv har forsikringsdækning for den forvoldte  

 skade, har ingen eller kun ringe mulighed for at opnå økonomisk kompensation  

 for en skade, såfremt den er forvoldt af en asylansøger eller en person med  

 midlertidig opholdstilladelse.
 Denne persongruppe vil typisk være ubemidlet og uden andre indtægter end  

 de økonomiske ydelser, som vedkommende får udbetalt på asylcentret.
 Det skal dog understreges, at skadelidte er stillet på samme måde, såfremt  

 en skade forvoldes af en ubemidlet og ikke ansvarsforsikret fastboende  

 person, herunder en dansk statsborger.
8.1.2. Behovet for forsikringsmæssig dækning Indenrigsministeriet er ikke i besiddelse af sikre oplysninger om omfanget  

 af skadevoldende handlinger, som er begået af asylansøgere eller personer med  

 midlertidig opholdstilladelse.
 De oplysninger, som Indenrigsministeriet har modtaget fra Dansk Røde Kors  

 vedrørende dette spørgsmål, tyder dog på, at der - bl.a. som følge af det  

 stigende antal asylansøgere og personer med midlertidig opholdstilladelse -  

 er tale om et stærkt stigende problem.
 Dansk Røde Kors har endvidere flere gange over for Indenrigsministeriet  

 anført, at organisationen opfatter den manglende forsikringsdækning som et  

 stort dagligt problem.
En manglende forsikringsdækning udgør et irritationsmoment i forholdet  

 mellem et asylcenters beboere og den omgivende fastboende befolkning.
Dansk  

 Røde Kors og udlændingemyndighederne har modtaget flere henvendelser fra  

 skadelidte danske borgere, som står uforstående over for den gældende  

 retstilstand.
 I modsætning til borgere her i landet har asylansøgere og personer med  

 midlertidig opholdstilladelse endvidere normalt ikke de nødvendige økonomiske  

 forudsætninger for selv at betale en forsikring.
 For så vidt angår anerkendte flygtninge afholder Dansk Flygtningehjælp  

 præmieudgiften det første år til en sædvanlig forsikringsmæssig dækning af  

 personer, som overgives til integrationsprogrammet.
 Indenrigsministeriet finder, at asylansøgere og personer med midlertidig  

 opholdstilladelse, der som altovervejende hovedregel har færre penge at råde  

 over end anerkendte flygtninge, tilsvarende får tegnet en forsikring.
Hertil kommer, at det over for Indenrigsministeriet er oplyst, at det  

 næppe vil være muligt for asylansøgere og personer med midlertidig  

 opholdstilladelse at tegne en individuel forsikring her i landet.
Dette  

 skyldes deres manglende folkeregistrering og deres manglende faste bopæl her  

 i landet.
 Endelig må det antages, at en kollektiv forsikringsordning for denne  

 persongruppe vil kunne etableres for mellem 1,5 og 3 mio. kr. pr. år, jf.  

 nedenfor pkt. 8.1.8.
 Det er på den baggrund Indenrigsministeriets opfattelse, at der bør  

 etableres en kollektiv ansvarsforsikringsordning for denne persongruppe.
8.1.3. Personkredsen, der skal være dækket af forsikringsordningen Den forsikringsmæssige dækning vil skulle omfatte alle asylansøgere samt  

 personer med midlertidig opholdstilladelse, uanset om de pågældende er  

 indkvarteret på et indkvarteringscenter, er privat indkvarteret eller er  

 indkvarteret uden for et indkvarteringscenter i selvstændige boliger.
 For personer med midlertidig opholdstilladelse, som har taget lønnet  

 beskæftigelse her i landet, vil forsikringspræmien blive krævet  

 tilbagebetalt.
8.1.4. Forsikringens dækning Indenrigsministeriet har bl.a. overvejet, om forsik-ringen skal dække  

 uanset skadevolders ansvarsgrundlag, og uanset om den skadevoldende handling  

 har været forsætlig, groft uagtsom eller simpelt uagtsom.
 Principperne for forsikringsdækningen vil som udgangspunkt være de samme,  

 som gælder for en normal dansk ansvarsforsikring.
 Dette indebærer, at en privat ansvarsforsikring for asylansøgere og  

 personer med midlertidig opholdstilladelse alene vil omfatte skader, som de  

 pågældende har juridisk erstatningsansvar for, og at skader, som forvoldes  

 ved forsæt og ved selvforskyldt beruselse, undtages fra forsikringsdækningen.  

 Det er en forudsætning for forsikringsdækning, at skadevolderen er  

 identificeret.
Det bemærkes, at en skadevolder efter dansk ret ikke er juridisk  

 erstatningpligtig for skade, som er forvoldt ved et hændeligt uheld.
Sådanne  

 skader vil med andre ord ikke være dækket af forsikringsordningen.
8.1.5. Kredsen af personer m.v., der vil kunne få udbetalt erstatning  

 efter forsikringsordningen Indenrigsministeriet har overvejet, om der skal være nogen begrænsning i  

 kredsen af skadelidte, som skal kunne få udbetalt erstatning efter ordningen.
Det er hensigten, at ansvarsforsikringsordningen skal omfatte enhver  

 skadelidt, som efter gældende erstatningsret har et krav på skadeserstatning  

 hos den sikrede persongruppe.
Ansvarsforsikringen vil dog blive tegnet uden  

 indbyrdes ansvar for de person- eller tingsskader, som den sikrede  

 persongruppe forvolder på hinanden.
 Ansvarsforsikringen skal endvidere omfatte skader, som forvoldes under  

 persongruppens ophold på en ekstern uddannelsesinstitution.
8.1.6. Forsikringsform Indenrigsministeriet har bl.a. overvejet, om forsikringsordningen bør  

 etableres ved at tegne en ansvarsforsikring i et privat forsikringsselskab,  

 eller om ordningen skal etableres således, at staten direkte påtager sig  

 ansvaret for den omhandlede persongruppes skadegørende handlinger.
Indenrigsministeriet finder, at den forsikringsmæssige dækning af  

 privatansvar for asylansøgere og personer med midlertidig opholdstilladelse  

 skal etableres ved, at Dansk Røde Kors tegner en kollektiv forsikring med et  

 forsikringsselskab.
Der skal i aftalen være mulighed for, at andre  

 asylcenterentreprenører, f.eks. kommuner eller statslige styrelser, kan  

 tilslutte sig aftalen på de samme vilkår.
8.1.7. Finansiering af ansvarsforsikringen Man kan principielt forestille sig en eventuel forsikringsordning  

 finansieret på 2 måder:
1) Staten afholder udgifterne ved ordningen, dvs. forsikringspræmie ved  

 tegning af forsikring i et forsikringsselskab 2) De forsikrede dækker helt eller delvis udgifterne ved ordningen.
 Efter Indenrigsministeriets opfattelse bør det være staten, som afholder  

 forsikringsudgifterne ved ordningen.
8.1.8. Omkostninger ved en forsikringsordning Indenrigsministeriet har indhentet oplysninger om omkostningsniveauet ved  

 tegning af forsikring i et forsikringsselskab for asylansøgere og personer  

 med midlertidig opholdstilladelse.
 Ansvarsforsikringer tegnes normalt i forbindelse med en indbo- og/eller  

 husstandsforsikring.
Forsikringsselskaberne udbyder dog separate ansvarsforsikringer.
En  

 separat ansvarsforsikring vil normalt koste 150 - 200 kr. om året pr. person,  

 men der vil kunne opnås betydelige rabatter ved tegning af kollektive  

 ansvarsforsikringer.
Indenrigsministeriet skønner, at de samlede omkostninger ved tegning af en  

 ansvarsforsikring af den omhandlede persongruppe i et privat  

 forsikringsselskab vil ligge på mellem 1,5 og 3 mio. kr. om året.
Dette skøn  

 er bl.a. baseret på, at der vil være tale om ca. 27.000 personer, som skal  

 forsikres.
8.1.9. Tilvejebringelse af hjemmel til at iværksætte  

 forsikringsordningen Etableringen af den beskrevne ansvarsforsikring for asylansøgere og  

 personer med midlertidig opholdstilladelse kræver en ændring af  

 udlændingeloven og lov om midlertidig opholdstilladelse til visse personer  

 fra det tidligere Jugoslavien m.v.
Det foreslås derfor at indføre bestemmelser, hvorved indenrigsministeren  

 bemyndiges til at fastsætte nærmere regler om erstatning for skader, som  

 asylansøgere henholdsvis personer med midlertidig opholdstilladelse forvolder  

 på andre eller andres ejendole, og for skader, som påføres de pågældende  

 personer eller disses ejendele, og til at fastsætte nærmere regler om  

 forsikring mod sådanne skader.
Det foreslås endvidere, at de dermed forbundne  

 udgifter kan afholdes af staten.
 Der henvises til lovforslagets § 1, nr. 22, vedrørende en ny bestemmelse i  

 udlændingelovens § 42 b og lovforslaget § 2, nr. 8, vedrørende en ny  

 bestemmelse i § 7 b i lov om midlertidig opholdstilladelse til visse personer  

 fra det tidligere Jugoslavien m.v.
 Ved de pågældende bestemmelser bemyndiges indenrigsministeren til at  

 fastsætte nærmere regler om ansvars-, indbo- og ulykkesforsikring for den  

 pågældende persongruppe.
 Det er i første omgang alene hensigten at udnytte bemyndigelsen til at  

 fastsætte bestemmelser om ansvarsforsikring af de omhandlede personer.
8.2. Forsikring af bosniske krigsflygtninge i forbindelse med  

 deltagelse i beskæftigelsesmæssige ordninger Efter § 3, stk. 1, i lov om midlertidig opholdstilladelse til visse  

 personer fra det tidligere Jugoslavien m.v. må en person med midlertidig  

 opholdstilladelse i medfør af denne lov ikke tage lønnet eller ulønnet  

 beskæftigelse, udøve selvstændig erhvervsvirksomhed eller med eller uden  

 vederlag udføre tjenesteydelser her i landet.
 Personer med midlertidig opholdstilladelse i medfør af denne lov har  

 imidlertid i en række situationer mulighed for at deltage i  

 beskæftigelsesmæssige ordninger.
 Det drejer sig om:
- deltagelse i særligt tilrettelagte trænings- og arbejdsprogrammer, - deltagelse i selvaktiveringsordninger på indkvarteringscentrene, - lønnet beskæftigelse i henhold til 3-måneders-ordningen, - ulønnet humanitært arbejde eller andet frivilligt arbejde og - deltagelse i praktik som led i uddannnelsesordninger.
 Med hensyn til deltagere i særligt tilrettelagte trænings- og  

 arbejdsprogrammer (følordninger) er indenrigsministeren efter de gældende  

 regler bemyndiget til at fastsætte nærmere regler om såvel tegning og den  

 nærmere udformning af en ansvarsforsikring, jf. § 3, stk. 7, i lov om  

 midlertidig opholdstilladelse til visse personer fra det tidligere  

 Jugoslavien m.v., som anvendelsen af arbejdsskadeforsikringslovens regler for  

 denne persongruppe, jf. § 3, stk. 6, i lov om midlertidig opholdstilladelse  

 til visse personer fra det tidligere Jugoslavien m.v.
 Indenrigsministeren vil snarest i samarbejde med de berørte myndigheder og  

 organisationer fastsætte nærmere regler om en forsikringsmæssig dækning af  

 deltagere i særligt tilrettelagte trænings- og arbejdsprogrammer såvel i  

 relation til ansvarspådragende skader på andre eller disses ejendele som i  

 relation til arbejdsskader.
 Med hensyn til deltagere i de øvrige beskæftigelsesmæssige ordninger kan  

 det komme på tale at etablere lignende forsikringsordninger efter en  

 afvejning af på den ene side behovet for en forsikringsdækning og på den  

 anden side hensynet til ikke at indføre forsikringsordninger, som indeholder  

 usaglig forskelsbehandling i forhold til andre persongrupper, som ikke er  

 omfattet af en statsligt finansieret forsikring.
For så vidt angår spørgsmålet om ansvarsforsikring for erhvervsmæssige  

 skader, som begås af personer med midlertidig opholdstilladelse, foreslås det  

 at indføre en bestemmelse i lov om midlertidig opholdstilladelse til visse  

 personer fra det tidligere Jugoslavien m.v., hvorved indenrigsministeren  

 bemyndiges til at fastsætte nærmere regler om erstatning for skader, som  

 personer med midlertidig opholdstilladelse forvolder på andre eller andres  

 ejendele, og for skader, som påføres de pågældende personer eller disses  

 ejendele, og til at fastsætte nærmere regler om forsikring mod sådanne  

 skader.
Det foreslås endvidere, at de dermed forbundne udgifter kan afholdes  

 af staten.
Ved den pågældende bestemmelse bemyndiges indenrigsministeren til at  

 indføre ordninger, hvorved en arbejdsgiver får refunderet eventuelle  

 præmieudgifter til tegning af en erhvervsansvarsforsikring for den pågældende  

 medarbejder i virksomheden.
Indenrigsministeren bemyndiges endvidere til at  

 fastsætte nærmere regler for en eventuel udredelse af erstatning fra  

 statskassen.
Det bemærkes herved, at den ansvarsforsikring, som påtænkes  

 tegnet for asylansøgere og personer med midlertidig opholdstilladelse, jf.  

 afsnit 8.1., efter sædvanlig forsikringspraksis ikke dækker skader, som  

 forvoldes som led i erhvervsmæssig virksomhed.
 Der henvises til lovforslagets § 2, nr. 8, vedrørende en ny bestemmelse i  

 § 7b i lov om midlertidig opholdstilladelse til visse personer fra det  

 tidligere Jugoslavien m.v.
Ved den pågældende bestemmelse bemyndiges indenrigsministeren til at  

 indføre ordninger, hvorved arbejdsgiver får refunderet eventuelle  

 præmieudgifter til tegnelse af en erhvervsansvarsforsikring for den  

 pågældende medarbejder i virksomheden.
Indenrigsministeren bemyndiges  

 endvidere til at fastsætte nærmere regler for en eventuel udredelse af  

 erstatning fra statskassen.
Det bemærkes herved, at den ansvarsforsikring,  

 som påtænkes tegnet for asylansøgere og personer med midlertidig  

 opholdstilladelse, jf. afsnit 8.1., efter sædvanlig forsikringspraksis ikke  

 dækker skader, som forvoldes som led i erhvervsmæssig virksomhed.
 For så vidt angår spørgsmålet om en forsikringsmæssig dækning for skader,  

 som påføres personer med midlertidig opholdstilladelse under opholdet på  

 trænings- og arbejdsstedet, foreslås det at indføre en bestemmelse i lov om  

 midlertidig opholdstilladelse til visse personer fra det tidligere  

 Jugoslavien m.v., hvorved indenrigsministeren bemyndiges til at fastsætte  

 nærmere regler om, i hvilket omfang personer med midlertidig  

 opholdstilladelse er omfattet af reglerne i lov om forsikring mod følger af  

 arbejdsskade.
 Der henvises til lovforslagets § 2, nr. 3, vedrørende en ændret affattelse  

 af § 3, stk. 6, i lov om midlertidig opholdstilladelse til visse personer fra  

 det tidligere Jugoslavien m.v.
9. Ændringer med henblik på Danmarks opfyldelse af internationale  

 forpligtelser 9.1. Blindpassagerkonventionen Lovforslaget indeholder forslag til bestemmelser, der har til formål at  

 sikre, at Danmark kan opfylde de forpligtelser, der følger af den  

 internationale konvention af 10. oktober 1957 om blindpassagerer  

 (Bruxelles-konventionen) eller anden international aftale, som måtte blive  

 indgået vedrørende blindpassagerer.
Bruxelles-konventionen om blindpassagerer blev ratificeret af Danmark den  

 16. december 1963. Konventionen træder i kraft, når 10 stater har ratificeret  

 konventionen.
For tiden har følgende 7 stater ratificeret konventionen:  

 Danmark, Norge, Sverige, Finland, Belgien, Italien og Peru.
Konventionen er  

 således ikke på nuværende tidspunkt trådt i kraft.
 Efter forslaget bemyndiges indenrigsministeren til at fastsætte  

 forskellige bestemmelser med henblik på opfyldelse af Danmarks  

 konventionsmæssige forpligtelser.
9.2. EU-ret Lovforslaget indeholder bl.a. et forslag til ændring af udlændingelovens §  

 2, der har til formål at tilpasse bestemmelserne om EF-, EØS-statsborgeres og  

 visse tredjelandsstatsborgeres adgang til landet i overensstemmelse med bl.a.  

 Domstolens praksis.
Der henvises herom til bemærkningerne til forslagets § 1,  

 nr. 1.
10. Ændringer af mere teknisk karakter, herunder ændringer hvorved  

 administrativ praksis kodificeres Lovforslaget indeholder desuden en række bestemmelser af mere teknisk og  

 redaktionel karakter.
 Det drejer sig blandt andet om en række bestemmelser, der indeholder  

 henvisninger til bestemmelser, der i mellemtiden er ændret, o.l.
 11. Hørte myndigheder m.v.
Indenrigsministeriet har inden lovforslagets fremsættelse sendt et udkast  

 til lovforslag til høring hos følgende organisationer m.v.
Advokatrådet,  

 Amnesty International, Arbejdsministeriet, Dansk Flygtningehjælp, Dansk Røde  

 Kors, Den Danske Dommerforening, Det Danske Center for Menneskerettigheder,  

 Direktoratet for Udlændinge, Dokumentations- og rådgivningscenteret om  

 racediskrimination, Erhvervsministeriet, Finansministeriet, Foreningen af  

 politimestre i Danmark, Flygtningenævnet, Justitsministeriet,  

 Kulturministeriet, Mellemfolkeligt Samvirke, Nævnet for Etnisk Ligestilling,  

 Politidirektøren i København, Præsidenten for Københavns Byret, Præsidenten  

 for Vestre Landsret, Præsidenten for Østre Landsret, Rigsadvokaten,  

 Rigspolitichefen, Rådet for Etniske Minoriteter, Socialministeriet og  

 Udenrigsministeriet.
12. Økonomiske og administrative konsekvenser af lovforslaget 12.1. Oversigt Lovforslaget forventes samlet at være udgiftsneutralt.
Der vil være merudgifter på ca. 5,5-7,0 mio. kr. forbundet med  

 forsikringsordningerne, idet det kun i første omgang er hensigten at etablere  

 en kollektiv ansvarsforsikring.
Der vil endvidere være merudgifter forbundet  

 med at yde økonomisk støtte til visse asylansøgeres rejse til tredjeland samt  

 til den udvidede støtte til repatriering af flygtninge og indvandrere.  

 Merudgifterne vil blive modsvaret af besparelser ved asylansøgernes kortere  

 ophold her i landet.
Det kortere ophold skyldes, at der generelt sker  

 opstramninger i sagsgangene, at visse asylansøgere udrejser til tredjelande,  

 og at der vil ske en yderligere afskæring af adgangen til at opnå opsættende  

 virkning i forbindelse med ansøgninger om genoptagelse, humanitær  

 opholdstilladelse og indbringelse af afgørelser for Folketingets Ombudsmand  

 for asylansøgere i åbenbart grundløs-procedure.
 Det forventes, at ovenstående merudgifter vil blive modsvaret af  

 mindreudgifterne, således at det samlede lovforslag er udgiftsneutralt.
 Nedenfor vil enkelte større forslag blive gennemgået.
12.2. Ansvarsforsikring af asylansøgere og personer med midlertidig  

 opholdstilladelse Det foreslås at indføre bestemmelser, hvori indenrigsministeren bemyndiges  

 til at fastsætte nærmere regler om ansvars-, indbo- og ulykkesforsikring for  

 den pågældende persongruppe, herunder at de dermed forbundne udgifter  

 afholdes af staten, jf. forslagets § 1, nr. 22, og § 2, nr. 8.
Da det i første omgang er hensigten kun at udnytte bemyndigelsen til at  

 fastsætte bestemmelser om ansvarsforsikring, vil der alene blive set på de  

 økonomiske konsekvenser heraf.
Det skønnes, at en kollektiv  

 forsikringsordning for denne persongruppe i et privat forsikringsselskab vil  

 kunne etableres for mellem 1,5-3,0 mio. kr. om året.
Dette skøn er bl.a.  

 baseret på, at der kan være tale om ca. 27.000 personer, der skal forsikres.  

 Udgiften til en kollektiv forsikringsordning for ansvarsforsikringer vil være  

 50-100 kr. pr. person.
Forsikringsordningen foreslås etableret ved, at Dansk  

 Røde Kors tegner en kollektiv forsikring med et forsikringsselskab.
 Såfremt det besluttes at udnytte bemyndigelsen til at tegne ulykkes- og  

 indboforsikring for alle asylansøgere og personer med midlertidig  

 opholdstilladelse, kan der afhængigt af forsikringens art blive tale om  

 yderligere merudgifter.
12.3. Arbejdsskadeforsikring af personer med midlertidig  

 opholdstilladelse Det foreslås at indføre en bestemmelse om, at indenrigsministeren  

 bemyndiges til at fastsætte regler om, at personer med midlertidig  

 opholdstilladelse er omfattet af reglerne i lov om forsikring mod følger af  

 arbejdsskade, jf. forslagets § 2, nr. 3.
Bestemmelsen er en udvidelse af den gældende bemyndigelse, der alene  

 omfatter personer med midlertidig opholdstilladelse, der deltager i et  

 særligt trænings- og arbejdsprogram.
Udgifterne til den eksisterende ordning  

 skønnes til ca. 1. mio. kr. på årsbasis.
Det er hensigten at udnytte den foreslåede bemyndigelse til at lade  

 personer med midlertidig opholdstilladelse, der som led i  

 selvaktiveringsprogrammet udfører opgaver i forbindelse med  

 indkvarteringscentrets drift eller deltager i undervisning på centret, være  

 omfattet af lov om forsikring mod følgerne af arbejdsskade.
Udgifterne ved en  

 sådan ordning, der afholdes af Indenrigsministeriet, skønnes årligt at udgøre  

 ca. 9 mio. kr.
Da en række af de personer, der deltager i selvaktiveringsprogrammet,  

 allerede efter de gældende regler er omfattet af lov om forsikring mod  

 arbejdsskade, vil den reelle udgift for staten blive væsentligt mindre end 9  

 mio. kr.
Udgiften for staten skønnes til ca. 4 mio. kr. årligt.
12.4. Økonomisk støtte til rejse til et tredjeland, hvor asylansøgere  

 eller personer med midlertidig opholdstilladelse har opnået indrejse- og  

 opholdstilladelse Forslaget vedrører hjælp til afholdelse af udgifter til rejse m.v. til  

 tredjelande for ovennævnte persongrupper.
De udgifter, der kan dækkes, er  

 udgifter til billet til fly, tog m.v., til nødvendig transport af personlige  

 ejendele, højst 5.000 kr. pr. familie til transport af udstyr, der er  

 nødvendigt for den pågældende eller familiens erhverv i det pågældende land,  

 samt hjælp til andre udgifter, der er forbundet med rejsen.
 For 1994 er indenrigsministeren ved akt 353 af 24. juni 1994 -  

 vilkårsforbedringer for personer fra det tidligere Jugoslavien med  

 midlertidig opholdstilladelse - bemyndiget til at afholde de med lovforslaget  

 forbundne udgifter.
 Forslaget vil, som også anført i akt 353, medføre besparelser på  

 underholdsudgifterne til asylansøgerne.
12.5. Udvidet støtte til repatriering Forslaget udvider muligheden for at yde støtte til repatriering af  

 flygtninge og indvandrere efter bistandslovens §§ 47 a og 47 b.
Der kan  

 således tillige ydes støtte til andre udgifter, der er forbundet med rejsen  

 til hjemlandet eller det tidligere opholdsland.
 Udgifterne, der ydes støtte til, kan konkret være udgifter i forbindelse  

 med udstedelse af rejsedokumenter, transitvisa og nødvendige  

 helbredsundersøgelser og vaccinationer samt fortæring under rejsen.
 Forslaget vurderes at være forbundet med en ganske beskeden merudgift.
 Repatrieringsordningerne vil dog - selv med den beskedne udvidelse af  

 ordningerne, som foreslås - stadig indebære en samfundsmæssig besparelse,  

 idet besparelserne vil overstige de samlede udgifter ved ordningerne, jf.  

 bemærkningerne til forslaget til lov nr. 362 af 18. maj 1994 om ændring af  

 lov om social bistand.
12.6. Begrænsning af muligheden for at opnå opsættende virkning Forslaget indebærer en yderligere begrænsning af muligheden for at opnå  

 opsættende virkning - det vil sige mulighed for at opholde sig her i landet,  

 mens en sag er under behandling. Ændringerne vedrører personer i åbenbart  

 grundløs-proceduren, således at ansøgninger om genoptagelse, ansøgninger om  

 humanitær opholdstilladelse samt indbringelser for Folketingets Ombudsmand  

 kun vil have opsættende virkning, såfremt ansøgningen indgives eller  

 indbringelsen sker inden udrejsefristens udløb.
Forslaget vil medvirke til at forkorte ovennævnte asylansøgeres ophold her  

 i landet.
Den udgiftsmæssige virkning vil være en besparelse på  

 underholdsudgifterne.
Bemærkninger til lovforslagets enkelte bestemmelser Til § 1 (Udlændingeloven) Til nr. 1 Efter den nugældende bestemmelse i § 2, stk. 1, kan kun udlændinge, der er  

 omfattet af de regler, der er nævnt i § 2, stk. 3 (EF-reglerne), uden  

 tilladelse indrejse og opholde sig her i landet i indtil 3 måneder fra  

 indrejsen.
 Den foreslåede udvidelse af bestemmelsen indebærer, at det ikke længere  

 kun er udlændinge, der er omfattet at EF-reglerne, men derimod alle EF- eller  

 EØS-statsborgere, der uden tilladelse kan indrejse og opholde sig her i  

 landet i indtil 3 måneder fra indrejsen.
Udvidelsen af bestemmelsen skal ses i sammenhæng med den ændrede  

 afvisningspraksis vedrørende EF- og EØS-statsborgere og udlændinge, der i  

 øvrigt er omfattet af EF-reglerne, på baggrund af Domstolens afgørelse i  

 sagen C-68/89 Kommissionen mod Kongeriget Nederlandene, hvor det fastslås, at  

 det ikke ved en EF-statsborgers indrejse i en medlemsstat kan kræves, at den  

 pågældende godtgør at tilhøre en af de kategorier af personer, der er  

 omfattet af EF-reglerne.
Da EØS-statsborgere fra den 1. januar 1994 har samme  

 ret til at indrejse på en medlemsstats område som EF-statsborgere, omfatter  

 praksisændringen tillige EØS-statsborgere.
 Efter den hidtidige praksis, kunne politiet bl.a. forespørge en  

 indrejsende tilhørende den nævnte personkreds, om vedkommendes rejsemål og  

 formål med indrejse for at sikre, at vedkommende var omfattet af EF-reglerne.
 Den foreslåede ændring af bestemmelsen giver mulighed for, at en  

 statsborger i en EF-stat eller en EØS-medlemsstat kan opholde sig her i  

 landet i mere end 3 måneder, såfremt den pågældende er arbejdssøgende.
Ændringen er en følge af, at Domstolen i sagen C-292/89 The Queen mod  

 Immigration Appeal Tribunal (Antonissen) har fastslået, at en arbejdssøgendes  

 ophold kan tidsbegrænses, men at der for at tilgodese formålet med artikel 48  

 i Traktat om Den Europæiske Union skal gives den pågældende en rimelig frist  

 til i den pågældende medlemsstat at få kendskab til de beskæftigelsestilbud,  

 der svarer til den pågældendes erhvervsmæssige kvalifikationer, og til i  

 givet fald at foretage det fornødne for at blive ansat.
Domstolen godkendte i  

 den konkrete sag en frist på seks måneder.
 Det bemærkes, at bestemmelsen i overensstemmelse med præmisserne i den  

 nævnte dom forudsættes administreret lempeligt, såfremt EF- eller  

 EØS-statsborgeren ved 6-måneders-periodens udløb beviser, at han fortsat er  

 arbejdssøgende og faktisk har reelle chancer for at opnå ansættelse.
I stk. 2 indsættes en ny bestemmelse om tredjelandsstatsborgere,  

 der er omfattet af EF-reglerne.
Det drejer sig om familiemedlemmer til  

 statsborgere i EF- eller EØS-landene.
Der er tale om en præcisering af den  

 tidligere bestemmelse i § 2, stk. 1, idet det ikke tidligere klart fremgik af  

 bestemmelsen, i hvilket omfang sådanne familiemedlemmer kunne opholde sig her  

 i landet uden tilladelse.
 Med ændringen, der svarer til Direktoratet for Udlændinges hidtidige  

 praksis og er i overensstemmelse med artikel 3, stk. 2, i Rådets direktiv  

 68/360/EØF og Rådets direktiv 73/148/EØF, fastslås det, at der kan kræves  

 indrejsevisum af familiemedlemmer, der ikke er EF- eller EØS-statsborgere,  

 medmindre de pågældende er fritaget for visum, jf. § 39, stk. 2.
En tredjelandsstatsborger kan indrejse og opholde sig i Danmark i samme  

 periode som den EF- eller EØS-statsborger, som den pågældende er i familie  

 med.
Såfremt en tredjelandsstatsborger ønsker at opholde sig i Danmark i mere  

 end 3 måneder sammen med en arbejdssøgende EF- eller EØS-statsborger, skal  

 den pågældende indhente tilladelse hertil fra Direktoratet for Udlændinge,  

 normalt i form af en forlænget udrejsefrist efter udlændingebekendtgørelsens  

 § 20.
Til nr. 2 Betegnelsen »De europæiske Fællesskaber« foreslås ændret til  

 »Det Europæiske Fællesskab« som en konsekvens af Traktat om Den  

 Europæiske Union.
Til nr. 3 Den foreslåede bestemmelse svarer til den hidtidige bestemmelse i  

 udlændingebekendtgørelsens § 20, stk. 2, og regulerer den særlige situation,  

 hvor en udlænding, der er visumfri, har opholdstilladelse i et andet nordisk  

 land.
Ved at overføre denne bestemmelse til loven samles reglerne om  

 varigheden af visumfritagne udlændinges lovlige ophold her i landet på et  

 sted.
Til nr. 4 Efter den gældende bestemmelse i udlændingelovens § 4, stk. 3, kan visum  

 gives til en eller flere indrejser med ret til i alt 3 måneders ophold inden  

 for et nærmere fastsat tidsrum.
Bestemmelsen indebærer, at der i de nævnte 3 måneders ophold fradrages den  

 tid, hvori udlændingen inden for de sidste 6 måneder har opholdt sig i  

 Danmark eller i et andet nordisk land.
Har udlændingen opholdstilladelse i et  

 andet nordisk land, fradrages dog alene den tid, hvori udlændingen inden for  

 de sidste 6 måneder har haft ophold i Danmark.
Bestemmelsen svarer til reglen  

 i § 3 om visumfritagne personers ophold og svarer til Direktoratet for  

 Udlændinges praksis.
 Den foreslåede bestemmelse i § 4, stk. 3, sidste pkt., svarer til den  

 foreslåede bestemmelse i § 3, sidste pkt., jf. forslagets § 1, nr. 3, hvortil  

 der henvises.
Til nr. 5 Som noget nyt indføres der en bestemmelse i stk. 6, 1. pkt., hvorefter en  

 ansøgning om humanitær opholdstilladelse efter stk. 2, nr. 2, kun kan  

 indgives af personer, der opholder sig her i landet.
Indgives en sådan  

 ansøgning af personer, der opholder sig i udlandet, herunder af personer, der  

 efter at have fået afslag på en ansøgning om opholdstilladelse efter § 7 er  

 blevet udsendt eller er udrejst, vil ansøgningen blive afvist.
 Bestemmelsen indebærer, at en person, der i medfør af § 7, stk. 4, har  

 ansøgt om opholdstilladelse efter § 7, stk. 1 og 2, fra udlandet og fået  

 afslag herpå, ikke efterfølgende kan indgive ansøgning om humanitær  

 opholdstilladelse fra udlandet.
 Indrejser den pågældende imidlertid efterfølgende lovligt i Danmark, vil  

 den pågældende kunne indgive og få realitetsbehandlet en ansøgning om  

 humanitær opholdstilladelse.
 Forslaget indebærer endvidere, at en person, der efter at have modtaget  

 afslag på asyl efter § 7 har indgivet ansøgning om humanitær  

 opholdstilladelse, vil få realitetsbehandlet ansøgningen herom, uanset om den  

 pågældende udsendes af landet under sagens behandling, fordi ansøgningen om  

 humanitær opholdstilladelse ikke er indgivet inden for de frister, der er  

 fastsat i § 33, jf. forslagets § 1, nr. 14.
 Der henvises i øvrigt til pkt. 4.2. i de almindelige bemærkninger.
 Forslaget til § 9, stk. 6, 2. pkt., er overensstemmende med den ved lov  

 nr. 421 af 1. juni 1994 indførte bestemmelse i § 9, stk. 6, hvorefter der ved  

 behandlingen af en ansøgning om opholdstilladelse efter stk. 2, nr. 2, uden  

 ansøgerens samtykke kan indhentes akter, der er indgået i sagen om  

 opholdstilladelse til ansøgeren efter § 7. Bestemmelsen indebærer, at  

 Direktoratet for Udlændinge og Flygtningenævnet efter anmodning fra  

 Indenrigsministeriet har pligt til at videregive asylsagens akter, uanset om  

 sagen måtte indeholde oplysninger om enkeltpersoners rent private forhold,  

 jf. herved forvaltningslovens § 28, stk. 1 og stk. 2, nr. 2.
 Ændringen er i øvrigt af redaktionel karakter.
Ved lov nr. 421 af 1. juni 1994 indsættes i § 9 et nyt stk. 6, med samme  

 ordlyd som forslaget til stk. 6, 2. pkt.
Der blev ikke i ændringsloven  

 udtrykkeligt taget stilling til, at det hidtidige stk. 6, der havde samme  

 ordlyd som forslaget til § 9, stk. 7, herefter skulle være stk. 7. Dette har  

 imidlertid utvivlsomt været hensigten, hvorfor bestemmelsern i det hidtidige  

 stk. 6 affattes på ny som stk. 7.
Til nr. 6 Der foreslås indsat en ny § 27 a i kapitel 4, hvorefter politiet til brug  

 for Direktoratet for Udlændinges og Indenrigsministeriets afgørelser om  

 udvisning efter kapitel 4, jf. § 49, uden udlændingens samtykke kan  

 videregive oplysninger om udlændingens strafbare forhold, herunder om  

 sigtelser for strafbare forhold, til Indenrigsministeriet eller Direktoratet  

 for Udlændinge.
 Bestemmelsen har til formål at præcisere, at politiet som hidtil vil kunne  

 indberette oplysning om en udlændings strafbare forhold til Direktoratet for  

 Udlændinge med henblik på, at direktoratet kan træffe afgørelse om udvisning  

 med indrejseforbud af den pågældende udlænding, jf. navnlig udlændingelovens  

 § 25.
 Bestemmelsen indebærer endvidere, at politiet med henblik på en hurtig  

 indberetning af de oplysninger, som Direktoratet for Udlændinge har behov for  

 med henblik på at kunne træffe afgørelse om udvisning af en udlænding, kan  

 indberette sådanne oplysninger som led i en allerede indgået generel aftale.
 De oplysninger, som vil kunne videregives, vil være enhver form for  

 afsluttede strafferetlige sager mod en udlænding, f.eks. i form af domme,  

 bødevedtagelser, bødeforelæg, advarsler, tiltalefrafald med eller uden vilkår  

 samt andre straffeprocessuelle skridt, som er foretaget mod en udlænding,  

 f.eks. sigtelser eller tiltale.
 Der henvises i øvrigt til pkt. 2.1.2. i de almindelige bemærkninger til  

 lovforslaget.
 Til nr. 7-9.
 Bestemmelserne har til formål at opfylde fællesskabsrettens krav om, at  

 EF- eller EØS-statsborgere, der er omfattet af fællesskabsretten, ikke kan  

 afvises, hvis de er i besiddelse af gyldigt pas eller ID-kort, og der ikke er  

 fare for den offentlige orden, sikkerhed eller sundhed, og at ingen EF- eller  

 EØS- statsborger bliver stillet spørgsmål, som kan anses for at være i strid  

 med EF's regler eller EØS-aftalen.
Tilsvarende skal udlændinge, der ikke er statsborgere i et EF-land eller  

 EØS-medlemsland, men som er omfattet af EF-reglerne  

 (tredjelandsstatsborgere), ikke kunne afvises, såfremt de pågældende godtgør  

 dette.
Der tænkes her på familiemedlemmer til EF- og EØS-statsborgere, som  

 godtgør familieforholdet.
Det forudsættes i den forbindelse, at en  

 tredjelandsstatsborger ledsager en EF- eller EØS-statsborger i forbindelse  

 med indrejse i Danmark, eller at EF- eller EØS-statsborgeren allerede  

 opholder sig her i landet.
 Bestemmelserne indeholder hjemmel til fortsat at afvise udlændinge, der er  

 indrejst i medfør af udlændingelovens § 2, stk. 1 eller 2, og knytte et  

 indrejseforbud i medfør af at § 32, stk. 2, dertil, hvis de opholder sig her  

 i landet uden tilstrækkelig midler til deres underhold, og det offentlige  

 påføres udgifter i forbindelse med udsendelse af de pågældende.
Til nr. 10 Bestemmelsen har til formål at sikre, at Danmark kan opfylde de  

 forpligtelser, der følger af den internationale konvention af 10. oktober  

 1957 om blindpassagerer (Bruxelles-konventionen) eller anden international  

 aftale, som måtte blive indgået vedrørende blindpassagerer.
Det fastsættes i Bruxelles-konventionen, hvilke lande blindpassagerer kan  

 afvises til.
Det er således en forudsætning for, at Danmark kan opfylde  

 forpligtelserne i henhold til konventionen, at der træffes bestemmelse om  

 udsendelse af den pågældende til et bestemt land.
 Der er ikke efter udlændingelovens § 28 hjemmel til i tilknytning til en  

 afvisningsafgørelse at træffe beslutning om udsendelse til et bestemt land.
 Efter forslaget bemyndiges indenrigsministeren til at fastsætte særlige  

 regler om afvisning og udsendelse af blindpassagerer med henblik på  

 opfyldelse af Danmarks konventionsmæssige forpligtelser.
 Der henvises i øvrigt til pkt. 9.1. i de almindelige bemærkninger til  

 lovforslaget.
Til nr. 11 Der henvises til bemærkningerne til nr. 7-10.
Til nr. 12 Det foreslås, at Direktoratet for Udlændinge og Flygtningenævnet uden  

 udlændingens samtykke videregiver akterne, der er indgået i sagen om  

 opholdstilladelse efter § 7 til politiet, når der er meddelt endeligt afslag  

 på opholdstilladelse efter § 7, eller når udlændingen frafalder en ansøgning  

 herom.
Bestemmelsen skal sikre, at politiet med henblik på en hensigtsmæssig  

 tilrettelæggelse af arbejdet med udsendelse af den pågældende, får adgang til  

 de oplysninger, der er indgået i asylsagen og kan have betydning for den  

 praktiske tilrettelæggelse af udsendelsen.
Efter de for Indenrigsministeriet  

 foreliggende oplysninger drejer det sig navnlig om rejsedokumenter samt andre  

 dokumenter, der har betydning for fastlæggelsen af den pågældende udlændings  

 identitet o.l.
 Bestemmelsen indebærer, at Direktoratet for Udlændinge og Flygtningenævnet  

 videregiver asylsagens akter, uanset om sagen måtte indeholde oplysninger om  

 enkeltpersoners rent private forhold eller andre fortrolige oplysninger, der  

 ellers kun kan videregives under de i forvaltningsloven opregnede  

 betingelser, jf. herved forvaltningslovens § 28, stk. 1-3.
 Bestemmelsen indebærer endvidere, at Direktoratet for Udlændinge og  

 Flygtningenævnet med henblik på en smidig videregivelse af de oplysninger,  

 som politiet har behov for med henblik på at klarlægge en udsendelse af en  

 asylansøger, vil videregive asylsagens akter uden at skulle afvente en  

 konkret anmodning fra politiet om udlevering af akterne.
 Bestemmelsen indebærer tillige, at akter vil blive videregivet til brug  

 for politiets behandling af en sag om udsendelse, herunder også til brug for  

 politiets forberedelse af en sådan udsendelse, uanset om udrejsefristen, der  

 er fastsat i forbindelse med afslaget på asyl, er overskredet eller udsat som  

 følge af f.eks. en ansøgning om humanitær opholdstilladelse.
 Bestemmelsen giver adgang til at videregive alle asylsagens akter,  

 herunder akter fra andre sager vedrørende den pågældende, som er indgået i  

 asylsagens behandling, samt afgørelser vedrørende den pågældende.
 Det bemærkes, at politiet vil have behov for at få tilsendt de originale  

 identitetspapirer m.v., mens sagens øvrige akter kan videregives som  

 fotokopier.
 Politiet er i forbindelse med behandlingen af sager om udsendelse  

 underlagt de almindelige bestemmelser om tavshedspligt, herunder ved kontakt  

 med hjemlandets myndigheder.
 Der henvises i øvrigt til pkt. 2.1.1. i de almindelige bemærkninger til  

 lovforslaget.
Til nr. 13 Efter de gældende regler kan der træffes bestemmelse om indrejseforbud  

 samtidig med en beslutning om afvisning efter § 28, stk. 2, jf. stk. 1, nr. 4  

 og 5.
 Bestemmelsen foreslås udvidet, således at der kan meddeles indrejseforbud  

 til personer, der afvises under henvisning til, at der efter det, som er  

 oplyst om udlændingens forhold, er grund til at antage, at den pågældende vil  

 tage ophold eller arbejde her i landet uden fornøden tilladelse, jf. § 28,  

 stk. 1, nr. 3.
Til nr. 14 Ændringen har til formål at præcisere, at det i forbindelse med et afslag  

 på asyl i en sag, der er behandlet efter den særlige åbenbart  

 grundløs-procedure, jf. udlændingelovens § 53 a, stk. 3, kan pålægges  

 asylansøgeren at udrejse straks.
Det præciseres endvidere, at det i tilfælde,  

 hvor en udlænding har været pålagt at udrejse straks, og hvor der er meddelt  

 opsættende virkning med hensyn til udrejsefristen - f.eks. på grund af en  

 ansøgning om humanitær opholdstilladelse - på ny kan pålægges udlændingen at  

 udrejse straks.
 Den gældende bestemmelse i § 33, stk. 2, hvorefter udrejsefristen, bortset  

 fra påtrængende tilfælde ikke må være kortere end 15 dage eller, hvis  

 udlændingen er statsborger i et andet nordisk land og har haft bopæl her i  

 landet eller hvis udlændingen har haft opholdstilladelse, 1 måned, foreslås  

 videreført.
 Der vil således være hjemmel til »i påtrængende tilfælde« at  

 fastsætte udrejsefristen til straks.
 Udrejsefristen vil herefter i overensstemmelse med hidtidig praksis kunne  

 fastsættes til straks i tilfælde, hvor udlændingen er frihedsberøvet.
 I tilfælde, hvor politiet i medfør af § 33, stk. 8, har fastsat  

 udrejsefristen til straks i forbindelse med udvisning ved dom, og hvor  

 udlændingen efterfølgende indgiver ansøgning om asyl eller opholdstilladelse  

 på andet grundlag, bør udrejsefristen som udgangspunkt fastsættes til straks  

 i forbindelse med afslag på ansøgningen om opholdstilladelse, jf. § 33, stk.  

 1.
Til nr. 15 Vedrørende baggrunden for forslaget henvises til pkt. 4.1.-4.4. i de  

 almindelige bemærkninger.
For så vidt angår forslagets § 33, stk. 4, bemærkes, at der ved lov  

 nr. 421 af 1. juni 1994 bl.a. blev indført en frist på 10 dage for indgivelse  

 af ansøgning om humanitær opholdstilladelse.
Ifølge lovbestemmelsen regnes  

 fristen fra det tidspunkt, hvor Flygtningenævnet har meddelt den pågældende  

 afslag på asyl.
Overskridelse af fristen har ikke den virkning, at  

 ansøgningen ikke behandles, men alene, at den ikke tillægges opsættende  

 virkning.
 Reglen knytter sig alene til sager, der har været behandlet af  

 Flygtningenævnet.
 Denne begrænsning af reglens anvendelsesområde foreslås nu ændret, således  

 at der også i sager, der har været behandlet efter åbenbart  

 grundløs-proceduren, skal gælde en frist for indgivelse af ansøgning om  

 humanitær opholdstilladelse.
 Da udrejsefristen i asylsager, der er afgjort efter åbenbart  

 grundløs-proceduren, efter praksis fastsættes til »straks«, og da  

 det som et principielt synspunkt bør fastholdes, at en udlænding ikke ved at  

 indgive ansøgning om humanitær opholdstilladelse skal kunne lovliggøre et  

 ulovligt ophold, er fristen for indgivelse af ansøgning om humanitær  

 opholdstilladelse ligeledes fastsat til straks.
 Forslaget indebærer, at ansøgning om humanitær opholdstilladelse skal  

 indgives til politiet straks ved forkyndelsen af afslaget.
I lighed med fristreglen for sager, der har været behandlet efter  

 normalproceduren, kan en regel som den foreslåede kun opfylde sit formål,  

 hvis den håndhæves konsekvent.
Dette indebærer, at Indenrigsministeriet i  

 alle tilfælde, hvor der søges på et senere tidspunkt, må meddele, at  

 ansøgeren ikke har ret til at forblive i landet under sagens behandling.
Indenrigsministeriet vil tage initiativ til, at asylansøgerne allerede på  

 et tidligt tidspunkt gøres bekendt med ansøgningsfristen i relation til en  

 ansøgning om humanitær opholdstilladelse.
Den enkelte asylansøger vil blive  

 informeret herom i forbindelse med den skriftlige asylvejledning, som  

 udleveres til de pågældende i forbindelse med indgivelsen af ansøgning om  

 asyl.
 Det bemærkes, at ansøgning om humanitær opholdstilladelse, der indgives  

 fra en udlænding, der opholder sig i udlandet, efter forslaget til et nyt 1.  

 pkt. i § 9, stk. 6, ikke vil blive realitetsbehandlet, jf. forslagets § 1,  

 nr. 5.
For så vidt angår forslagets § 33, stk. 5 , bemærkes, at der ved  

 lov nr. 421 af 1. juni 1994 bl.a. blev indført en regel om, at indbringelse  

 af Flygtningenævnets afgørelse efter § 7 for Folketingets Ombudsmand skal  

 være indgivet inden udløbet af udlændingens udrejsefrist.
I modsat fald  

 tillægges klagen ikke opsættende virkning.
 Reglen gælder ikke i sager, der er behandlet efter åbenbart  

 grundløs-proceduren.
 Forslaget indebærer, at reglen nu også udstrækkes til at omfatte sager,  

 der har været behandlet efter åbenbart grundløs-proceduren.
Det bemærkes herved, at ombudsmanden som altovervejende hovedregel afstår  

 fra at behandle en indbringelse af et afslag på asyl, der er meddelt efter  

 åbenbart grundløs-proceduren.
Der foretages endvidere ikke nogen høring af  

 Direktoratet for Udlændinge i disse tilfælde, jf. side 65 ff. i betænkning  

 nr. 1249/93.
For så vidt angår § 33, stk. 6, bemærkes, at der ved lov nr. 421 af  

 1. juni 1994 bl.a. blev indført en regel om, at indbringelse for Folketingets  

 Ombudsmand af indenrigsministerens afgørelse efter § 9, stk. 2, nr. 2, ikke  

 har opsættende virkning, såfremt indbringelsen sker efter udløbet af  

 udlændingens udrejsefrist.
Indbringelsen har heller ikke opsættende virkning,  

 hvis indbringelsen må anses for åbenlyst ubegrundet.
 Reglen gælder ikke, såfremt den forudgående asylsag har været behandlet  

 efter åbenbart grundløs-proceduren.
 Dette foreslås nu ændret, således at der også i sager, der har været  

 behandlet efter åbenbart grundløs-proceduren, kan nægtes opsættende virkning  

 til en indbringelse for ombudsmanden af en afgørelse efter § 9, stk. 2, nr.  

 2, såfremt indbringelsen sker efter udløbet af udlændingens udrejsefrist  

 eller må anses for åbenlyst ubegrundet.
 Udrejsefristen i forbindelse med afslag på humanitær opholdstilladelse  

 fastsættes til straks i sager, hvor asylsagen har været behandlet efter  

 åbenbart grundløs-proceduren, jf. lovforslagets § 1, nr. 14.
 Den foreslåede lovændring indebærer, at indbringelse for ombudsmanden skal  

 ske den dag, hvor ansøgeren eller dennes repræsentant (advokat) har modtaget  

 afslaget.
 For så vidt angår § 33, stk. 7, bemærkes, at der ved lov nr. 421 af  

 1. juni 1994 bl.a. blev indført en regel om, at ansøgning om genoptagelse af  

 en afgørelse efter § 7 eller § 9, stk. 2, nr. 2, alene har opsættende  

 virkning, såfremt ansøgningen om genoptagelse indgives senest ved udløbet af  

 udlændingens udrejsefrist, og såfremt den myndighed, der har truffet  

 afgørelsen, træffer beslutning herom.
 Denne regel gælder ikke, såfremt asylsagen har været behandlet i åbenbart  

 grundløs-proceduren.
 Bestemmelsen foreslås nu udstrakt til også at gælde udlændinge, hvis  

 asylsag har været behandlet i åbenbart grundløs-procedure.
 Udrejsefristen i forbindelse med afslag på humanitær opholdstilladelse  

 fastsættes efter administrativ praksis til »straks« i sager, hvor  

 asylsagen har været behandlet efter åbenbart grundløs-proceduren, jf. i  

 øvrigt lovforslagets § 1, nr. 14.
 Bestemmelsen indebærer, at en udlænding, der ønsker et afslag på asyl  

 eller et afslag på opholdstilladelse efter § 9, stk. 2, nr. 2, genoptaget, må  

 fremsætte genoptagelsesbegæringen i forbindelse med forkyndelsen af afslaget  

 på asyl eller den dag, hvor ansøgeren eller dennes repræsentant (advokat)  

 modtager afslaget.
Indenrigsministeriet vil tage initiativ til, at asylansøgerne allerede på  

 et tidligt tidspunkt gøres bekendt med, i hvilket omfang en ansøgning om  

 genoptagelse tillægges opsættende virkning.
Den enkelte asylansøger vil blive  

 informeret herom i forbindelse med den skriftlige asylvejledning, som  

 udleveres til de pågældende i forbindelse med indgivelsen af ansøgning om  

 asyl.
 Den foreslåede affattelse af bestemmelsen i § 33, stk. 7, er efter  

 Indenrigsministeriets opfattelse ikke i strid med Danmarks internationale  

 forpligtelser, jf. pkt. 4.4. i de almindelige bemærkninger.
Til nr. 16 Den gældende bestemmelse i udlændingelovens § 36, stk. 1, nævner ikke  

 udtrykkeligt, at der kan ske frihedsberøvelse med henblik på at sikre  

 muligheden for udsendelse af f.eks. personer, der har modtaget afslag på en  

 ansøgning om asyl og er pålagt at udrejse af landet.
 Det antages imidlertid efter fast retspraksis, at der kan ske  

 frihedsberøvelse efter § 36, stk. 1, i sådanne tilfælde.
 Forslaget har til formål at præcisere, at der kan ske frihedsberøvelse for  

 at sikre udsendelse, hvor der ikke er tale om afvisning eller udvisning,  

 herunder tilfælde, hvor en asylansøger er meddelt afslag på sin ansøgning om  

 opholdstilladelse og er pålagt at udrejse af landet.
 Forslaget indebærer ingen udvidelse i adgangen til frihedsberøvelse efter  

 § 36, stk. 1.
Til nr. 17 Ændringen har til formål at præcisere, at en person, der anholdes efter  

 retsplejelovens bestemmelser og i fortsættelse heraf frihedsberøves efter  

 udlændingelovens § 36, skal fremstilles for en dommer inden for 3 døgn efter  

 det oprindelige anholdelsestidspunkt.
Forslaget indebærer, at det ikke vil være muligt at kumulere fristerne  

 efter retsplejeloven (24 timer) og udlændingeloven (3 døgn), således at  

 fremstilling for en dommer først skal ske inden 4 døgn efter  

 frihedsberøvelsens iværksættelse.
Dette er i overensstemmelse med retspraksis  

 efter de hidtil gældende regler.
 Fremstilles udlændingen i grundlovsforhør med påstand om  

 varetægtsfængsling, og løslades udlændingen i grundlovsforhøret, fordi retten  

 ikke finder betingelserne for varetægtsfængsling eller opretholdelse af  

 anholdelsen opfyldt, finder bestemmelsen anvendelse, såfremt politiet  

 umiddelbart efter retsmødet frihedsberøver udlændingen efter § 36.  

 Bestemmelsen indebærer, at der på ny skal ske fremstilling for retten inden 3  

 døgn fra det oprindelige anholdelsestidspunkt.
Løslades en udlænding, der efter fremstilling i retten er blevet  

 varetægtsfængslet, på et senere tidspunkt af retten eller politiet, fordi  

 betingelserne for opretholdelse af anholdelsen eller varetægtsfængsling ikke  

 (længere) er til stede, og foretages der umiddelbart herefter  

 frihedsberøvelse efter § 36, vil bestemmelsen ikke finde anvendelse.
Der skal  

 herefter på ny ske fremstilling for retten inden 3 døgn fra tidspunktet for  

 frihedsberøvelsen efter § 36.
 I de tilfælde, hvor udlændingen løslades af retten, bør spørgsmålet om  

 fortsat frihedsberøvelse dog i almindelighed forelægges for retten i det  

 samme retsmøde, således at adgangen til 3 døgns administrativ  

 frihedsberøvelse ikke bliver udnyttet.
 Løslades udlændingen af politiet, bør spørgsmålet om frihedsberøvelsens  

 opretholdelse snarest forelægges for retten.
Til nr. 18 Efter straffelovens § 86 skal der ske afkortning i en idømt straf, når den  

 dømte har været anholdt, varetægtsfængslet eller indlagt til  

 mentalundersøgelse.
 Bestemmelsen gælder imidlertid ikke, når der har været tale om  

 frihedsberøvelse efter bestemmelserne i udlændingelovens § 36.
 Forslaget indebærer, at der vil ske afkortning i en idømt straf som følge  

 af frihedsberøvelse efter § 36, stk. 2, 3. pkt., i forbindelse med en  

 straffesag på samme måde, som der sker afkortning efter straffelovens § 86, i  

 tilfælde hvor den dømte har været varetægtsfængslet under straffesagen.
Der vil således efter forslaget ske afkortning i en idømt frihedsstraf med  

 et antal dage svarende til det antal påbegyndte døgn, frihedsberøvelsen har  

 varet.
Frihedsberøvelser, der ikke har varet i mindst 24 timer, medfører ikke  

 afkortning.
Retten kan undtagelsesvis bestemme, at hele straffen skal anses  

 for udstået, selv om den idømte straf er længere end den tid, hvori den dømte  

 har været frihedsberøvet.
Hvis en anke afvises eller frafaldes, træffes en  

 sådan afgørelse ved beslutning af den overordnede ret.
Er bødestraf idømt,  

 skal det i dommen bestemmes, at bøden eller en del af denne skal anses for  

 udstået.
Afsiger retten efter straffelovens § 58, stk. 1, en såkaldt  

 kombinationsdom, dvs. at det bestemmes, at en del af den forskyldte  

 frihedsstraf skal fuldbyrdes, mens dommen i øvrigt gøres betinget, skal  

 afkortning ske i den ubetingede del af straffen.
Det kan dog i dommen  

 bestemmes, at afkortning ikke eller kun delvis skal ske i den ubetingede del  

 af straffen.
 Overtræder den dømte vilkårene for en betinget dom, og fastsætter retten i  

 den anledning ved dom straf eller anden retsfølge for den begåede  

 lovovertrædelse, eller træffer retten, hvor straf er fastsat i den betingede  

 dom, afgørelse om fuldbyrdelse af denne straf, jf. straffelovens § 60, stk.  

 1, nr. 3, vil der på tilsvarende måde ske afkortning i straffen.
 Det findes ikke nødvendigt at fastsætte regler om afkortning i de øvrige  

 tilfælde af frihedsberøvelse efter § 36, da frihedsberøvelse i disse tilfælde  

 ikke kan sammenlignes med varetægtsfængsling efter retsplejeloven.
 Det bemærkes, at strafafkortningsbestemmelsen i straffelovens § 86  

 forudsættes at gælde i tilfælde af varetægtsfængsling efter udlændingelovens  

 § 35 under en straffesag.
 Der henvises i øvrigt til pkt. 7. i de almindelige bemærkninger til  

 lovforslaget.
Til nr. 19 Ændringen er en konsekvens af ændringer i retsplejelovens bestemmelser om  

 ransagning og beslaglæggelse og af ændringerne i anklagemyndighedens  

 struktur, hvorefter betegnelsen »statsadvokatsager« ikke længere  

 anvendes.
 Bestemmelserne om ransagning og beslaglæggelse findes nu i retsplejelovens  

 kapitler 73 og 75 b.
Til nr. 20 Forslaget indebærer, at en asylansøgers udeblivelse uden anmeldt lovligt  

 forfald fra at møde hos Direktoratet for Udlændinge eller politiet efter  

 tilsigelse, skal medføre, at asylansøgningen uden videre bortfalder.
Der skal  

 således ikke træffes nogen afgørelse om, at asylansøgningen er bortfaldet.
 Asylansøgningens bortfald indebærer endvidere, at udlændingen skal udrejse  

 straks, uden at der skal træffes nogen beslutning herom.
 Der kan bl.a. være tale om indkaldelser til udfyldelse af  

 asylansøgningsskema eller indkaldelse til samtale hos Direktoratet for  

 Udlændinge eller afhøring hos politiet.
 Det er en betingelse for asylansøgningens bortfald, at udlændingen er  

 udeblevet uden anmeldt lovligt forfald, og at der i forbindelse med  

 tilsigelsen til mødet er givet asylansøgeren oplysning om virkningen af  

 udeblivelse.
 Det foreslås endvidere, at Direktoratet for Udlændinge i særlige tilfælde  

 skal kunne beslutte, at en asylansøgning ikke skal anses for bortfaldet,  

 uanset at asylansøgeren er udeblevet uden anmeldt lovligt forfald.
 Der henvises i øvrigt til pkt. 4.5. i de almindelige bemærkninger til  

 lovforslaget.
Til nr. 21 Med forslaget, der er en foreløbig opfølgning på Finansministeriets  

 rapport over turnusundersøgelsen af Direktoratet for Udlændinge, bemyndiges  

 indenrigsministeren til at fastsætte nærmere regler for, i hvilket omfang  

 Direktoratet for Udlændinges opgaver vedrørende centeradministrationen i  

 relation til asylansøgere kan overføres til andre myndigheder.
 I rapporten over turnusundersøgelsen tegnes - i overensstemmelse med  

 undersøgelsens kommissorium - rammerne om en administrativ tilrettelæggelse  

 af centeradministrationen, som tillige inddrager landets statsamter.
 Turnusundersøgelsen peger således på muligheden af, at det overordnede,  

 centrale ansvar og de planlæggende og koordinerende opgaver i forbindelse med  

 centeradministrationen fremover varetages af Indenrigsministeriets  

 departement, mens de udførende og kontrollerende opgaver vedrørende  

 centeradministrationen udlægges til statsamterne.
 En række kontrol- og godkendelsesfunktioner i relation til de enkelte  

 asylansøgere foreslås dog fortsat varetaget i direktoratet, da de knytter sig  

 til den asylsagsbehandling, som fortsat varetages af direktoratet.
 Den skitserede model i rapporten har imidlertid en sådan karakter, at hele  

 problemstillingen, herunder en mere præcis udmøntning heraf, efter  

 Indenrigsministeriets opfattelse bør overvejes nærmere, herunder ved  

 drøftelse mellem de implicerede parter.
 Det påtænkes derfor bl.a. at nedsætte en arbejdsgruppe med repræsentanter  

 bl.a. fra de berørte myndigheder, som skal gennemgå den nuværende  

 opgavefordeling mellem Indenrigsministeriet, Direktoratet for Udlændinge og  

 statsamterne, og som skal fremkomme med forslag, der præcist fastlægger den  

 fremtidige opgavefordeling på dette område.
 Der henvises i øvrigt til pkt. 5. i de almindelige bemærkninger til  

 lovforslaget.
Til nr. 22 Efter de gældende regler er der ikke hjemmel til at afholde udgifter, der  

 ikke har tilknytning til underhold af udlændinge, der opholder sig her i  

 landet, og hvis ansøgning om opholdstilladelse efter §§ 7-8 er taget under  

 behandling.
Der er således ikke hjemmel til at afholde udgifter til ansvars-,  

 indbo- og ulykkesforsikring for de pågældende.
 Efter forslaget vil indenrigsministeren kunne fastsætte nærmere regler om  

 ansvars-, indbo- og ulykkesforsikring i de tilfælde, hvor der er  

 forsikringsmæssigt behov for at indføre en statslig forsikringsordning.
 Det er i første række hensigten at udnytte bemyndigelsen til at fastsætte  

 bestemmelser om ansvarsforsikring af de omhandlede personer.
 Det foreslås samtidig, at indenrigsministeren kan afholde udgifter, der er  

 forbundet med en sådan forsikringsordning.
Indenrigsministeriet finder ikke, at der bør fastsættes regler om, at man  

 kan pålægge udlændinge, der har midler hertil, at betale udgifterne i  

 forbindelse med en sådan forsikringsordning.
Efter § 42 a, stk. 1, som ændret  

 ved lov nr. 421 af 1. juni 1994, blev der indført adgang for Direktoratet for  

 Udlændinge til at pålægge udlændinge, der har midler hertil, at betale for  

 udgifterne til deres underhold i præasylfasen.
Som led i en forenkling af  

 denne ordning opkræves der alene betaling for 3 måneders kost og logi.
Det  

 ville bryde med denne forenkling, hvis der også skulle opkræves betaling for  

 løbende udgifter til forsikringspræmie.
 Det må i øvrigt forventes, at omkostningerne ved en løbende administrativ  

 inddrivelsesordning af forsikringspræmier vil overstige det beløb, som kan  

 forventes inddrevet.
 Der henvises i øvrigt til pkt. 8. i de almindelige bemærkninger til  

 lovforslaget.
Til nr. 23 Bestemmelsen har til formål at sikre, at Danmark kan opfylde de  

 forpligtelser, der følger af Bruxelles-konventionen om blindpassagerer eller  

 anden international aftale, der måtte blive indgået vedrørende  

 blindpassagerer, jf. bemærkningerne til forslagets § 1, nr. 10.
 Efter Bruxelles-konventionen er en skibsreders forpligtelse til at  

 erstatte udgifterne til en blindpassagers underhold begrænset til udgifterne  

 i underhold i 3 måneder.
 Efter forslaget bemyndiges indenrigsministeren til at fastsætte nærmere  

 bestemmelser om størrelsen af den i udlændingelovens § 43, stk. 2, 2. pkt.,  

 nævnte erstatning med henblik på opfyldelse af Danmarks konventionsmæssige  

 forpligtelser.
 Der henvises i øvrigt til pkt. 9.1. i de almindelige bemærkninger til  

 lovforslaget.
Til nr. 24 Den 24. juni 1994 tiltrådte Folketingets Finansudvalg et aktstykke,  

 hvorved der anmodedes om tilslutning til, at indenrigsministeren bemyndiges  

 til efter ministerens nærmere bestemmelse og i særlige tilfælde at dække  

 rejseudgifterne til et tredjeland, hvor asylansøgere eller personer med  

 midlertidig opholdstilladelse har opnået indrejse- eller opholdstilladelse.
 Forslaget tilsigter at skabe en permanent ordning, hvorefter der kan ydes  

 økonomisk støtte til asylansøgere, der har opnået indrejse- og  

 opholdstilladelse i et tredjeland.
 Det er en betingelse, for at der kan ydes støtte, at indrejse- og  

 opholdstilladelsen i tredjelandet er opnået efter indrejsen i Danmark.  

 Baggrunden herfor er, at det sikres, at ordningen ikke kan misbruges af  

 personer, der kun vil benytte Danmark som transitland med henblik på at få  

 økonomisk støtte til at rejse til et tredje land.
 Det er endvidere en betingelse, at indrejse- og opholdstilladelsen er  

 opnået inden udløbet af en udrejsefrist, som eventuelt måtte være fastsat.
I bestemmelsens stk. 1 og 2 fastlægges, hvilke personer, der er omfattet  

 af forslaget.
Bestemmelsen omfatter asylansøgere, hvis ansøgning om asyl er  

 taget under behandling her i landet.
Det er en forudsætning for, at der kan  

 ydes hjælp, at ansøgeren opholder sig her i landet.
Det er endvidere en  

 forudsætning, at den pågældende har modtaget endeligt afslag på sin ansøgning  

 om asyl og ikke har opholdstilladelse på andet grundlag, eller at den  

 pågældende frafalder eventuelle verserende ansøgninger om opholdstilladelse  

 her i landet.
 Bestemmelsen omfatter ikke personer, der er statsborgere i de nordiske  

 lande eller i EU- eller EØS-landene.
 Stk. 3 indeholder bestemmelserne om de former for hjælp, der kan ydes  

 efter bestemmelsen.
 Der kan ydes hjælp til billet til fly, tog m.v. (nr. 1). Der kan betales  

 for rejsen til det sted i de pågældende tredjeland, hvor bosættelsen skal  

 ske.
 Der kan endvidere ydes hjælp til nødvendige udgifter til transport af  

 personlige ejendele (nr. 2). Transporten bør fortrinsvis foregå som  

 overfladetransport.
 Der kan desuden ydes et beløb på højst 5.000 kr. pr. familie til transport  

 af nødvendigt erhvervsudstyr (nr. 3). Beløbet foreslås reguleret en gang  

 årligt med satsreguleringsprocenten, jf. lov om en satsreguleringsprocent.
Endelig kan der efter forslaget ydes hjælp til andre udgifter, der er  

 forbundet med rejsen (nr. 4). Det kan f.eks. være udgifter i forbindelse med  

 udstedelse af rejsedokumenter, transitvisa og nødvendige  

 helbredsundersøgelser og vaccinationer samt fortæring under rejsen.
Der vil  

 endvidere efter denne bestemmelse kunne betales for f.eks.  

 helbredsundersøgelser eller udgifter til tolkning, som er afholdt i  

 forbindelse med behandlingen af ansøgningen om opholdstilladelse i det  

 pågældende tredjeland.
Udbetaling af hjælp vil efter forslaget kun kunne ske, såfremt vedkommende  

 udlænding ikke selv har midler hertil.
Ved afgørelsen heraf må der lægges  

 vægt på, om udlændingen efter direktoratets oplysninger er formuende.
Har  

 udlændingen i forbindelse med indrejsen udfyldt en erklæring om sine  

 indtægts- og formueforhold, kan denne lægges til grund.
 Udbetaling af hjælp kan kun ske, når indrejse- og opholdstilladelsen i  

 tredjelandet er opnået.
Udbetaling af hjælpen vil ifølge forslagets § 1, nr. 25, vedrørende  

 udlændingelovens § 48, stk. 1, blive henlagt til Rigspolitichefen, hvis  

 afgørelser vil kunne indbringes for Indenrigsministeriet.
Indbringelse af  

 Rigspolitichefens afgørelser for Indenrigsministeriet vil ikke blive tillagt  

 opsættende virkning.
Til nr. 25 Bestemmelsen i § 46, stk. 2, foreslås ændret, således at  

 Direktoratet for Udlændinges afgørelser i henhold til § 33 ikke kan påklages  

 til indenrigsministeren.
 Efter § 33 træffer Direktoratet for Udlændinge afgørelse om fastsættelse  

 af en udrejsefrist i forbindelse med afslag på en ansøgning om  

 opholdstilladelse, beslutning om inddragelse af opholdstilladelse og  

 beslutning om udvisning efter § 24, nr. 5, eller efter § 25, jf. § 33, stk. 1  

 og 2. Direktoratet for Udlændinge træffer endvidere afgørelse om, hvorvidt  

 der skal meddeles opsættende virkning, navnlig i forbindelse med en anmodning  

 om genoptagelse eller en indbringelse af en af direktoratet truffet afgørelse  

 for Folketingets Ombudsmand (§ 33, stk. 4-7).
Forslaget er begrundet i, at direktoratets afgørelser om udrejsefristens  

 længde og om meddelelse af opsættende virkning er rent processuelle  

 afgørelser, hvis virkning efter sagens natur indtræder, hvad enten der er  

 klaget til indenrigsministeren eller ej.
Forslaget har til hensigt at  

 koncentrere Indenrigsministeriets ressourcer på behandlingen af klager over  

 de materielle afgørelser om afslag på opholdstilladelse, som Direktoratet for  

 Udlændinge træffer.
Til nr. 26 Forslaget har til formål at præcisere, at afgørelser i henhold til  

 udlændingelovens § 40, stk. 3-5, vedrørende optagelse af fingeraftryk og  

 personfotografi, indenretsligt forhør og beslutning om at tage dokumenter og  

 genstande i bevaring træffes af politiet og ikke af Direktoratet for  

 Udlændinge, jf. den almindelige kompetenceregel i § 46, stk. 1.
 Det foreslås endvidere, at afgørelser om udbetaling af hjælp efter § 43 a,  

 jf. forslagets § 1, nr. 24, træffes af Rigspolitichefen med klageadgang til  

 indenrigsministeren.
 Det foreslås endelig indføjet i bestemmelsen, at afgørelse om  

 frihedsberøvelse af en udlænding efter § 36 kun kan påklages til  

 indenrigsministeren, såfremt afgørelsen ikke kan indbringes for domstolene.
 Efter de gældende bestemmelser i udlændingeloven består der en dobbelt  

 mulighed for at indbringe afgørelser, som er truffet af politiet efter § 36,  

 for en anden myndighed.
 Der er således for visse afgørelser mulighed for at indbringe spørgsmål  

 herom for domstolene efter § 37, ligesom det følger af § 48, stk. 1, 1. pkt.,  

 at afgørelserne kan indbringes for indenrigsministeren.
 Forslaget indebærer, at det alene vil være muligt at klage til  

 indenrigsministeren i tilfælde, hvor det ikke er muligt at indbringe  

 spørgsmålet for domstolene i medfør af § 37.
 Dette svarer til den ordning, som ved lov nr. 421 af 1. juni 1994 blev  

 indført for så vidt angår foranstaltning af brev- og besøgskontrol efter  

 udlændingelovens §§ 37 c-37 e, jf. § 48, stk. 1, 2. pkt.
Til nr 27 Der er tale om en konsekvensændring som følge af en ændring af  

 retsplejelovens bestemmelser om vilkår for tiltalefrafald.
Til nr. 28 Ændringen er en konsekvens af ændringerne i lov nr. 421 af 1. juni 1994 om  

 ændring af udlændingeloven og lov om midlertidig opholdstilladelse til visse  

 personer fra det tidligere Jugoslavien m.v., hvorved §§ 37 a-37 e om  

 foranstaltning af isolation og brev- og besøgskontrol, herunder om  

 advokatbeskikkelse, blev indsat i udlændingeloven.
 Ændringen betyder, at §§ 37 a-37 e finder tilsvarende anvendelse i sager,  

 hvor en udlænding frihedsberøves i forbindelse med indbringelse for retten af  

 en udvisning efter § 49, stk. 1, der ikke er iværksat inden 6 måneder efter  

 dommen.
Til nr. 29 Undertiden munder Flygtningenævnets behandling af en sag ud i en  

 beslutning om at udsætte sagen med henblik på indhentelse af yderligere  

 konkrete eller generelle oplysninger til sagen.
 Det forekommer endvidere ofte, at sager, der er afgjort af nævnet, begæres  

 genoptaget, f.eks. under henvisning til nye oplysninger eller dokumenter.
 I sager, som er udsat af nævnet med henblik på f.eks. indhentelse af  

 yderligere oplysninger, afgøres sagen på et senere tidspunkt af de medlemmer,  

 der deltog i behandlingen af sagen i forbindelse med sagens udsættelse.
I sager, der begæres genoptaget, forekommer det endvidere, at spørgsmålet  

 om, hvorvidt en sag skal genoptages, afgøres ved votering blandt de  

 medlemmer, der deltog i den oprindelige behandling af sagen.
Genoptages  

 sagen, kan afgørelsen i den genoptagne sag enten træffes ved votering blandt  

 de medlemmer, der deltog i den oprindelige behandling af sagen, eller ved at  

 sagen behandles af et nyt nævn.
 Da udsættelsen af en sag kan være ganske langvarig, og da  

 genoptagelsesbegæringer kan fremkomme længere tid efter nævnets oprindelige  

 opgørelse i sagen, kan det forekomme, at et eller flere af de medlemmer, der  

 del tog i den oprindelige behandling af sagen, er udtrådt af nævnet på det  

 tidspunkt, hvor sagen skal færdigbehandles, eller hvor der skal tages  

 stilling til en genoptagelsesbegæring.
 Dette problem løses som udgangspunkt ved, at det udtrådte medlem ad  

 hoc-beskikkes i sagen og derefter deltager i voteringen.
 Det vil imidlertid i praksis kunne være et problem, at et fratrådt medlem  

 af forskellige grunde ikke ser sig i stand til at deltage i afgørelsen af  

 sagen og ikke kan gives eller nægter at efterkomme et tjenstligt pålæg om at  

 deltage i behandlingen af de nævnte sager.
 Det kan endvidere forekomme, at et medlem efterfølgende er blevet inhabil  

 eller på grund af alvorlig sygdom ikke er i stand til at deltage i afgørelsen  

 af sagen.
 Det foreslås på den baggrund, at et nævnsmedlem, der har forfald, i  

 særlige tilfælde kan erstattes af et andet medlem fra samme myndighed eller  

 organisation, således at nævnet har samme sammensætning som fastsat i § 53.
Bestemmelsen vil kun blive anvendt helt undtagelsesvis og kun i tilfælde,  

 hvor det - f.eks. under henvisning til sagens karakter - ikke vil være  

 forbundet med retssikkerhedsmæssige betænkeligheder at lade et medlem  

 erstatte af et andet.
Skønner formanden, at der består retssikkerhedsmæssige  

 betænkeligheder, vil sagen blive foretaget på ny for et nyt nævn.
Bestemmelsen vil ikke blive anvendt i sager, hvor der er  

 troværdighedsproblemer, eller hvor asylansøgerens personlige fremmøde i  

 nævnet er af betydning for afgørelsen af sagen.
I sådanne tilfælde vil sagen  

 af retssikkerhedsmæssige hensyn blive behandlet på et nyt nævn.
 For så vidt angår udsatte sager vil bestemmelsen kun blive anvendt i  

 sager, der er udsat på generelle asylretlige vurderinger eller indhentelse af  

 generelle baggrundsoplysninger, som alle nævnsmedlemmer har samme baggrund og  

 mulighed for at deltage i afgørelsen af.
For så vidt angår genoptagelsessager vil bestemmelsen kun blive anvendt i  

 sager, hvor afgørelsen kan træffes ud fra en vurdering af  

 genoptagelsesanmodningen sammenholdt med den oprindelige afgørelse i sagen,  

 som alle medlemmer har mulighed for at foretage.
Det vil f.eks. være  

 tilfældet i sager, som er begæret genoptaget under henvisning til et nyt  

 dokument, som ved en ægthedsundersøgelse har vist sig at være falsk.
Det bemærkes, at et nævnsmedlem - også i tilfælde hvor den pågældende har  

 deltaget i den oprindelige behandling af sagen - i alle tilfælde vil have  

 mulighed for at votere for, at en sag skal foretages på nyt nævn, hvis  

 medlemmet ikke finder det forsvarligt, at der træffes afgørelse på det  

 foreliggende grundlag.
Er der flertal herfor blandt nævnets medlemmer, vil  

 sagen blive foretaget på nyt nævn, ligesom formanden i alle tilfælde vil  

 kunne beslutte, at sagen skal foretages på nyt nævn.
 Det forudsættes, at bestemmelsen ikke vil blive anvendt, hvis mere end et  

 eller to nævnsmedlemmer har forfald.
Til nr. 30 Om baggrunden for forslaget henvises til pkt. 2.2. i de almindelige  

 bemærkninger.
 Efter bestemmelsen kan politiet uden udlændingens samtykke videregive  

 oplysninger om en udlændings strafbare forhold, herunder om sigtelser for  

 strafbare forhold, til Direktoratet for Udlændinge, hvis den pågældende har  

 ansøgt om opholdstilladelse efter §§ 7-8.
Bestemmelsen har til formål at sikre, at sager vedrørende kriminelle  

 asylansøgere undergives hastebehandling.
Dette gælder både for sager, der  

 behandles i åbenbart grundløs-proceduren og sager, der behandles i  

 normalproceduren.
 Det må understreges, at oplysninger om en asylansøgers strafbare forhold,  

 der indberettes efter den foreslåede bestemmlse, ikke vil indgå i  

 asylansøgerens behandling og påvirke sagens udfald.
 For så vidt angår åbenbart grundløs-proceduren er der etableret en  

 særlig hurtig behandling af asylansøgninger fra kriminelle asylansøgere, jf.  

 bemærkningerne til forslaget til lov nr. 421 af 1. juni 1994.
 For så vidt angår normalproceduren vil såvel Direktoratet for  

 Udlændinge som Flygtningenævnet behandle sager vedrørende kriminelle  

 asylansøgere, som står til et afslag på asyl, særligt hurtigt.
 Bestemmelsen indebærer endvidere, at politiet med henblik på en hurtig  

 indberetning af de oplysninger, som Direktoratet for Udlændinge eller  

 Flygtningenævnet har behov for med henblik på at træffe afgørelse om  

 udvisning af en udlænding, kan indberette sådanne oplysninger som led i en  

 generel aftale.
 Der vil i medfør af bestemmelsen kunne videregives oplysninger om  

 strafbare forhold vedrørende overtrædelse af straffeloven, toldloven,  

 våbenloven og lov om euforiserende stoffer.
Videregivelsesadgangen forudsættes anvendt, således at politiet alene  

 foretager indberetning af, at der er rejst sigtelse mod den pågældende  

 asylansøger for overtrædelse af de nævnte love.
Der vil således ikke blive  

 videregivet oplysninger om sigtelsens konkrete indhold eller sagens øvrige  

 omstændigheder.
Der bør endvidere ske indberetning til Direktoratet for Udlændinge eller  

 Flygtningenævnet om straffesagens udfald, herunder hvorvidt sigtelsen  

 efterfølgende frafaldes, om eventuelle bødeforelæg, bødevedtagelse eller  

 domfældelse.
Indberetningen bør endvidere indeholde oplysning om en eventuel  

 afsoningsperiodes længde og tidsmæssige placering.
I den situation, hvor en udlænding er blevet dømt for et strafbart forhold  

 og udvist af landet ved dommen, og hvor den pågældende under afsoningen eller  

 i forbindelse med udsendelsen søger om asyl, bør der ligeledes uden ugrundet  

 ophold ske underretning til Direktoratet for Udlændinge om straffesagens  

 eksistens, således at direktoratet kan fremskynde asylsagsbehandlingen.
Det  

 nærmere indhold af straffesagen forudsættes ikke videregivet.
 Det forudsættes i den forbindelse, at det af den pågældende persons  

 identitetspapirer fremgår, at vedkommende er asylansøger her i landet.  

 Såfremt den pågældende ikke er i besiddelse af identitetspapirer, vil der  

 skulle rettes henvendelse til Direktoratet for Udlændinge.
Til nr. 31 Efter den gældende § 57 skal anklagemyndigheden, forinden der nedlægges  

 påstand om udvisning af en person, der har opholdstilladelse som flygtning,  

 indhente en udtalelse fra Flygtningenævnet.
 Der foreslås indsat et nyt stk. 2 i § 57, hvori det fastslås, at  

 anklagemyndigheden i øvrige tilfælde, hvor der nedlægges påstand om  

 udvisning, kan indhente en udtalelse fra Direktoratet for Udlændinge.
 Der foreslås endvidere indsat et nyt stk. 3 i § 57, hvori det fastslås, at  

 anklagemyndigheden til brug for de i stk. 1 og 2 nævnte udtalelser uden  

 udlændingens samtykke kan videregive oplysning om udlændingens strafbare  

 forhold, herunder om sigtelser for strafbare forhold, til Flygtningenævnet  

 eller Direktoratet for Udlændinge.
 Bestemmelsen har til formål at præcisere, at anklagemyndigheden som hidtil  

 vil kunne videregive oplysning om en udlændings strafbare forhold i  

 forbindelse med en høring af Direktoratet for Udlændinge til brug for  

 anklagemyndighedens nedlæggelse af påstand om udvisning under en straffesag,  

 jf. herved udlændingelovens § 49.
 Bestemmelsen indebærer endvidere, at anklagemyndigheden kan etablere en  

 generel videregivelsesordning.
 De oplysninger, som vil kunne videregives, vil være enhver form for  

 afsluttede strafferetlige sager mod en udlænding, f.eks. i form af domme,  

 bødevedtagelser, bødeforelæg, advarsler, tiltalefrafald med eller uden  

 vilkår, samt andre straffeprocessuelle skridt, som er foretaget mod en  

 udlænding, f.eks. sigtelser eller tiltale.
 Om baggrunden for forslaget henvises til pkt. 2.1.2. i de almindelige  

 bemærkninger.
Til nr. 32 Ændringen er en konsekvens af ændringerne i lov nr. 421 af 1. juni 1994,  

 hvorved §§ 37 a-37 e om foranstaltning af isolation og brev- og  

 besøgskontrol, herunder om advokatbeskikkelse, blev indsat i udlændingeloven.
 Efter den foreslåede bestemmelse gælder der om salær og godtgørelse for  

 udlæg til advokater, der beskikkes i forbindelse med sager om foranstaltning  

 af isolation og besøgs- og brevkontrol, samme regler som i tilfælde, hvor der  

 er meddelt fri proces, jf. retsplejelovens kapitel 31.
Til nr. 33 Efter forslaget forhøjes strafferammen for menneskesmugling efter  

 udlændingelovens § 59, stk. 3, fra 1 år og 6 måneder til 2 år.
Det bemærkes i den forbindelse, at det efter straffelovens § 88, stk. 1,  

 2. pkt., er muligt under særdeles skærpende omstændigheder at lade straffen  

 for en forbrydelse overstige strafferammen med indtil det halve.
Der vil  

 således efter forslaget under særdeles skærpende omstændigheder kunne idømmes  

 fængsel i 3 år.
 Forslaget indeholder endvidere som noget nyt en bestemmelse, der giver  

 mulighed for at straffe den, der for vindings skyld bistår en udlænding med  

 at indrejse i et andet land, hvor udlændingen ikke lovligt kan indrejse.
 Det er ikke herved tilsigtet at fravige de almindelige bestemmelser i  

 straffelovens kapitel 2 om, hvilke handlinger der hører under dansk  

 straffemyndighed.
 I det omfang, der efter internationale aftaler måtte bestå en forpligtelse  

 for Danmark til at foretage retsforfølgning i en konkret sag vedrørende  

 handlinger foretaget i udlandet, følger det af straffelovens § 8, nr. 5, at  

 forholdet henhører under dansk straffemyndighed.
 Der henvises i øvrigt til pkt. 6. i de almindelige bemærkninger til  

 lovforslaget.
Til § 2 (Lov om midlertidig opholdstilladelse til visse personer fra det tidligere Jugoslavien) Til nr. 1 Efter den nugældende bestemmelse i § 3, stk. 2, giver en midlertidig  

 opholdstilladelse efter lov om midlertidig opholdstilladelse til visse  

 personer fra det tidligere Jugoslavien m.v. ikke ret til at tage lønnet eller  

 ulønnet beskæftigelse, til at udøve lønnet eller ulønnet erhvervsvirksomhed  

 eller til med eller uden vederlag at udføre tjenesteydelser her i landet.
 Det følger af lovens § 5, at personer, der er meddelt midlertidig  

 opholdstilladelse efter loven, under visse omstændigheder har ret til at  

 gennemføre et skole- eller uddannelsesforløb på skoler og  

 uddannelsesinstitutioner under Undervisningsministeriet.
Som et led i flere af de skole- og uddannelsesforløb, som personer med  

 opholdstilladelse efter loven har mulighed for at følge, indgår  

 praktikophold.
Et sådant praktikophold vil umiddelbart være at betragte som  

 beskæftigelse.
 Det foreslås derfor, at der ved den foreslåede bestemmelse gives mulighed  

 for, at en person med midlertidig opholdstilladelse på trods af bestemmelsen  

 i § 3, stk. 2, kan tage beskæftigelse, såfremt der er tale om praktikophold,  

 der er et integreret led i et skole- eller uddannelsesforløb i medfør af  

 lovens § 5.
 Praktikopholdet kan afhængigt af de regler og overenskomster, der gælder  

 for det enkelte område, være såvel lønnet som ulønnet.
 Det må generelt understreges, at forbuddet mod at tage lønnet  

 beskæftigelse i § 3, stk. 2, retter sig mod en noget snævrere kreds af  

 aktiviteter, end hvad der følger af det arbejdsretlige beskæftigelsesbegreb.
 Således vil meget begrænsede aktiviteter, der ikke har en professionel  

 beskæftigelsesmæssig karakter, og hvor det vil forekomme åbenbart  

 uhensigtsmæssigt at lade aktiviteterne være omfattet af  

 beskæftigelsesforbuddet i § 3, stk. 2, kunne udføres inden for rammerne af §  

 3, stk. 2, i overensstemmelse med hidtidig forståelse af det  

 udlændingeretlige beskæftigelsesbegreb.
 Der kan f.eks. være tale om meget begrænset foredragsvirksomhed,  

 enkeltstående optræden af musikalsk eller kunstnerisk karakter eller  

 enkeltstående opgaver af forfattermæssig eller journalistisk karakter.
Til nr. 2 Ændringen indebærer, at indenrigsministeren kan fastsætte regler,  

 hvorefter personer, der tager lønnet beskæftigelse, ud over udgifterne til  

 deres eget ophold og undervisning kan pålægges at betale for deres husstands  

 ophold og undervisning.
Tilsvarende kan der fastsættes regler om, at  

 personer, der tager lønnet beskæftigelse, ud over ikke at få dækket  

 udgifterne til deres eget underhold heller ikke skal have dækket udgifterne  

 til familiens underhold.
 Der vil ikke i medfør af den foreslåede bemyndigelsesbestemmelse blive  

 fastsat regler om, at der kan gives pålæg om betaling for undervisning af  

 børn i den undervisningspligtige alder efter § 5, stk. 1.
 Ændringen indebærer endvidere, at indenrigsministeren kan fastsætte  

 regler, hvorefter personer, der tager lønnet beskæftigelse, kan pålægges at  

 betale for udgifterne til en eventuel ansvars-, indbo- og ulykkesforsikring,  

 som indenrigsministeren i medfør af § 7 b, jf. lovforslaget § 2, nr 8, har  

 truffet beslutning om at indføre for de pågældende personer.
 Det bemærkes i den forbindelse, at personer med midlertidig  

 opholdstilladelse, der tager lønnet beskæftigelse her i landet, er  

 skattepligtige heraf efter skattelovgivningens almindelige regler.
Ændringen indebærer endelig, at Direktoratet for Udlændinges  

 betalingspålæg tillægges udpantningsret, hvilket er en forudsætning for  

 kravets effektive inddrivelse.
Der eksisterer en tilsvarende  

 udpantningsadgang for de betalingspålæg, som udstedes i medfør af den  

 gældende bestemmelse i udlændingelovens § 42 a, stk. 1, som ændret ved lov  

 nr. 421 af 1. juni 1994.
 Bestemmelsen omfatter tillige personer, der som led i et praktikophold  

 under uddannelse tager lønnet beskæftigelse i henhold til den foreslåede  

 bestemmelse i § 3, stk. 3, 2. pkt.
Til nr. 3 Efter den gældende § 3, stk. 6, kan indenrigsministeren efter forhandling  

 med socialministeren fastsætte regler om, i hvilket omfang personer med  

 midlertidig opholdstilladelse, der efter § 3, stk. 3, 1. pkt., tager  

 beskæftigelse i forbindelse med et særligt tilrettelagt trænings- og  

 arbejdsprogram, er omfattet af reglerne i lov om forsikring mod følger af  

 arbejdsskade.
 Ændringen af § 3, stk. 6, i lov om midlertidig opholdstilladelse til visse  

 personer fra det tidligere Jugoslavien m.v. indebærer, at  

 bemyndigelsesbestemmelsen udstrækkes til at gælde alle personer, der er  

 meddelt opholdstilladelse efter denne lov.
 Det er hensigten at udnytte bemyndigelsesbestemmelsen til at fastsætte  

 regler om, at den i § 3, stk. 1, nævnte personkreds er omfattet af lov om  

 forsikring mod følger af arbejdsskade.
 Efter § 3, stk. 1, i lov om midlertidig opholdstilladelse til visse  

 personer fra det tidligere Jugoslavien m.v. må personer med midlertidig  

 opholdstilladelse udføre opgaver i forbindelse med driften af det  

 indkvarteringscenter, hvor vedkommende er indkvarteret, samt medvirke ved den  

 undervisning, der tilbydes efter § 5.
 Efter § 7, stk. 3, 1. pkt., har personer med midlertidig opholdstilladelse  

 pligt til at medvirke ved udførelsen af de nødvendige opgaver i forbindelse  

 med driften af det indkvarteringscenter, hvor de er indkvarteret.
 Personer, der udfører de i § 7, stk. 3., 1. pkt., nævnte opgaver, vil som  

 følge af lovbestemmelsens henvisning til den videre bestemmelse i § 3, stk.  

 1, være omfattet af den påtænkte udnyttelse af bemyndigelsesadgangen.
 Det er endvidere hensigten at udnytte bemyndigelsesbestemmelsen til at  

 fastsætte regler om, at den personkreds, der modtager undervisning i henhold  

 til § 5, er omfattet af lov om forsikring mod følger af arbejdsskade.
 Bestemmelsen påtænkes navnlig anvendt til at sikre, at personer med  

 midlertidig opholdstilladelse, der gennemfører et praktikforløb som en  

 nødvendig del af uddannelsen, eller som modtager undervisning under  

 arbejdspladslignende forhold, stilles, som om de var omfattet af lov om  

 forsikring mod følger af arbejdsskade.
Bemyndigelsesbestemmelsen omfatter tilfælde, hvor personer med midlertidig  

 opholdstilladelse modtager undervisning af Dansk Flygtningehjælp, modtager  

 undervisning på en institution omfattet af Undervisningsministeriet  

 rekvireret af Dansk Flygtningehjælp eller optages som elever på en  

 institution under af Arbejdsministeriet, Kulturministeriet,  

 Undervisningsministeriet.
Der henvises i øvrigt til, jf. § 2, nr. 4.
 Det foreslås endvidere, at de herved forbundne udgifter skal afholdes af  

 staten.
Til nr. 4 Den gældende § 5, stk. 3, blev indsat i lov om midlertidig  

 opholdstilladelse til visse personer fra det tidligere Jugoslavien m.v. ved  

 lov nr. 425 af 1. juni 1994, der vedrører forbedring af vilkårene for  

 personer fra det tidligere Jugoslavien.
Det fremgår af bestemmelsen, at den  

 af § 5, stk. 1 og 2, omfattede undervisning kan ske i samarbejde med skoler  

 og undervisningsinstitutioner under Undervisningsministeriet.
 Forslaget har til formål at præcisere, at den af § 5, stk. 1 og 2,  

 omfattede undervisning også kan ske i samarbejde med  

 undervisningsinstitutioner under Arbejdsministeriet og Kulturministeriet.
 Det er Indenrigsministeriets opfattelse, at § 5, stk. 1 og 2, som ikke  

 blev berørt af den nævnte lovændring, indeholder det fornødne lovmæssige  

 grundlag for, at Dansk Flygtningehjælp i sin tilrettelæggelse af  

 undervisningsindsatsen rekvirerer ekstern undervisning.
 Dansk Flygtningehjælp iværksatte og gennemførte allerede før den nævnte  

 lovændring som entreprenør for staten det omfattende arbejde med at sørge for  

 kvalificeret undervisning til de forskellige aldersgrupper blandt de bosniske  

 krigsflygtninge.
 Den nævnte lovændring havde til formål at udbygge undervisningstilbuddene  

 til de bosniske krigsflygtninge, og der er således ikke med lov nr. 425 af 1.  

 juni 1994 tilsigtet indskrænkninger i den eksisterende adgang for Dansk  

 Flygtningehjælp til at rekvirere undervisning.
Den foreslåede bestemmelse giver herudover mulighed for, at den af Dansk  

 Flygtningehjælp etablerede undervisning i henhold til § 5, stk. 1 og 2,  

 erstattes af undervisning i de nævnte uddannelsesinstitutioner.
Dette kan ske  

 under særlige omstændigheder, hvor institutionens leder efter et fagligt skøn  

 vurderer, at den pågældende vil kunne deltage i undervisningen.
Det  

 forudsættes, at dette ikke af den grund vil medføre en udvidelse af  

 kapaciteten på den enkelte uddannelsesinstitution eller økonomiske  

 merudgifter.
Til nr. 5 Ændringen er alene af præciserende karakter.
 Ved den foreslåede ændring fastslås det udtrykkeligt, at  

 indenrigsministeren kan fastsætte nærmere regler om udførelsen af de opgaver,  

 som personer med midlertidig opholdstilladelse må udføre i medfør af § 3,  

 stk. 1, i forbindelse med driften af det indkvarteringscenter, hvor de  

 pågældende er indkvarteret.
Til nr. 6 Efter § 7, stk. 2, kan Direktoratet for Udlændinge bemyndige private  

 organisationer, statslige styrelser og kommuner til at tilvejebringe og drive  

 indkvarteringscentre for personer, der er meddelt midlertidig  

 opholdstilladelse efter lov om midlertidig opholdstilladelse til visse  

 personer fra det tidligere Jugoslavien m.v.
 Efter den gældende bestemmelse i § 7, stk. 4, kan Direktoratet for  

 Udlændinge eller den private organisation eller kommune, som direktoratet  

 bemyndiger hertil, meddele en person med midlertidig opholdstilladelse pålæg  

 om at medvirke ved nødvendige opgaver i forbindelse med driften af  

 indkvarteringscentret.
 Det foreslås, at det på tilsvarende måde skal være muligt for en statslig  

 styrelse, som direktoratet har bemyndiget til at drive et sådant  

 indkvarteringscenter, at meddele pålæg herom.
Til nr. 7 Med forslaget bemyndiges indenrigsministeren til at fastsætte nærmere  

 regler for, i hvilket omfang Direktoratet for Udlændinges opgaver vedrørende  

 centeradministrationen i relation til personer med midlertidig  

 opholdstilladelse kan overføres til andre myndigheder.
 Forslaget svarer til den foreslåede ændring i udlændingelovens § 42 a,  

 stk. 2.
 Der henvises til bemærkningerne herom.
Til nr. 8 Efter de gældende regler er der ikke hjemmel til at afholde udgifter til  

 ansvars-, indbo- og ulykkesforsikring for personer med midlertidig  

 opholdstilladelse efter lov om midlertidig opholdstilladelse til visse  

 personer fra det tidligere Jugoslavien m.v.
 Efter forslaget vil indenrigsministeren kunne fastsætte nærmere regler om  

 ansvars-, indbo- og ulykkesforsikring i de tilfælde, hvor der er  

 forsikringsmæssigt behov for at indføre en statslig forsikringsordning.
 Det er i første række hensigten at udnytte bemyndigelsen til at fastsætte  

 bestemmelser om ansvarsforsikring af de omhandlede personer.
 Det foreslås samtidig, at de udgifter, der er forbundet med en sådan  

 forsikringsordning, som udgangspunkt afholdes af staten.
Den foreslåede bestemmelse giver endvidere bemyndigelse til at indføre  

 ordninger, hvorved arbejdsgiver får refunderet eventuelle præmieudgifter til  

 tegnelse af en erhvervsansvarsforsikring for den pågældende medarbejder i  

 virksomheden.
Indenrigsministeren bemyndiges endvidere til at fastsætte  

 nærmere regler for en eventuel udredelse af erstatning fra statskassen.
Det  

 bemærkes herved, at den ansvarsforsikring, som påtænkes tegnet for  

 asylansøgere og personer med midlertidig opholdstilladelse, jf. afsnit 8.1.,  

 efter sædvanlig forsikringspraksis ikke dækker skader, som forvoldes som led  

 i erhvervsmæssig virksomhed.
Indenrigsministeriet finder ikke anledning til i loven at indføre hjemmel  

 til, at man kan pålægge personer, der har midler hertil, at betale udgifterne  

 i forbindelse med en sådan forsikringsordning.
Det må forventes, at  

 omkostningerne ved en løbende administrativ inddrivelsesordning af  

 forsikringspræmier vil overstige det beløb, som kan forventes inddrevet.
Det  

 bemærkes herved, at de personer, der som følge af forholdene i det tidligere  

 Jugoslavien har fået midlertidig opholdstilladelse her i landet, ikke har  

 medbragt økonomiske værdier her til landet af betydning.
 Derimod finder Indenrigsministeriet det naturligt, at der for de tilfælde,  

 hvor en person med midlertidig opholdstilladelse får lønnet beskæftigelse her  

 i landet, fastsættes regler om, at pågældende skal betale for den  

 forsikringspræmie, staten foreløbig afholder, jf. forslagets § 2, nr. 2, om  

 en ændret formulering af § 3, stk. 5.
Til nr. 9 Ændringen har til formål at sikre, at personer med midlertidig  

 opholdstilladelse efter lov om midlertidig opholdstilladelse til visse  

 personer fra det tidligere Jugoslavien m.v., der ønsker at vende tilbage til  

 det område, vedkommende stammer fra, kan opnå transitvisa.
 Ændringen har - på baggrund af erfaringerne med den hidtil gældende  

 bestemmelse - vist sig nødvendig for at sikre, at der kan udstedes  

 transitvisa til de pågældende personer, med henblik på disses tilbagerejse  

 til det område i det tidligere Jugoslavien, som de pågældende stammer fra.
Til nr. 10 Det foreslås, at den foreslåede bestemmelse til udlændingelovens § 37 f om  

 strafafkortning i forbindelse med frihedsberøvelse i medfør af  

 udlændingelovens § 36 også finder anvendelse på personer fra det tidligere  

 Jugoslavien med midlertidig opholdstilladelse.
Til nr. 11 Efter udlændingelovens § 39, stk. 3, kan indenrigsministeren bestemme, at  

 udlændinge til stadighed skal medføre deres pas eller anden legitimation  

 under ophold her i landet.
I medfør af denne bestemmelse er det i udlændingebekendtgørelsens § 41  

 bestemt, at udlændinge, der er fyldt 16 år, og som ikke er statsborgere i et  

 nordisk land, under ophold her i landet til stadighed skal medføre deres pas  

 eller anden rejselegitimnation.
Er der til udlændingen udstedt særlig  

 opholdstilladelse, skal denne i stedet medføres.
 Efter udlændingebekendtgørelsens § 48, stk. 1, der har hjemmel i  

 udlændingelovens § 60, stk. 1, straffes overtrædelse af § 41 med bøde.
 Disse bestemmelser har til formål at sikre politiets muligheder for at  

 kontrollere, om udlændinge opholder sig lovligt her i landet.
 Udlængebekendtgørelsens § 41 gælder imidlertid ikke for personer, der er  

 meddelt opholdstilladelse efter lov om midlertidig opholdstilladelse til  

 visse personer fra det tidligere Jugoslavien m.v.
 Det foreslås, at indenrigsministeren bemyndiges til at fastsætte  

 tilsvarende regler for personer, der er meddelt midlertidig opholdstilladelse  

 efter lov om midlertidig opholdstilladelse til visse personer fra det  

 tidligere Jugoslavien m.v.
Til nr. 12 Efter den gældende bestemmelse i § 16 a, stk. 2, nr. 2, kan der ydes  

 støtte til overfladetransport af personlige ejendele op til 1 m3 pr. voksen  

 og 1/2 m3 pr. barn.
 Det foreslås, at den mængdemæssig begrænsning ophæves, således at der kan  

 ydes støtte til nødvendige udgifter til overfladetransport af personlige  

 ejendele uden noget lovbestemt maksimum.
 Baggrunden herfor er, at mange af de bosniske krigsflygtninge, der  

 opholder sig her i landet, er i besiddelse af større mængder personlige  

 ejendele end angivet i den gældende bestemmelse.
Til nr. 13 Forslaget har til formål i loven at fastslå, at der kan ydes hjælp til  

 udgifter, der er forbundet med rejsen, når personer med midlertidig  

 opholdstilladelse efter lov om midlertidig opholdstilladelse til visse  

 personer fra det tidligere Jugoslavien m.v. vender til det område, de stammer  

 fra.
 Der kan f.eks. være tale om nødvendige transportudgifter i forbindelse med  

 gennemførelse af rådgivningssamtaler hos Dansk Flygtningehjælp, udgifter i  

 forbindelse med udstedelse af rejsedokumenter, transitvisa og nødvendige  

 helbredsundersøgelser og vaccinationer samt fortæring under rejsen.
 Der vil endvidere være hjemmel til at betale for udgifter til f.eks.  

 livsvigtig medicin i en periode på 3 måneder, dvs. inden for den periode,  

 hvor den pågældende har ret til at genindrejse i Danmark.
Til nr. 14 Efter forslaget vil der i tilfælde, hvor en person med midlertidig  

 opholdstilladelse efter lov om midlertidig opholdstilladelse til visse  

 personer fra det tidligere Jugoslavien m.v., som er vendt tilbage til det  

 område, vedkommende stammer fra, ønsker at udnytte sin fortrydelsesret efter  

 § 8, stk. 2, ud over de i § 16 a, stk. 2, nr. 1 og 2 nævnte udgifter, kunne  

 ydes hjælp til andre udgifter i forbindelse med en eventuel tilbagerejse til  

 Danmark, jf. § 16 a, stk. 2, nr. 5, og lovforslagets § 2, nr. 13.
 Ændringen er i øvrigt af redaktionel karakter, idet der er tale om en  

 fejlagtig henvisning, når der i den gældende § 16 b henvises til § 16 og ikke  

 til § 16 a.
Til nr. 15 Den 24. juni 1994 tiltrådte Folketingets Finansudvalg et aktstykke,  

 hvorved der anmodedes om tilslutning til, at indenrigsministeren bemyndiges  

 til efter ministerens nærmere bestemmelse og i særlige tilfælde at dække  

 rejseudgifterne til et tredjeland, hvor asylansøgere eller personer med  

 midlertidig opholdstilladelse har opnået indrejse- eller opholdstilladelse.
 Forslaget tilsigter at skabe en permanent ordning, hvorefter der kan ydes  

 økonomisk støtte til personer med midlertidig opholdstilladelse efter lov om  

 midlertidig opholdstilladelse til visse personer fra det tidligere  

 Jugoslavien m.v., der har opnået indrejse- og opholdstilladelse i et  

 tredjeland.
 Bestemmelsen omfatter efter stk. 1 personer, der har midlertidig  

 opholdstilladelse efter lov om midlertidig opholdstilladelse til visse  

 personer fra det tidligere Jugoslavien m.v.
 Det er en forudsætning for, at der kan ydes hjælp, at ansøgeren opholder  

 sig her i landet.
 Stk. 2 indeholder bestemmelserne om de former for hjælp, der kan ydes  

 efter bestemmelsen.
 Der kan ydes hjælp til billet til fly, tog m.v. (nr. 1). Der kan betales  

 for rejsen til det sted i det pågældende tredjeland, hvor bosættelsen skal  

 ske.
 Der kan endvidere ydes hjælp til nødvendige udgifter til transport af  

 personlige ejendele (nr. 2). Transporten bør fortrinsvis foregå som  

 overfladetransport.
 Der kan desuden ydes et beløb på højst 5.000 kr. pr. familie til transport  

 af nødvendigt erhvervsudstyr (nr. 3). Beløbet foreslås reguleret en gang  

 årligt med satsreguleringsprocenten, jf. lov om en satsreguleringsprocent.
Endelig kan der efter forslaget ydes hjælp til andre udgifter, der er  

 forbundet med rejsen (nr. 4). Det kan f.eks. være udgifter i forbindelse med  

 udstedelse af rejsedokumenter, transitvisa og nødvendige  

 helbredsundersøgelser og vaccinationer samt fortæring under rejsen.
Der vil  

 endvidere efter denne bestemmelse kunne betales for f.eks.  

 helbredsundersøgelser eller udgifter til tolkning, som er afholdt i  

 forbindelse med behandlingen af ansøgningen om opholdstilladelse i det  

 pågældende tredjeland.
Udbetaling af hjælp vil efter forslaget kun kunne ske, såfremt vedkommende  

 ikke selv har midler hertil.
Ved afgørelsen heraf må der lægges vægt på, om  

 udlændingen efter Direktoratet for Udlændinges oplysninger er formuende.
Til § 3 (Lov om social bistand) Til nr. 1 Efter forslaget udvides muligheden for at yde støtte til repatriering af  

 flygtninge m.fl. og indvandrere efter bistandslovens §§ 47 a og 47 b, således  

 at der tillige kan ydes støtte til andre udgifter, der er forbundet med  

 rejsen til hjemlandet eller det tidligere opholdsland.
 Der kan f.eks. være tale om udgifter i forbindelse med udstedelse af  

 rejsedokumenter, transitvisa og nødvendige helbredsundersøgelser og  

 vaccinationer samt fortæring under rejsen.
Til § 4 Det foreslås, at loven træder i kraft den 1. januar 1996.
Til § 5 Bestemmelsen indeholder ikrafttrædelsesbestemmelser for Færøerne og  

 Grønland.
Bilag Indenrigsministeriet Journ. 1994-3701-249 Udlændingeafdelingen1218 København K, den 12. juli 1994 Christiansborg Slotsplads 1 Rigspolitichefen Polititorvet 14 1780 København V Ved lov nr. 421 af 1. juni 1994 om ændring af  

 udlændingeloven og lov om midlertidig opholdstilladelse til visse personer  

 fra det tidligere Jugoslavien m.v. er der indført bestemmelser om, at en  

 ansøgning om genoptagelse og en indbringelse for Folketingets Ombudsmand i  

 relation til asylsagsbehandlingen og spørgsmålet om meddelelse af humanitær  

 opholdstilladelse i en række tilfælde ikke vil have opsættende virkning med  

 hensyn til udrejsefristen, jf. herved udlændingelovens § 33, stk. 4-7.
 Som anført i bemærkningerne til lovændringen er det hensigten med  

 bestemmelserne om afskæring af opsættende virkning at give politiet mulighed  

 for en hurtig og smidig tilrettelæggelse af tvangsmæssige udsendelser af  

 asylansøgere, hvis udrejsefrist er udløbet.
 Det bemærkes herved, at politiet efter udlændingelovens § 30, stk. 2,  

 drager omsorg for udrejsen i de tilfælde, hvor en udlænding, der ikke har ret  

 til at opholde sig her i landet, ikke udrejser frivilligt.
 I den anledning skal man anmode om, at politiet følger nedenstående  

 retningslinier for politiets tilrettelæggelse af tvangsmæssige udsendelser:
1. Justitsministeriets cirkulæreskrivelse af 8. juli 1992 om  

 forkyndelser og udrejsekontrol i asylsager Justitsministeriets cirkulæreskrivelse af 8. juli 1992 om forkyndelser og  

 udrejsekontrol i asylsager er indtil videre fortsat gældende, i det omfang  

 andet ikke følger af de ved lov nr. 421 af 1. juni 1994 vedtagne lovændringer  

 og de nedenfor under pkt. 2.-3. beskrevne retningslinier.
 Indenrigsministeriet vil snarest tage initiativ til at ændre den  

 pågældende cirkulæreskrivelse samt til at lave en ny vejledning som følge af  

 de nævnte ændringer i udlændingeloven.
2. Politiets forberedelse af den faktiske udsendelse til  

 hjemlandet Efter udlændingelovens § 30, stk. 2, drager politiet som nævnt omsorg for  

 udrejsen, hvis udlændingen ikke udrejser frivilligt.
Der er i denne  

 forbindelse ikke noget til hinder for, at politiet retter henvendelse til en  

 udlænding, som har fået afslag på asyl, men hvor udrejsefristen ikke er  

 udløbet eller udsat, for at få oplyst, om den pågældende i givet fald vil  

 medvirke til en eventuel udsendelse.
 Der er behov for, at politiet i en række tilfælde fra det tidspunkt, hvor  

 en asylansøger har fået endeligt afslag på asyl i Direktoratet for Udlændinge  

 efter åbenbart grundløs-proceduren uden klageadgang til Flygtningenævnet  

 (dvs. afslag 1. gang) eller har fået endeligt afslag på asyl i  

 Flygtningenævnet (dvs. afslag fra nævnet 1. gang), træffer foranstaltninger  

 til at forberede den hjemsendelse, der bliver aktuel, når vedkommendes  

 udrejsefrist (på et tidspunkt) udløber, og den egentlige udrejsekontrol kan  

 påbegyndes.
 Det er ikke tanken, at politiet rutinemæssigt skal rette henvendelse til  

 alle udlændinge, der har fået endeligt afslag på en ansøgning om asyl, men at  

 man efter en konkret vurdering på baggrund af hidtidige erfaringer,  

 oplysninger i den enkelte sag m.v. undersøger, om der er behov for på et  

 tidligt tidspunkt at træffe foranstaltninger til at forberede hjemsendelsen,  

 når vedkommendes udrejsefrist udløber.
 Det bemærkes herved, at politiets udrejsekontrol efter Justitsministeriets  

 cirkulæreskrivelse af 8. juli 1992 påbegyndes dagen efter udrejsefristens  

 udløb.
Der vil kunne forekomme tilfælde, hvor politiet har påbegyndt  

 forberedelserne til hjemsendelse af en asylansøger, og hvor den pågældende  

 efterfølgende får meddelt asyl, humanitær opholdstilladelse eller  

 opholdstillladelse på andet grundlag her i landet.
Efter  

 Indenrigsministeriets opfattelse vil de generelle planlægningsmæssige fordele  

 ved en sådan forberedende hjemsendelsesordning imidlertid overstige ulemperne  

 ved, at politiet i disse tilfælde må indstille udsendelsesarbejdet.
 Politiet vil som led i det forberedende arbejde til hjemsendelse af en  

 asylansøger have behov for på et så tidligt tidspunkt som muligt at få  

 tilsendt asylsagens akter og asylansøgerens personlige papirer, herunder evt.  

 rejsedokumenter og identitetspapirer.
 Indenrigsministeriet vil i et nærmere samarbejde med Rigspolitichefen,  

 Direktoratet for Udlændinge og Flygtningenævnet tilrettelægge de nødvendige  

 arbejdsgange vedrørende politiets adgang til asylsagens akter og  

 asylansøgerens personlige papirer samt vedrørende den praktiske oversendelse  

 af disse papirer til politiet.
 Opmærksomheden skal henledes på, at oplysninger om enkeltpersoners rent  

 private forhold kun kan videregives til politiet under de i  

 forvaltningslovens § 28, stk. 2, opregnede betingelser, herunder når  

 videregivelsen er et nødvendigt led i sagens behandling eller er nødvendig  

 for, at en myndighed kan gennemføre tilsyns- eller kontrolopgaver, jf. § 28,  

 stk. 2, nr. 4, og at andre fortrolige oplysninger kun kan videregives til  

 politiet i det i forvaltningslovens § 28, stk. 3, nævnte omfang.
 De forberedende foranstaltninger, som kan komme på tale forinden  

 udrejsefristens udløb, vil kunne bestå i en identificering af de tilfælde,  

 hvor asylansøgeren er/henholdsvis ikke er i besiddelse af pas eller andet  

 rejsedokument, samt - i det omfang dette er muligt - en identificering af de  

 tilfælde, hvor asylansøgeren ønsker/henholdsvis ikke ønsker at udrejse  

 frivilligt.
 Politiet vil i denne forbindelse som nævnt have mulighed for at rette  

 henvendelse til asylansøgeren forinden udrejsefristens udløb med henblik på  

 at få klargjort, i hvilket omfang vedkommende ønsker at medvirke til en  

 udsendelse.
 Politiet vil endvidere forinden udrejsefristens udløb kunne identificere  

 de tilfælde, hvor der vil være behov for transitvisa o. lign. i forbindelse  

 med udsendelsen til det land, hvor asylansøgeren er statsborger eller havde  

 fast ophold inden indrejsen i Danmark.
I de tilfælde, hvor asylansøgeren ikke er i besiddelse af de fornødne  

 rejsedokumenter eller transitvisa, bør politiet så vidt muligt fremskaffe  

 disse dokumenter.
Dette vil typisk ske ved henvendelse til det pågældende  

 lands repræsentation her i landet.
Politiet skal dog samtidig tage hensyn til  

 et sådant rejsedokuments gyldighedsperiode, således at det undgås, at  

 rejsedokumentet er udløbet, når det skal anvendes ved udløbet af den seneste  

 udrejsefrist.
I de tilfælde, hvor repræsentationen kræver, at vedkommende asylansøger  

 møder personligt på ambassaden/konsulatet, vil der være en mulighed for, at  

 dette sker forinden udrejsefristens udløb.
Dette kan f.eks. være  

 hensigtsmæssigt i tilfælde, hvor der erfaringsmæssigt vil gå lang tid med  

 fremskaffelsen af rejsedokumenter, og hvor asylansøgeren selv er indstillet  

 på at medvirke hertil. Ønsker asylansøgeren ikke at medvirke til  

 fremskaffelse af rejsedokumenter på dette tidspunkt, vil der ikke kunne  

 anvendes tvangsforanstaltninger.
Såfremt asylansøgeren også efter udrejsefristens udløb nægter at medvirke  

 til fremskaffelse af rejsedokumenter, og herunder ikke vil møde personligt på  

 ambassaden/konsulatet, bør det overvejes, hvorvidt den pågældende efter  

 udlændingelovens § 36 skal frihedsberøves med henblik på fremstilling for  

 ambassaden/konsulatet.
En sådan fremgangsmåde vil dog alene være aktuel for  

 de lande, som har en repræsentation her i landet.
I de tilfælde, hvor asylansøgeren ikke vil medvirke til fastlæggelse af  

 sin identitet eller kommer med nye oplysninger om sin identitet, må dette  

 søges afklaret med hjælp fra bl.a. identitetspapirer, Interpol og  

 Udenrigsministeriet.
Den politimæssige efterforskning heraf vil i mange  

 tilfælde med fordel kunne iværksættes forinden udrejsefristens udløb.
Der vil også være en mulighed for, at politiet forinden udrejsefristens  

 udløb planlægger den rejserute, som skal følges ved hjemsendelsen af  

 pågældende, når udrejsefristen udløber.
Dette kan f.eks. være hensigtsmæssigt  

 i tilfælde, hvor planlægningen af rejseruten erfaringsmæssigt volder  

 vanskeligheder, og hvor asylansøgeren selv er indstillet på at medvirke  

 hertil.
Rigspolitichefen tilvejebringer i samarbejde med Udenrigsministeriet de  

 fornødne rejsedokumenter og indrejsetilladelser.
Efter anmodning yder  

 Udenrigsministeriet i nødvendigt omfang bistand til en eventuel fremskyndelse  

 af andre landes procedurer ved udstedelse af rejsedokumenter og ved  

 fremskaffelse af oplysninger om muligheder for at udsende asylansøgere ad en  

 given rejserute.
 Politiets faktiske forberedelse af den tvangsmæssige udsendelse af  

 asylansøgere bør med de ændringer, som følger af bemærkningerne ovenfor, ske  

 i overensstemmelse med det, som er anført i Rigspolitichefens brev af 8.  

 april 1994 (Rigspolitichefens j.nr. 1994-014-124). Brevet vedlægges som  

 bilag.
 Udsendelsen af asylansøgere, der har fået endeligt afslag på asyl, bør -  

 hvor udrejsefristen ikke er blevet udsat - i det hele tilrettelægges, således  

 at udsendelsen efter reglerne i udlændingelovens § 33 finder sted umiddelbart  

 efter udrejsefristens udløb.
3. Politiets pligt til at kontakte udlændingemyndighederne i  

 udsendelsesfasen på grund af udsendelseshindringer Som anført i bemærkningerne til lov nr. 421 af 1. juni 1994, vil der i de  

 situationer, hvor det viser sig umuligt at gennemføre en tvangsmæssig  

 udsendelse, være mulighed for at give opholdstilladelse efter  

 udlændingelovens § 9, stk. 2, nr. 4, hvis ganske særlige grunde taler derfor.  

 Politiet vil i denne forbindelse have en forpligtelse til at underrette  

 Direktoratet for Udlændinge med henblik på, at det kan vurderes, om  

 vedkommende skal have opholdstilladelse.
Den forpligtelse, der herefter påhviler politiet, vil være skriftligt at  

 underrette Direktoratet for Udlændinge om identiteten af de(n)  

 asylansøger(e), som ikke kan udsendes.
Underretningen bør ledsages af en  

 redegørelse for de hidtil foretagne udsendelsesskridt og for politiets  

 vurdering af, i hvilket omfang udsendelse fremover vil være realistisk.
 Det vil være naturligt, at politiet i de sager, hvor udsendelse forgæves  

 har været forsøgt til hjemlandet, og hvor udsendelse på denne baggrund må  

 vurderes som resultatløs for tiden, forelægger sagen for Direktoratet for  

 Udlændinge.
 Politiet bør også kunne forelægge sager for Direktoratet for Udlændinge,  

 hvor udsendelse til hjemlandet ikke har været forsøgt i den konkrete sag, men  

 hvor udsendelse på baggrund af de bl.a. fra Udenrigsministeriet indhentede  

 oplysninger om udsendelsesmuligheder og mulighederne for at skaffe de  

 fornødne rejsedokumenter etc. må vurderes som resultatløs for tiden.
En forelæggelse vil endvidere kunne ske, hvis politiet gennem en længere  

 periode ikke har kunnet udsende en asylansøger, og en udsendelse ikke må  

 vurderes som umiddelbart forestående.
En forelæggelsespligt vil i  

 almindelighed blive aktuel, hvis der er gået 3 måneder efter udløbet af den  

 seneste udrejsefrist.
En forelæggelse vil også kunne ske, hvis det allerede  

 efter udrejsefristens udløb må vurderes, at politiet ikke inden for en  

 rimelig tid vil kunne udsende en asylansøger.
 Indenrigsministeriet er herved opmærksom på, at politiets  

 udsendelsesarbejde i adskillige tilfælde vanskeliggøres af, at asylansøgeren  

 ikke ønsker at medvirke til fremskaffelsen af de for en udsendelse nødvendige  

 rejsedokumenter og herunder ikke vil vedkende sig den tidligere oplyste  

 identitet og nationalitet.
 I situationer, hvor politiets udsendelse af en asylansøger af denne grund  

 er blevet vanskeliggjort i en sådan grad, at der er forløbet 3 måneder efter  

 udløbet af den seneste udrejsefrist, vil politiet kunne undlade at forelægge  

 sagen for direktoratet, ligesom direktoratet i tilfælde af forelæggelse af  

 sådanne sager i almindelighed bør meddele afslag på opholdstilladelse efter  

 udlændingelovens § 9, stk. 2, nr. 4.
I de situationer, hvor Direktoratet for Udlændinge ikke har fundet  

 grundlag for at meddele opholdstilladelse efter udlændingelovens § 9, stk. 2,  

 nr. 4, vil politiet på ny kunne forelægge sagen for Direktoratet for  

 Udlændinge, hvis det efter en periode på ny må vurderes, at udsendelse er  

 umulig eller ikke vil kunne iværksættes inden for en rimelig tid.
Fornyede  

 forelæggelser bør i almindelighed ske med 3 måneders mellemrum regnet fra  

 Direktoratet for Udlændinges og eventuelt Indenrigsministeriets afslag på  

 opholdstilladelse efter udlændingelovens § 9, stk. 2, nr. 4.
 I de situationer, hvor asylansøgeren indgiver anmodning om genoptagelse af  

 et afslag på opholdstilladelse efter udlændingelovens § 7 og den hertil  

 knyttede afgørelse om, at udsendelse vil kunne ske i overensstemmelse med  

 udlændingelovens § 31, vil en sådan anmodning skulle videregives til  

 Direktoratet for Udlændinge eller Flygtningenævnet, afhængig af hvilken af de  

 to myndigheder der har truffet den seneste afgørelse af spørgsmålet om asyl  

 og tvangsmæssig udsendelse.
 En sådan genoptagelsesanmodning vil, såfremt den indgives efter  

 udrejsefristens udløb i sager, der er afgjort af Flygtningenævnet efter  

 normalprocedure, ikke have opsættende virkning, jf. herved udlændingelovens §  

 33, stk. 7, 2. og 3. pkt., som ændret ved lov nr. 421 af 1. juni 1994.
 Denne lovbestemmelse indebærer, at politiet efter indgivelsen af en sådan  

 genoptagelsesanmodning kan fortsætte med klargøringen af udsendelsen af den  

 pågældende og effektuere udsendelsen.
Det er i den forbindelse en afgørende forudsætning, at den fremtidige  

 tilrettelæggelse af udsendelsen af asylansøgere, der har fået endeligt afslag  

 på asyl, gennemføres således, at udsendelsen finder sted umiddelbart efter  

 udrejsefristens udløb.
Hermed sikres, at politiets virksomhed i forbindelse  

 med udsendelsen af asylansøgere udelukkende har karakter af en faktisk  

 forvaltningsvirksomhed, idet politiet kun skal effektuere asylmyndighedernes  

 afgørelser.
 Rigspolitiet bør løbende enten under de sædvanlige møder i  

 myndighedsgruppen i Indenrigsministeriet eller ved en særskilt afrapportering  

 holde Indenrigsministeriet underrettet om, i hvilket omfang udsendelsen af  

 asylansøgere gennemføres under den ovenfor nævnte forudsætning.
4. Politiets underretning til Direktoratet for Udlændinge om  

 kriminalitet begået af asylansøgere Som beskrevet i bemærkningerne til lov nr. 421 af 1. juni 1994 om ændring  

 af udlændingeloven og lov om midlertidig opholdstilladelse til visse personer  

 fra det tidligere Jugoslavien m.v., er der mellem de myndigheder, som indgår  

 i behandlingen af asylansøgninger efter åbenbart grundløs-proceduren, opnået  

 enighed om, at man vil fremskynde såvel Direktoratet for Udlændinges som  

 Dansk Flygtningehjælps sagsbehandling i de sager, hvor asylansøgeren begår  

 kriminalitet her i landet.
 Efter Indenrigsministeriets opfattelse skal Direktoratet for Udlændinges  

 behandling af asylansøgninger efter åbenbart grundløs-proceduren i de  

 tilfælde, hvor asylansøgeren begår kriminalitet her i landet, afsluttes så  

 hurtigt som muligt og så vidt muligt inden eller i umiddelbar forlængelse af  

 straffesagens og en eventuel afsonings afslutning.
 Det er en forudsætning for, at Direktoratet for Udlændinge kan fremskynde  

 behandlingen af asylsager med kriminelle asylansøgere, at direktoratet så  

 hurtigt som muligt får kendskab til, at den pågældende er sigtet for et  

 strafbart forhold.
 Indenrigsministeriet skal derfor anmode om, at der i alle tilfælde, hvor  

 en asylansøger sigtes for overtrædelse af straffeloven, toldloven, våbenloven  

 samt lov om euforiserende stoffer, uden ugrundet ophold sker indberetning til  

 Direktoratet for Udlændinge herom.
Indenrigsministeriet skal endvidere anmode om, at der sker indberetning  

 til Direktoratet for Udlændinge om straffesagens udfald, herunder om hvorvidt  

 sigtelsen efterfølgende frafaldes, om eventuelle bødeforelæg, bødevedtagelse  

 eller domfældelse.
Indberetningen bør endvidere indeholde oplysning om en  

 eventuel afsoningsperiodes længde og tidsmæssige placering.
 I den situation, hvor en udlænding er blevet dømt for et strafbart forhold  

 og udvist af landet ved dommen, og hvor den pågældende under afsoningen eller  

 i forbindelse med udsendelsen søger om asyl, skal Indenrigsministeriet anmode  

 om, at politiet ligeledes uden ugrundet ophold underretter Direktoratet for  

 Udlændinge om sagens eksistens, således at direktoratet kan fremskynde  

 asylsagsbehandlingen.
 Det er en forudsætning, at politiets indberetning af sigtelser og af  

 straffesagens udfald finder sted inden for forvaltningslovens rammer.
 Opmærksomheden skal henledes på, at oplysninger om enkeltpersoners rent  

 private forhold kun kan videregives til Direktoratet for Udlændinge under de  

 i forvaltningslovens § 28, stk. 2, opregnede betingelser, herunder når  

 videregivelsen er et nødvendigt led i sagens behandling eller er nødvendig  

 for, at en myndighed kan gennemføre tilsyns- eller kontrolopgaver, jf. § 28,  

 stk. 2, nr. 4, og at andre fortrolige oplysninger kun kan videregives til  

 Direktoratet for Udlændinge i det i forvaltningslovens § 28, stk. 3, nævnte  

 omfang.
5. Afsluttende bemærkninger Indenrigsministeriet finder det afgørende, at politiets tilrettelæggelse  

 af tvangsmæssige udsendelser fremover sker i overensstemmelse med  

 intentionerne i lov nr. 421 af 1. juni 1994 om ændring af udlændingeloven og  

 lov om midlertidig opholdstilladelse til visse personer fra det tidligere  

 Jugoslavien m.v., og at der løbende tilvejebringes de nødvendige procedurer  

 til sikring heraf.
Indenrigsministeriet vil derfor yderligere snarest tage initiativ til, at  

 der afholdes et møde mellem indenrigsministeren og justitsministeren, som har  

 politiet under sit ressort, med henblik på en orientering om konsekvenserne  

 af lovændringen for politiets arbejde.
Det er tanken, at embedsmænd fra  

 Indenrigsministeriets Udlændingeafdeling og fra Rigspolitichefen kan deltage  

 i dette møde.
 Rigspolitichefen vil senere af ministersekretariatet i  

 Indenrigsministeriet blive orienteret om mødetidspunkt og mødested.
Birte Weiss / Claes Nilas Ændringsforslag Af indenrigsministeren:
 Til § 4 1) Paragraffen affattes således:
»§ 4 Loven træder i kraft den 1. februar 1995.« Bemærkninger Til nr. 1 Det foreslås, at lovens ikrafttrædelsestidspunkt som følge af en  

 senere 3. behandling i Folketinget end forventet ændres fra den 1. januar  

 1995 til den 1. februar 1995.
