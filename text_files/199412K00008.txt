Nr LSF 8 Forslag til Lov om ændring af lov om social bistand m.v. (Styrkelse af  

 indsatsen for socialt udstødte) Fremsat af socialministeren (Karen Jespersen) den 12. oktober 1994 Vedtaget ved tredjebehandling den 27. januar 1995 Lov nr. 86 af 08/02/1995 § 1 I lov om social bistand, jf. lovbekendtgørelse nr. 829 af 1. oktober 1992,  

 som ændret bl.a. ved lov nr. 275 af 6. maj 1993 og senest ved lov nr. 450 af  

 1. juni 1994, foretages følgende ændringer:
 1. I § 11, stk. 1, nr. 1, ændres »eller i bofællesskab  

 efter § 68« til: »i bofællesskab efter § 68 eller bofællesskaber  

 eller andre boformer efter § 68 b«.
 2. I § 11, stk. 1, nr. 3, indsættes efter »§ 68, stk.  

 3,»: »§ 68 b, stk. 3,».
 3. § 31, stk. 1, affattes således:
»Når en enlig eller en familie er husvild, er kommunalbestyrelsen  

 forpligtet til at anvise husly mod betaling, der ikke må overstige hverken  

 lejeværdien af den beboelse, der anvises, eller den sædvanlige boligudgift på  

 stedet for en enlig eller for en familie af denne størrelse.« 4. Overskriften til kapitel 15 b affattes således:
 »Døgn- og dagophold for voksne«.
 5. Efter § 68 a indsættes i kapitel 15 b:
» § 68 b.
Kommunalbestyrelsen kan tilbyde personer med særlige  

 sociale vanskeligheder ophold i bofællesskaber eller andre boformer, hvortil  

 der kan ydes den nødvendige medhjælp.
 Stk. 2. Kommunalbestyrelsen fastsætter en økonomisk ydelse for  

 medhjælp efter stk. 1.
Stk. 3. Personer, der ønsker at flytte til en anden kommune, har,  

 når ganske særlige forhold taler for det, ret til ophold i bofællesskab eller  

 anden boform med den nødvendige medhjælp i denne kommune.
Det er en  

 forudsætning, at pågældende opfylder betingelserne efter stk. 1 både i  

 fraflytningskommunen og tilflytningskommunen.
 Stk. 4. For personer med særlige sociale vanskeligheder kan  

 kommunalbestyrelsen iværksætte dagforanstaltninger i form af åbne være- og  

 omsorgssteder m.v. eller træffe aftale med foreninger, organisationer m.v.  

 eller andre private kredse om iværksættelse af sådanne foranstaltninger.
Stk. 5. Socialministeren fastsætter nærmere regler for bistand  

 efter stk. 1-4 og om betingelserne for at blive optaget i et bofællesskab  

 eller en anden boform efter stk. 3.« 6. Overskriften til § 105 affattes således:
 »Institutioner m.v. beregnet til midlertidigt ophold for personer  

 med særlige sociale vanskeligheder«.
 7. § 105 affattes således:
 » § 105. Amtsrådet skal sørge for, at der er det nødvendige  

 antal pladser på institutioner m.v. beregnet til midlertidigt ophold for  

 personer, der ikke har eller ikke kan opholde sig i egen bolig, og som på  

 grund af særlige sociale vanskeligheder har behov for botilbud eller  

 aktiverende støtte og omsorg, der ikke kan ydes efter andre regler inden for  

 den sociale lovgivning eller efter anden lovgivning.
Stk. 2. Institutionerne m.v. kan oprettes og drives af en eller  

 flere amtskommuner eller som selvejende institutioner, med hvilke amtsrådet  

 indgår overenskomst eller træffer anden aftale.
Institutionerne m.v. kan  

 endvidere oprettes og drives af en eller flere kommuner efter aftale med  

 amtsrådet.
Stk. 3. Socialministeren kan fastsætte retningslinjer for  

 institutionernes ledelse og drift.« 8. I §§ 106, 107 og 108 ændres »forsorgshjem og  

 tilsvarende institutioner« til: »institutioner m.v. omfattet af §  

 105«.
 9. § 109 affattes således:
» § 109. Ved hver optagelse i en institution m.v. omfattet af  

 § 105 iværksættes der et samarbejde med kommunalbestyrelsen i opholdskommunen  

 med henblik på at vurdere behovet for andre støtteforanstaltninger over for  

 pågældende og dennes familie.
Amtsrådet skal senest 3 måneder efter  

 optagelsen sammen med kommunalbestyrelsen vurdere behovet for fortsat ophold  

 og iværksættelse af andre tilbud.
Stk. 2. Vurderingen af behovet for fortsat ophold samt eventuel  

 iværksættelse af andre tilbud skal ske i samarbejde med brugeren.« 10. I § 135, stk. 1, 1. pkt., ændres »111« til:  

 »110«.
 11. I § 135, stk. 1, 2. pkt., indsættes efter  

 »staten«: »enten i form af tilskud eller som rente- og  

 afdragsfrit lån«.
 12. § 135, stk. 5, nr. 2, affattes således:
»2) Dag- og døgnophold efter § 68 og § 68 b.« 13. Efter § 138 d indsættes:
» § 138 e.
Såfremt der ikke kan opnås enighed mellem amtsrådet  

 og en eller flere kommuner om oprettelse og drift af institutioner efter  

 kapitel 17, kan socialministeren efter ansøgning fra en kommunalbestyrelse  

 for en forsøgsperiode give tilladelse til kommunal drift, når  

 opgavevaretagelsen skønnes fagligt og økonomisk bæredygtig inden for  

 vedkommende lokalområde og i amtet.
 Stk. 2. Under omstændigheder svarende til de i stk. 1 nævnte kan  

 socialministeren for en forsøgsperiode tillade amtsrådet at tilbyde ophold i  

 bofællesskaber eller andre boformer med medhjælp efter § 68 b, stk. 1 og 2.
Stk. 3. Socialministeren kan i forbindelse med en tilladelse efter  

 stk. 1 godkende visitations- og udgiftsfordelingsordninger, selv om  

 ordningerne fraviger de i loven fastsatte regler herom.« § 2 I lov om social pension, jf. lovbekendtgørelse nr. 521 af 16. juni 1994,  

 foretages følgende ændringer:
 1. I § 29, stk. 2, indsættes efter  

 »efterløn«:», delefterløn«.
 2. I § 49, stk. 3, ændres »§ 29, stk. 3« til:  

 »§ 29, stk. 4«.
 3. I § 58, stk. 1, indsættes efter nr. 6 som nyt nummer:
»7) Ophold i bofællesskab eller anden boform for personer med særlige  

 sociale vanskeligheder efter bistandslovens § 68 b.« Nr. 7-11 bliver herefter nr. 8-12.
 4. I § 58, stk. 1, nr. 11, der bliver nr. 12, ændres  

 »nr. 1-10« til: »nr. 1-11«.
§ 3 Loven træder i kraft den 1. april 1995.
Oprindeligt fremsat forslag § 1 I lov om social bistand, jf. lovbekendtgørelse nr. 829 af 1. oktober 1992,  

 som ændret bl.a. ved lov nr. 275 af 6. maj 1993 og senest ved lov nr. 450 af  

 1. juni 1994, foretages følgende ændringer:
 1. I § 11, stk. 1, nr. 1, ændres: »eller i  

 bofællesskab efter § 68« til: »i bofællesskab efter § 68 eller  

 bofællesskaber eller andre boformer efter § 68 b«.
 2. I § 11, stk. 1, nr. 3, indsættes efter »§ 68, stk.  

 3,»: »§ 68 b, stk. 3,».
 3. § 31, stk. 1, affattes således:
 » § 31. Når en enlig eller en familie er husvild, er  

 kommunalbestyrelsen forpligtet til at anvise husly mod betaling, der ikke må  

 overstige hverken lejeværdien af den beboelse, der anvises, eller den  

 sædvanlige boligudgift på stedet for en enlig eller for en familie af denne  

 størrelse.«.
 4. Overskriften til kap. 15 b affattes således:
 »Døgn- og dagophold for voksne«.
 5. Efter § 68 a indsættes i kap. 15 b:
» § 68 b.
Kommunalbestyrelsen kan tilbyde personer med særlige  

 sociale vanskeligheder ophold i bofællesskaber eller andre boformer, hvortil  

 der kan ydes den nødvendige medhjælp.
 Stk. 2. Kommunalbestyrelsen fastsætter en økonomisk ydelse for  

 medhjælp efter stk. 1.
Stk. 3. Personer, der ønsker at flytte til en anden kommune, har,  

 når ganske særlige forhold taler for det, ret til ophold i bofællesskab eller  

 anden boform med den nødvendige medhjælp i denne kommune.
Det er en  

 forudsætning, at pågældende opfylder betingelserne efter stk. 1 både i  

 fraflytningskommunen og tilflytningskommunen.
 Stk. 4. For personer med særlige sociale vanskeligheder kan  

 kommunalbestyrelsen iværksætte dagforanstaltninger i form af åbne være- og  

 omsorgssteder m.v. eller træffe aftale med foreninger, organisationer m.v.  

 eller andre private kredse om iværksættelse af sådanne foranstaltninger.
 Stk. 5. Socialministeren fastsætter nærmere regler for bistand  

 efter stk. 1-4 og om betingelserne for at blive optaget i et bofællesskab  

 eller en anden boform efter stk. 3.«.
 6. Overskriften til § 105 affattes således:
 »Institutioner m.v. beregnet til midlertidigt ophold for personer  

 med særlige sociale vanskeligheder«.
 7. § 105 affattes således:
 » § 105. Amtsrådet skal sørge for, at der er det nødvendige  

 antal pladser på institutioner m.v. beregnet til midlertidigt ophold for  

 personer, der ikke har eller ikke kan opholde sig i egen bolig, og som på  

 grund af særlige sociale vanskeligheder har behov for botilbud eller  

 aktiverende støtte og omsorg, der ikke kan ydes efter andre regler indenfor  

 den sociale lovgivning eller efter anden lovgivning.
Stk. 2. Institutionerne m.v. kan oprettes og drives af en eller  

 flere amtskommuner eller som selvejende institutioner, med hvilke amtsrådet  

 indgår overenskomst eller træffer anden aftale.
Institutionerne m.v. kan  

 endvidere oprettes og drives af en eller flere kommuner efter aftale med  

 amtsrådet.
 Stk. 3. Socialministeren kan fastsætte retningslinier for  

 institutionernes ledelse og drift.«.
 8. I §§ 106, 107 og 108 ændres »forsorgshjem og  

 tilsvarende institutioner« til: »institutioner m.v., omfattet af §  

 105«.
 9. § 109 affattes således:
» § 109. Ved hver optagelse i en institution m.v., omfattet af  

 § 105, iværksættes der et samarbejde med kommunalbestyrelsen i  

 opholdskommunen med henblik på at vurdere behovet for andre  

 støtteforanstaltninger over for pågældende og dennes familie.
Amtsrådet skal  

 senest 3 måneder efter optagelsen sammen med kommunalbestyrelsen vurdere  

 behovet for fortsat ophold og iværksættelse af andre tilbud.«.
 10. I § 135, stk. 1, 1. pkt., ændres »111« til:  

 »110«.
 11. I § 135, stk. 1, 2. pkt. indsættes efter  

 »staten«: »enten i form af tilskud eller som rente- og  

 afdragsfrit lån.«.
 12. § 135, stk. 5, nr. 2 affattes således:
 »2) Dag- og døgnophold efter § 68 og § 68 b.«.
 13. Efter § 138 d indsættes:
» § 138 e.
Såfremt der ikke kan opnås enighed mellem amtsrådet  

 og en eller flere kommuner om oprettelse og drift af institutioner efter  

 kapitel 17, kan socialministeren efter ansøgning fra en kommunalbestyrelse  

 for en forsøgsperiode give tilladelse til kommunal drift, når  

 opgavevaretagelsen skønnes fagligt og økonomisk bæredygtigt inden for  

 vedkommende lokalområde og i amtet.
 Stk. 2. Under omstændigheder svarende til de i stk. 1 nævnte kan  

 socialministeren for en forsøgsperiode tillade amtsrådet at tilbyde ophold i  

 bofællesskaber eller andre boformer med medhjælp efter § 68 b, stk. 1 og 2.
 Stk. 3. Socialministeren kan i forbindelse med en tilladelse efter  

 stk. 1 godkende visitations- og udgiftsfordelingsordninger, selv om  

 ordningerne fraviger de i loven fastsatte regler herom.«.
§ 2 I lov om social pension, jf. lovbekendtgørelse nr. 521 af 16. juni 1994,  

 foretages følgende ændringer:
 1. I § 29, stk. 2, indsættes efter: »efterløn«:  

 », delefterløn«.
 2. I § 49, stk. 3, ændres: »§ 29, stk. 3« til:  

 »§ 29, stk. 4«.
 3. I § 58, stk. 1, indsættes efter nr. 6 som nyt  

 nr.:
 »7) Ophold i bofællesskab eller anden boform for personer med særlige  

 sociale vanskeligheder efter bistandslovens § 68 b.«.
 Nr. 7-11 bliver herefter nr. 8-12.
 4. I § 58, stk. 1, nr. 11, der bliver nr. 12,  

 ændres: »nr. 1-10« til: »nr. 1-11«.
§ 3 Loven træder i kraft den 1. april 1995.
Bemærkninger til lovforslaget Almindelige bemærkninger Lovforslaget som led i regeringens indsatser for de socialt  

 udstødte Folketinget pålagde i dagsorden nr.
D 18 af 1. december 1992 regeringen på  

 en række felter at arbejde for forbedring af forholdene for socialt udstødte  

 personer, herunder personer med psykiske lidelser og misbrugsproblemer.
 Regeringen har allerede taget en række initiativer for at fremme de  

 målsætninger, der ligger i dagsordenen, hvoraf følgende skal omtales i denne  

 forbindelse:
I forbindelse med vedtagelse af dagsorden nr.
D 18 afsattes 50 mio. kr. -  

 den såkaldte storby-pulje - for 1993 og følgende år til igangsættelse af  

 særlige initiativer primært i storbyerne over for socialt udstødte personer.
 Der er ydet tilskud til igangsætning af ca. 50 projekter, herunder  

 bo-projekter, væresteder og opsøgende arbejde.
 Puljen er for 1994 forøget til 72 mio. kr. og fortsætter i de følgende år  

 med et beløb på 70 mio. kr. årligt.
En anden, flerårig puljeordning - Psykiatri- eller 15 M-puljen - kører nu  

 på sit 3. år.
De 15 mio. kr., den årligt udgør, er afsat til forbedring af  

 ikke-indlagte psykiatriske patienters forhold, særligt i forbindelse med  

 boligforhold, beskæftigelse og fritid.
 I et samarbejde mellem Socialministeriet og Boligministeriet vedrørende  

 botilbud og sociale tilbud til hjemløse og socialt udstødte er der taget  

 initiativer til en række nye indsatser, hvor der lægges vægt på at forebygge,  

 at udsatte grupper mister evnen til at bo i egen bolig og at etablere nye og  

 mere hensigtsmæssige bo-tilbud med omsorgsfaciliteter og aktivitetstilbud.
 Andre initiativer er under udmøntning på baggrund af forslag fra  

 regeringens Byudvalg med henblik på at sikre bedre forhold for disse grupper  

 samt for at forhindre og afhjælpe de problemer, som følger med  

 koncentrationer af befolkningsgrupper med væsentlige sociale problemer i  

 bestemte kommuner eller i bestemte boligområder inden for en kommune.
 På baggrund af rapporten fra udvalget vedrørende en fremskyndet indsats  

 for personer med sindslidelser, »Fremrykningsudvalget«, har  

 regeringen efter drøftelser med de kommunale organisationer opfordret  

 amtskommuner og kommuner til at følge intensionerne i en række konkrete  

 forslag til en fremskyndet gennemførelse af indsatsen for sindslidende inden  

 for de rammer, der er aftalt for 1994.
 Det drejer sig om etablering i 1994 af bl.a. botilbud på beskyttede  

 pensionater, i bofællesskaber, botilbud med støttecenter og  

 aflastningspladser og væresteder med rådgivning og opsøgende arbejde.
 Rapporten peger endvidere mere generelt på behovet for bedre rammer for  

 kommunerne for - som en forebyggende og støttende foranstaltning i  

 lokalområderne - at etablere væresteder, der også omfatter ikke-pensionister.
Det foreliggende lovforslag skal ses som led i den allerede påbegyndte  

 proces for at skabe bedre forhold for gruppen af socialt udstødte og  

 udstødningstruede.
Dette sker ved på institutionsområdet (§ 105) at skabe  

 mere tidssvarende rammer for de personer, det er vanskeligt at hjælpe gennem  

 andre tilbud samt at skabe hjemmel for tilbud uden for det traditionelle  

 institutionsområde, der i dag allerede støttes via puljemidler, og som i de  

 omtalte rapporter foreslås udbygget.
Endelig skal lovforslaget ses i sammenhæng med 2 andre lovforslag,  

 regeringen fremsætter i indeværende samling for at styrke indsatsen på  

 stofmisbrugsområdet.
Det ene fremsætter socialministeren med henblik på at  

 ændre bistandslovens regler om ansvaret for stofmisbrugsbehandling, således  

 at der ved amtskommunal visitation sikres en kommunal medfinansiering.
Det  

 andet lovforslag fremsættes af sundhedsministeren med henblik på ændringer af  

 lægeloven og sygehusloven, således at al metadonbehandling tilrettelægges  

 under amtskommunalt ansvar.
Hovedelementerne i lovforslaget Lovforslaget indeholder forslag om:
 - En udvidelse af bestemmelsen om kommunernes forpligtelse til at anvise  

 husly til også at omfatte enlige.
 - Tilvejebringelse af en hjemmel for kommunalbestyrelsen til at oprette og  

 drive bofællesskaber med medhjælp samt væresteder for personer med særlige  

 sociale vanskeligheder med henblik på at modvirke social udstødelse.
 - En ændret beskrivelse af personkredsen på § 105-institutioner, således  

 at denne er i overensstemmelse med brugersammensætningen i dag.
 - Hjemmel for kommunalbestyrelsen til efter aftale med amtsrådet at  

 oprette og drive institutioner, omfattet af § 105.
 - At styrke mulighederne for, at arbejdet omkring brugerne af §  

 105-institutionerne koordineres og gøres mere målrettet, bl.a. ved at  

 understrege betydningen af § 105-institutionernes efterfølgende hjælp og  

 opsøgende arbejde overfor tidligere klienter med henblik på, at så mange  

 brugere som muligt kan hjælpes til at leve en selvstændig tilværelse.
 - At forbedre grundlaget for samarbejdet med kommunalbestyrelsen om  

 hjælpeforanstaltninger for beboere på § 105-institutioner med hensyn til  

 behovet for behandling, aktivering, udslusning m.v., herunder præcisering af  

 forpligtelsen til i samarbejde med kommunen løbende at vurdere hjælpen.
 - At udvide lovens muligheder for forsøg, således at der kan gives  

 tilladelse for henholdsvis kommuner til i en periode at varetage opgaver, som  

 i øvrigt henhører under amtskommunernes ansvarsområde henholdsvis for  

 amtskommunerne til at drive bofællesskaber og andre boformer med medhjælp  

 efter forslagets § 68 b, som hører under kommunernes ansvarsområde.
1. Ændring af husvildebestemmelsen Det foreslås at udvide kommunalbestyrelsens grundlæggende forpligtelse  

 efter § 31 til at anvise en familie husly mod betaling til også at omfatte  

 enlige, der er husvilde.
Hidtil har § 31 kun nævnt en familie, hvilket i  

 praksis har været forstået som mindst 2 personer.
Samtidig har en vis  

 forpligtelse til at anvise husly til enlige dog også kunnet udledes af § 1.  

 Med den foreslåede ændring præciseres kommunalbestyrelsens forpligtelse over  

 for enlige.
Kommunalbestyrelsen er således forpligtet til, som efter den gældende  

 bestemmelse, at skaffe en efter omstændighederne bedst egnet bolig, ikke  

 nødvendigvis en lejlighed.
Undtagelsesvis kan der henvises til en  

 105-institution som en rent foreløbig foranstaltning.
 2. Særlig hjemmel til oprettelse af bofællesskaber med støtte samt  

 væresteder m.v.
 I beretningen fra landsudvalget vedrørende den sociale opgavefordeling,  

 december 1992, anbefalede Landsudvalget, at spørgsmålet om alternative  

 boløsninger under § 68-lignende forhold for brugergrupper som  

 forsorgsklientellet/de hjemløse, grænsetilfælde inden for området,  

 sindslidende m.fl. finder sin løsning gennem lovgivningen på § 105-området.
Behovet for at etablere alternative boløsninger under § 68-lignende  

 forhold understøttes som nævnt ovenfor af nye initiativer på  

 Boligministeriets område, hvorved der med særlig sigte på de  

 udstødelsestruede er skabt bedre muligheder for at lave bofællesskaber for  

 mennesker, der har svært ved at klare sig selv og ydermere har få ressourcer  

 og kun svage personlige kontakter til familie eller andre, og som derfor har  

 vanskeligheder ved at finde og fastholde en bolig på det sædvanlige  

 boligmarked.
Boligministeriets lovgivning om bofællesskaber, der er trådt i  

 kraft 1. januar 1994, omfatter først og fremmest bedre muligheder for  

 individuel boligstøtte.
 Det foreslås, at der skabes hjemmel for oprettelse af bofællesskaber og  

 andre boformer med tilknyttet medhjælp efter bistandsloven for denne gruppe  

 mennesker med særlige sociale vanskeligheder efter samme retningslinier, som  

 gælder for personer med vidtgående fysiske eller psykiske vanskeligheder.
Forslaget skal således ses som led i gennemførelsen af dagsorden nr.
D 18,  

 jfr. indledningen, og som en fortsættelse af udviklingen af mere  

 specialiserede botilbud til gruppen af udstødte samt at bringe personkredsen  

 i bofællesskaber efter bistandsloven i overensstemmelse med personkredsen  

 omfattet af boligministeriets regler om bofællesskaber.
Den forudsatte medhjælp vil på dette område være meget skiftende men ikke  

 af samme omfang, som det er tilfældet efter § 68, hvor personkredsen er  

 personer med vidtgående fysiske eller psykiske handicap.
I nogle tilfælde vil  

 hjemmehjælpen eller medarbejdere fra § 105-institutioner udgøre den  

 nødvendige medhjælp.
I andre tilfælde vil funktionen kunne varetages af  

 medarbejdere på nærliggende væresteder eller lokale socialcentre.
 For at lette forankringen og få tættere samarbejde omkring en række  

 projekter, der er igangsat med tilskud fra Socialministeriets puljer,  

 foreslås endvidere, at der skabes klar lovhjemmel for etablering af  

 væresteder, cafeer, aktivitetstilbud o.lign. til udstødte og  

 udstødelsestruede grupper.
 »Fremrykningsudvalget«, der som nævnt har peget på behovet for  

 en øget tilvækst af denne foranstaltning, har skønnet behovet for en tilvækst  

 i 1994 af værestedspladser af »den udbyggede type«, dvs. med  

 rådgivende og opsøgende virksomhed til ca. 1.000 brugere med sindslidelser.  

 Udvalget har derudover forudsat, at der sker en fortsat øget vækst i  

 væresteder af »den almindelige type« (cafeer, klubber, varmestuer  

 m.v.) bl.a. i samarbejde med de private/frivillige organisationer.
Af storby-puljen er der i 1993 bevilget puljemidler til 20 boprojekter og  

 13 projekter vedrørende væresteder af »den udbyggede type« med  

 opsøgende arbejde, aktivitetstilbud m.v.
Tilskud fra puljen forudsætter en  

 gradvis kommunal/amtskommunal medfinansiering og tilskudene aftrappes over en  

 3-årig periode.
Af puljen til frivilligt socialt arbejde til fordel for socialt truede  

 mennesker (PUF) er der siden ordningens start i 1988 givet tilskud til  

 væresteder af »den almindelige type« i privat regi over hele  

 landet.
Der er således for 1994 givet tilskud til ca. 80 forskellige  

 aktiviteter af denne type med tilskud på ca. 5 mio. kr.
I visse tilfælde støttes dette arbejde af kommunerne, f.eks. ved, at der  

 stilles lokaler til fri rådighed eller kommunale medarbejdere tilknyttes.
I  

 andre tilfælde foreligger der ingen aftaler om denne aktivitet, som i dag er  

 af betydeligt omfang.
 Det er alene væresteder m.v. af »den almindelige type« i  

 frivilligt regi, som regeringen med forslaget søger at fremme udbygningen af.  

 Det forudsætter i denne forbindelse, at de organisationer og grupperinger,  

 kommunerne træffer aftale med om etablering og drift samt omfang af støtte,  

 har vedtægtsforhold, der svarer til selvejende institutioner, og at  

 virksomheden således foregår på »non-profit« basis.
Målgruppen for væresteder m.v. af den almindelige type svarer i vid  

 udstrækning til målgruppen nævnt ovenfor i forbindelse med de foreslåede  

 bofællesskaber m.v. med støtte.
Dog vil grupper med en del flere ressourcer i  

 egen bolig, fx. misbrugere i senere faser af behandlingsforløbet, også med  

 fordel kunne benytte sig at sådanne værestedstilbud.
 I tilslutning til et værested af »den almindelige type« kan det  

 også i enkelte tilfælde være hensigtsmæssigt at knytte rådgivning og  

 opsøgende virksomhed, men hvis en sådan virksomhed tager sigte på den type  

 rådgivning, der sædvanligvis gives inden for rammerne af den kommunale eller  

 amtskommunale forvaltning, forudsættes udgifterne hertil afholdt endeligt af  

 (amts)kommunen.
 Hjemlen for bofællesskaber og andre boformer med medhjælp samt væresteder  

 m.v. foreslås indsat som en ny bestemmelse, § 68 b.
3. § 105-området A.
Finansieringen Erfaringer fra forsøgs- og udviklingsprojekter viser, at det i  

 almindelighed er lykkedes at få socialt udstødte og sårbare til at deltage i  

 aktiviteter med ligestillede, men at det er meget vanskeligt at integrere  

 udstødte med andre i lokalområdet.
Erfaringerne viser også, at den  

 overvejende del af projekterne er igangsat uden for det offentlige  

 hjælpeapparat, d.v.s af private hjælpeorganisationer, selvejende  

 institutioner, foreninger og enkeltpersoner, og at det har vist sig  

 vanskeligt at forankre projekterne, ligesom det har vist sig vanskeligt at  

 motivere kommunerne til at gå ind i et samarbejde om de udstødte grupper.
Efter de gældende regler refunderer staten 75 pct. af amtskommunernes  

 udgifter til § 105-institutioner, jfr. bistandslovens § 135, stk. 1, mens der  

 på det øvrige amtskommunale institutionsområde er delt amtskommunal/kommunal  

 finansiering.
Kommunerne deltager således ikke i finansieringen og i ansvaret  

 for løsning af opgaverne omkring brugere af § 105-institutionerne.
På en  

 temadag den 26. maj 1993 om afklaring af mål og midler til den videre indsats  

 på § 105-området gav de kommunale parter udtryk for, at en evt. deltagelse i  

 finansieringen forudsætter, at kommunerne deltager i visitationen.
Det er regeringens opfattelse, at en høj statslig medfinansiering på §  

 105-området er nødvendig for at kunne leve op til det fælles ansvar for de  

 socialt udstødte grupper.
En sådan medfinansiering er med til at sikre, at  

 der altid vil være det tilstrækkelige tilbud om midlertidigt boophold, omsorg  

 og pleje til personer med særlige sociale vanskeligheder, der ikke har eller  

 ikke kan opholde sig i egen bolig.
Regeringen finder endvidere, at en  

 opretholdelse af selvmøderprincippet er vigtigt, og at der ikke skal være  

 visitation på dette område.
 Regeringen finder derfor indtil videre ikke anledning til at foreslå  

 ændringer for så vidt angår den nuværende finansieringsordning på §  

 105-området.
For at sikre, at kommunerne inddrages i ansvar og finansiering af tilbud  

 til hjemløse og socialt udstødte grupper og dermed motiveres til at forebygge  

 udstødelse, foreslås en forbedring af grundlaget for samarbejdet med  

 kommunerne bl.a. således, at kommunerne kommer ind i opfølgningen af hjælpen  

 til beboere på § 105-institutioner.
Ved en understregning af samarbejdet med  

 kommunerne styrkes og systematiseres udslusningen fra § 105-institutionerne.  

 Udslusningsarbejdet suppleres med efterforsorg fra institutionen.
Behandling af alkoholmisbrugere og bo- og behandlingstilbud til  

 stofmisbrugere skal ske på de institutioner m.v., der er beregnet for disse  

 grupper.
Ligesom bo- og behandlingstilbud til sindslidende skal ydes i  

 bofællesskaber og plejehjem efter bistandslovens §§ 68 og 112, stk. 2. For  

 unge med svære psykiske eller sociale vanskeligheder, der er fyldt 18 år, har  

 kommunalbestyrelsen mulighed for i en periode at tilbyde støtte i form af  

 dag- eller døgntilbud, jfr. §§ 66 og 96, efter § 68a.
B.
Ydelserne på § 105-institutionerne Der er i de senere år foregået en betydelig udvikling indenfor §  

 105-området i retning af mere differentierede tilbud, herunder tilbud som led  

 i udslusning af brugere.
 Med lovforslaget bringes regelsættet i overensstemmelse med den  

 igangværende udvikling.
 Lovforslaget i sig selv tilsigter ikke ændringer i § 105-institutionernes  

 persongruppe eller tilbud.
 Med forslaget fastlægges amtsrådets forpligtelser med hensyn til botilbud  

 og tilbud om aktiverende støtte og omsorg for personer med særlige sociale  

 vanskeligheder.
Botilbudet omfatter de nuværende institutionsformer m.v. efter  

 bistandslovens §§ 105-110, d.v.s forsorgshjem, herberger, kollegier,  

 beskyttede pensionater og visse krisecentre, jfr. dog nedenfor, samt  

 udslusningsboliger i tilknytning til en § 105-institution.
Det er dog en klar  

 forudsætning, at opholdet i en sådan udslusningbolig normalt ikke strækker  

 sig over et halvt år.
Fælles for disse institutioner m.v. er, at der er tale om åbne tilbud,  

 hvor personer med særlige sociale vanskeligheder frit kan henvende sig, samt  

 at der er tale om midlertidige botilbud i form af døgn-, nat- eller  

 dagtilbud.
Indsatsen på institutionerne m.v. omfatter udover botilbudet  

 omsorg med henblik på at skabe et indhold i tilværelsen, aktivering og  

 optræning i at klare tilværelsen selv.
 I institutionernes arbejde med nuværende og tidligere beboere indgår  

 samarbejde med de kommunale sociale myndigheder, revalideringssystemet,  

 arbejdsformidlingen, de psykiatriske afdelinger, distriktspsykiatrien,  

 kriminalforsorgen, læger, alkoholambulatorierne, rusmiddelkonsulenter samt  

 andre relevante samarbejdspartnere.
C.
Udslusning og efterforsorg I institutionernes tilbud indgår fortsat den opfølgende hjælp (socialt  

 efterværn), herunder hjælp til netværksopbygning og træning til en  

 selvstændig tilværelse.
Optræningen foregår på § 105-institutionen eller i en  

 udslusningsbolig i tilknytning til institutionen.
Opholdet i en sådan  

 udslusningsbolig kan normalt ikke strække sig over et halvt år.
Herefter kan  

 der være etableret grundlag for, at beboeren kan tage ophold i egen bolig med  

 eller uden (amts)kommunale støtteforanstaltninger.
Såvel i forlængelse af som  

 forud for et ophold i udslusningsbolig kan der være grundlag for at  

 iværksætte andre støtteforanstaltninger, f.eks. bofællesskab efter  

 bistandslovens § 68 eller egentlige behandlingstilbud efter bistandsloven,  

 f.eks. særlige plejehjem efter § 112, stk. 2, eller dag- og døgnophold, jfr.  

 §§ 66 og 96, efter § 68a.
Med Boligministeriets nye regler om bofællesskaber  

 suppleret med bistandslovens § 68 eller lovforslagets § 68 b om kommunal  

 kompetence til at etablere sådanne bofællesskaber m.v. med medhjælp for  

 personer med særlige sociale vanskeligheder forbedres kommunernes muligheder  

 med hensyn til botilbud.
Samtidig skabes der grundlag for et forbedret  

 samarbejde kommunen og amtskommunen imellem omkring udslusning og  

 efterforsorg fra § 105-institutioner.
I forbindelse med endelig udslusning fra § 105-institutionen kan  

 institutionen etablere efterfølgende hjælp og opsøgende arbejde, således at  

 tidligere beboere kan støttes i at leve en selvstændig tilværelse uden for  

 institutionsregie.
Ved en systematisering af udslusningsarbejdet og en  

 styrkelse af efterforsorgen vil § 105-institutionerne således kunne fungere  

 som base såvel for brugere, der flytter til udslusningsenheder i  

 institutionsregi som for tidligere brugere, der er flyttet i bofællesskab  

 eller egen bolig.
Dette vil bidrage til en styrkelse af den forebyggende  

 indsats og de opfølgende tilbud.
Det vil i mange tilfælde være praktisk, at institutionen bevarer kontakt  

 og giver råd og vejledning til en tidligere beboer, der er flyttet til  

 selvstændig bolig.
Efter udskrivningen kan en klient derfor fortsat komme på  

 institutionen som dagklient og dermed blive beskæftiget i institutionens  

 værksteder eller benytte institutionens være- eller omsorgstilbud.
Såvel  

 dagklientfunktionen som det sociale efterværn kan medvirke til at bryde den  

 isolation og ensomhed, klienterne ofte oplever efter at være etableret i egen  

 bolig og hindre en ny social udstødelse med risiko for tab af bolig og  

 tilbagefald til misbrug.
I tilknytning til tilrettelæggelsen af den opfølgende hjælp i forbindelse  

 med den endelige udslusning fra § 105-institutionen kan reglerne om afgivelse  

 af aktiveringstilbud i lov om kommunal aktivering finde anvendelse.
Pligten  

 til at give tilbud til personer over 25 år indtræder, når der efter beboerens  

 udslusning er forløbet en sammenhængende periode med 12 måneders udbetaling  

 af passiv kontanthjælp.
Der er dog intet til hinder for, at kommunen går ind  

 på et tidligere tidspunmkt.
Personer, der opholder sig i en §  

 105-institution, der ikke har tilbud om beskæftigelse, er omfattet af  

 aktiveringslovens bestemmelser.
D.
Særligt om krisecentre Det første krisecenter åbnede i 1979, og i løbet af 1980'erne blev der  

 oprettet krisecentre i hele landet.
Der er i dag ca. 34 krisecentre.  

 Organisation og struktur er forskellige.
Nogle krisecentre er private  

 selvejende institutioner, der finansierer driften med diverse tilskud fra  

 fonde, kommuner, amtskommuner, brugerbetaling m.m.
Andre er selvejende  

 institutioner med driftsoverenskomst med den stedlige amtskommune i henhold  

 til bistandslovens §§ 105-110 eller amtsdrevne institutioner efter §§  

 105-110. Endvidere findes krisecentre med forsøgsgodkendelse efter  

 bistandslovens § 138 b, hvortil der gennemsnitlig ydes lige store tilskud fra  

 amtskomunerne og beliggenhedskommune.
 Fælles for krisecentrene er, at de har til formål at give midlertidigt  

 husly for voldsramte/truede kvinder med eller uden børn.
»Børn på krisecentre« var i 1985 hovedtema på de danske  

 kvindekrisecentres landsseminar.
Siden da har temaet været genstand for  

 drøftelser på mange møder og seminarer blandt krisecentrene.
Der er sat  

 udviklingsarbejde i gang, og der er indhøstet viden om børnenes behov og  

 oplevelser, der gør, at man i dag har dokumentation for nødvendigheden af, at  

 børnene får mulighed for at give udtryk for egne erfaringer og følelser i  

 relation til de oplevelser, de har haft i familien.
Ikke mindst mag. art i  

 psykologi Else Christensen har ved sine undersøgelser bidraget til denne  

 viden.
Det forebyggende og metodeudviklende arbejde blandt børn og unge i  

 Dannerboligerne, Dannerhusets nødboliger for voldsramte kvinder og deres  

 børn, som startede i 1988, bygger således på den viden, der er indhøstet ved  

 forskningen på området.
Erfaringer på forskellige krisecentre med ansættelse  

 af »børnepersoner« - finansieret for nogles vedkommende af  

 Socialministeriets puljemidler - viser også betydningen af det forebyggede  

 arbejde blandt børnegruppen i krisecentrene.
 Krisecentre kan fortsat oprettes og drives efter § 105. Beboernes ønske om  

 manglende registrering og ret til anonymitet bør i videst muligt omfang  

 respekteres, idet opmærksomheden dog henledes på, at krisecentre som  

 institutioner efter bistandsloven er omfattet af forvaltningsloven, og  

 beboernes forhold således omfattet af forvaltningslovens regler om  

 tavshedspligt m.v.
 I de tilfælde, hvor en kvinde medtager børn til et krisecenter bør  

 krisecentret rådgive kvinden om hendes muligheder for ved henvendelse til  

 hjemkommunen at få hjælp til foranstaltninger til barnet (og moderen), hvis  

 der er et konkret behov herfor.
 Ansattet og frivillige på krisecentre er omfattet af bistandslovens regler  

 om underretningspligt, jf. §§ 19 og 20.
 Er der tale om optagelse efter visitation af kvinder med små børn, hvis  

 forhold er særlig vanskelige, bør dette ske på svangre- og mødrehjem efter  

 reglerne i §§ 101-104.
4. Udvidelse af forsøgsreglerne Forslaget om at kommunerne for en forsøgsperiode kan oprette og drive  

 institutioner, som henhører under amtskommunalt (forsynings-)ansvar, har  

 baggrund i beretningen fra Landsudvalget vedrørende den sociale  

 opgavefordeling fra december 1992. I Landsudvalget var der enighed om, at der  

 ikke på daværende tidspunkt var grundlag for generel udlægning fra  

 amtskommuner til kommuner af de ansvarsområder, hvor amtskommunen har  

 ansvaret for, at der findes det fornødne antal pladser (forsyningsansvaret).
Der var ligeledes enighed om, at den glidende decentraliserings muligheder  

 langt fra er udtømte.
Den positive udvikling i samarbejdet mellem kommuner og  

 amter bør derfor fortsættes til fremme af decentralisering og kvalitet i  

 opgavevaretagelsen.
Der er allerede i dag mulighed for, at en eller flere kommuner, såfremt  

 der kan opnås aftale herom med amtskommunen, kan oprette og drive en  

 institution på områder, som henhører under amtskommunernes  

 (forsynings)ansvar.
Dette gælder dog ikke institutioner efter § 105.
 Sigtet med forsøgsbestemmelsen er således at fremme kommunernes muligheder  

 for at integrere sådanne institutioner i det samlede kommunale tilbud.
 Som led i udslusningen og efterforsorgen på § 105-institutioner er som  

 nævnt mulighederne efter den foreslåede § 68 b for tilbud i bofællesskaber og  

 andre boformer med medhjælp, f.eks. fra institutionens personale, en  

 styrkelse af denne del af indsatsen.
For at fremme mulighederne for etablering af sådanne ordninger også i  

 områder, hvor kommuner kan være utilbøjelige til selv at etablere og drive  

 dem, foreslås der tillige indført en forsøgsbestemmelse, hvorefter amtsrådet  

 kan optræde som driftsherre, når der ikke kan opnås enighed med den lokale  

 kommune, og når det må anses som en hensigtsmæssig løsning.
Der forudsættes  

 ikke herved ændret på den kommunale visitationskompetence.
Økonomiske konsekvenser Adgangen til efter § 68 b at etablere bofællesskaber og  

 dagforanstaltninger vil medføre merudgifter for kommuner og amtskommuner.
 Der forventes etableret 50 væresteder og 200 bofællesskaber.
Driftsomkostningerne er beregnet til at være 300.000 kr årligt pr.  

 værested, og 125.000 kr årligt pr. bofællesskab.
Etableringsudgifterne er  

 40.000 kr. for såvel væresteder som bofællesskaber.
Ændringen af § 31 til også af omfatte enlige skønnes at give merudgifter  

 på 2 mill. kr.
Heraf skønnes 1,5 mill. kr. at være etableringsudgifter.
Det antages, at opstarten af væressteder og bofællesskaber m.m. vil være  

 jævnt fordelt over et år efter lovens ikrafttræden.
De samlede merudgifter er  

 beregnet til:
 Med hensyn til ændringerne på § 105-området er det ikke forudsat, at der  

 tilføres flere ressourcer.
 De økonomiske konsekvenser af lovforslaget er forhandlet med de kommunale  

 parter.
Administrative konsekvenser Forslaget vil ikke indebære væsentlige administrative konsekvenser, men  

 vil betyde et vist administrativt merarbejde i § 105-institutionerne, idet de  

 i højere grad end tilfældet er i dag forudsættes at samarbejde med  

 opholdskommunen om andre støtteforanstaltninger, bl.a. i forbindelse med  

 kravet om senest 3 måneder efter optagelsen at vurdere behovet for fortsat  

 ophold.
Det må antages, at dette merarbejde modsvares af det fald i §  

 105-institutionernes arbejde, der følger af den øgede indsats for  

 sindslidende og misbrugere, jfr. de almindelige bemærkninger, og af den i  

 nærværende lovforslag foreslåede hjemmel til etablering af bofællesskaber og  

 væresteder for personer med særlige sociale vanskeligheder.
 Kommunerne vil på denne baggrund også skulle prioritere ressourcerne  

 anderledes, således at forebyggelse af social udstødelse og omsorg for,  

 botilbud til samt behandling af de omtalte grupper får en mere central  

 placering i det sociale arbejde.
Bemærkninger til lovforslagets enkelte bestemmelser Til § 1 Til nr. 1 og 2 Ændringen er en konsekvens af forslaget om hjemmel til i følge en ny § 68  

 b at oprette bofælleskaber og andre boformer med medhjælp til personer med  

 særlige sociale vanskeligheder, hvorefter opholdskommunen i lighed med f.eks.  

 bofællesskaber efter § 68 vil kunne kræve udgifterne til bistand refunderet  

 af en tidligere opholdskommune.
Til nr. 3 Der henvises til de almindelige bemærkninger.
Til nr. 4 Ændringen bringer kapiteloverskriften i overensstemmelse med de foreslåede  

 nye bestemmelser i kapitlet.
Til nr. 5 Der henvises til de almindelige bemærkninger om baggrunden for forslagene  

 om at indføje en særlig bestemmelse for etablering af kommunale  

 bofællesskaber og andre boformer med medhjælp samt dagforanstaltninger,  

 herunder væresteder, til personer med særlige sociale vanskeligheder.
I  

 øvrigt skal følgende bemærkes:
 Stk. 1-3 og stk. 5 følger princippet i den eksisterende § 68 om bl.a.  

 bofællesskaber for personer med vidtgående fysiske eller psykiske handicap,  

 dog er det i dette forslag forudsat, at der også kan ydes den nødvendige  

 medhjælp i andre boformer, f. eks. i kollegielignende boliger uden eget  

 køkken.
 Stk. 4 og 5 indeholder forslag om særlig hjemmel til iværksættelse af  

 dagforanstaltninger i form af åbne være- og omsorgssteder m.v. for  

 persongruppen.
 Ifølge forslaget kan kommunen enten selv iværksætte de pgl.  

 foranstaltninger eller træffe aftale med private/frivillige  

 grupperinger om sådanne tiltag.
 Forslaget giver således mulighed for driftsherreordninger lige fra kendte  

 former med kommunen som eneansvarlig og overenskomstpartner med normerings-  

 og økonomiansvar til forskellige former for privat driftsansvar med løsere  

 aftaler med kommunen om delvis medfinansiering og andre former for støtte,  

 fx. udstationeringsordninger o.lign.
Sidstnævnte samarbejdsformer, hvor driftsherreansvaret overlades til  

 selvejende institutioner, vil i mange tilfælde være hensigtsmæssigt, når det  

 drejer sig om de almindelige væresteder, dels fordi denne foranstaltningstype  

 i frivilligt regi er vel indarbejdet, og dels fordi brugerne og frivillig  

 medhjælp ofte vil være mere tilbøjelig til at søge til sådanne  

 ikke-offentlige tilbud.
Det er da også denne værestedsform, som søges fremmet  

 med forslaget.
 Brugere og frivillige vil tillige i sådanne private/-frivillige projekter  

 kunne indgå i bestyrelsesarbejdet samt medvirke i den daglige drift.  

 Forskellige aktiviteter som fx. salg fra cafe, /genbrugssalg eller  

 loppemarked, vil foruden gaver og sponsorering kunne nedbringe  

 finansieringsbehovet fra offentlig side.
 Der er i forvejen hjemmel i bistandslovens §§ 60, 74 og 91 til at indrette  

 steder, hvor der kan foregå aktiviteter som led i kommunens omsorgsarbejde  

 eller dagcentervirksomhed, men regeringen finder det vigtigt, at  

 bistandsloven herudover indeholder en klar hjemmel til, at kommunerne kan gå  

 ind i opgaven om at skabe aktivitets- og omsorgstilbud for alle grupper af  

 udstødte og udstødelsestruede.
Til nr. 6 Ændringen er redaktionel.
Til nr. 7 Forslaget præciserer amtsrådets forpligtelser overfor personer, der ikke  

 har eller ikke kan opholde sig i egen bolig, og som på grund af særlige  

 sociale vanskeligheder har behov for midlertidigt botilbud eller aktiverende  

 støtte og omsorg, der ikke kan ydes efter andre sociale regler eller anden  

 lovgivning.
Den ændrede formulering af personkredsen skyldes alene ønsket om at  

 foretage en sproglig modernisering.
Der er således ikke forudsat en udvidelse  

 af målgruppen.
Ansvaret for, at tilbud om optagelse på en institution beregnet til  

 midlertidigt ophold er til stede, påhviler således amtsrådet.
Tilbudene kan  

 tilvejebringes af amtsrådet evt. i samarbejde med en eller flere amtskommuner  

 eller som selvejende institutioner, med hvilke amtsrådet indgår overenskomst  

 eller træffer anden aftale, f.eks. om økonomiske tilskud, personale, lokaler  

 eller på anden vis.
Den selvejende institution vil uden en egentlig  

 driftsoverenskomst være friere stillet med hensyn til tilrettelæggelse af  

 arbejdet og med hensyn til at modtage midler fra anden side, herunder  

 eventuelt statslige tilskud.
 Efter forslaget får kommunerne kompetence til efter aftale med amtsrådet  

 at etablere institutioner m.v. til midlertidigt ophold efter bistandslovens §  

 105.
 Amtsrådets tilsynsforpligtelse kan dog ikke overdrages ved aftale eller  

 overenskomst.
Til nr. 8 Ændringerne er redaktionelle.
Til nr. 9 Ved optagelse i en § 105-institution iværksættes et samarbejde med  

 pågældendes opholdskommune med henblik på dels at vurdere behovet for andre  

 støtteforanstaltninger overfor pågældende og dennes familie dels for at  

 tilrettelægge rammerne for opholdet på institutionen og planlægge  

 udslusningen m.m.
Amtsrådet skal senest 3 måneder efter optagelsen sammen med  

 kommunalbestyrelsen vurdere behovet for fortsat ophold og iværksættelse af  

 andre tilbud samt løbende tage den ydede hjælp m.m. op til revision.
Dette  

 kan eksempelvis ske ved opstilling af handleplaner.
 Efter bistandslovens § 10 er det den aktuelle opholdskommune, d.v.s. den  

 kommune, hvor institutionen er beliggende, der har forpligtelse til at yde  

 hjælp, og som har kompetence til at træffe afgørelser om bistand efter loven.  

 Det kan i samarbejde med beboeren aftales, at den oprindelige opholdskommune  

 beholder og viderefører sagen.
 Opholdskommunen har også den økonomiske forpligtelse til at yde bistand og  

 er således betalingskommune, med mindre den kommunale andel af udgiften i  

 henhold til bistandlovens § 11 kan kræves af en tidligere opholdskommune.
 Efter lov om social pension afholdes den kommunale del af udgiften til  

 førtidspension i forbindelse med en pensionists ophold i en § 105-institution  

 i en anden kommune af den tidligere bopælskommune, så længe pensionisten har  

 ophold i institutionen, og indtil pensionisten efter tilkendelsen af  

 førtidspension har boet uden for institutionen i sammenlagt 6 år.
 Det er ligeledes den tidligere bopælskommune, der skal administrere  

 pensionsloven i forhold til pensionisten, så længe pensionisten opholder sig  

 i institutionen.
Til nr. 10 Ændringen er redaktionel, idet § 111 er ophævet.
Til nr. 11 Ændringen skal gøre det muligt at imødekomme henstilling fra  

 Rigsrevisionen om, at tilskud til Kofoeds Skoles afdrag på prioritetsgæld kan  

 ydes som rente- og afdragsfri lån.
Til nr. 12 Ændringen er en konsekvens af forslaget til bestemmelsen i § 68 b om  

 bofællesskaber eller andre boformer med medhjæp samt om dagforanstaltninger  

 for personer med særlige sociale vanskeligheder, således at finansieringen  

 følger bistandslovens almindelige principper på tilsvarende områder.
Til nr. 13 Idet der henvises til omtalen under de almindelige bemærkninger om  

 baggrunden for forslag til en ny forsøgsbestemmelse, stk. 1, skal det  

 bemærkes, at der ikke forventes et større antal sager, hvor kommuner søger  

 tilladelse til en sådan forsøgsordning, idet det formentlig kun vil være de  

 helt store kommuner, der vil have et konkret ønske om selv at oprette  

 institutioner inden for det amtskommunale ansvarsområde.
En afgørende  

 betingelse for godkendelse af et forsøg er, at det er fagligt og økonomisk  

 bæredygtigt i lokalområdet og i amtet.
Til § 2 Til nr. 1 Ændringen er en konsekvens af indførelsen af delefterløn fra den 1. januar  

 1995.
Til nr. 2 Ændringen er redaktionel.
Til nr. 3 og 4 Ændringen er en konsekvens af forslaget til bistandslovens § 68 b, således  

 at en kommune bevarer pligten efter pensionslovens § 57 til at administrere  

 loven, selvom pensionisten får ophold i bofællesskab eller anden boform efter  

 forslaget til affattelsen af bistandslovens § 68 b i en anden kommune.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I lov om social bistand, jf. lovbekendtgørelse nr. 829 af 1. oktober 1992,  

 som ændret bl.a. ved lov nr. 275 af 6. maj 1993 og senest ved lov nr. 1134 af  

 22. december 1993, foretages følgende ændringer:
 1. I § 11, stk. 1, nr. 1, ændres »eller i bofælleskab  

 efter § 68« til: »i bofællesskab efter § 68 eller bofællesskaber  

 eller andre boformer efter § 68 b«.
 2. I § 11, stk. 1, nr. 3, indsættes efter »§ 68, stk.  

 3,»: »§ 68 b, stk. 3,».
§ 11. Opholdskommunen kan kræve sin del af udgifterne til bistand  

 refunderet af en tidligere opholdskommune, 1) når pågældende ved medvirken fra en anden kommune eller offentlig  

 myndighed er optaget i institution eller pleje i kommunen, herunder i eget  

 hjem med dækning af merudgifter ved omfattende plejeforanstaltninger efter §  

 48, stk. 4, eller i bofællesskab efter § 68.
 2) når pågældendes ophold i kommunen skyldes indkaldelse til aftjening af  

 værnepligt eller indlæggelse i sygehus og lignende behandlingsinstitution.
 3) når pågældende har ophold i kommunen eller i amtskommunen på grund af  

 ganske særlige forhold, jf. § 68, stk. 3, § 83, stk. 2 og 3, og § 115, stk. 2  

 og 3.
Stk. 2. Ud over de tilfælde, der er nævnt i stk. 1, kan det ved  

 aftale mellem kommunalbestyrelserne i henholdsvis fraflytnings- og  

 tilflytningskommunen bestemmes, at fraflytningskommunen fortsat afholder  

 opholdskommunens udgifter efter denne lov, når en kommune anviser en person  

 en ældrebolig i medfør af lov om boliger for ældre og personer med handicap.  

 Det samme gælder i alle tilfælde, hvor der sker en kommunal anvisning af en  

 ældreegnet almennyttig bolig i medfør af lov om byfornyelse og  

 boligforbedring.
I aftalen fastsættes, om denne kun skal gælde, så længe den  

 pågældende bor i den anviste bolig.
 Stk. 3. Aftaler, der er indgået efter stk. 2, kan ikke indbringes  

 for anden administrativ myndighed.
 Stk. 4. Når der under midlertidig ophold i en kommune ydes varig  

 hjemmehjælp i over 1 måned og pågældende i sin hidtidige opholdskommune har  

 modtaget varig hjemmehjælp, kan den midlertidige opholdskommune kræve  

 refusion af sine fremtidige udgifter til varig hjemmehjælp fra den anden  

 kommune, dog højst for hjælp svarende til det antal timer, der er ydet  

 umiddelbart forud for det midlertidige ophold.
 Stk. 5. Krav mod en tidligere opholdskommune efter stk. 1 og 4  

 skal rejses senest 3 år efter hjælpens ydelse.
 3. § 31, stk. 1, affattes således:
 » § 31. Når en enlig eller en familie er husvild, er  

 kommunalbestyrelsen forpligtet til at anvise husly mod betaling, der ikke må  

 overstige hverken lejeværdien af den beboelse, der anvises, eller den  

 sædvanlige boligudgift på stedet for en enlig eller for en familie af denne  

 størrelse.«.
 § 31. Når en familie er husvild, er kommunalbestyrelsen forpligtet  

 til at anvise familien husly mod betaling, der ikke må overstige hverken  

 lejeværdien af den beboelse, der anvises, eller den sædvanlige boligudgift på  

 stedet for en familie af denne størrelse.
Stk. 2. Socialministeren kan fastsætte regler om betaling for  

 brugen af midlertidige opholdssteder, hvortil hjemløse anvises indkvartering,  

 og hvor det offentlige afholder udgifterne.
Lejelovgivningens regler finder  

 ikke anvendelse, jf. lejelovens § 2, stk. 1.
 Stk. 3. Betalingen efter stk. 1 og 2 inddrives efter de regler,  

 der er nævnt i § 7, stk. 2.
 Stk. 4. Kommunalbestyrelsens afgørelser efter denne bestemmelse  

 kan indbringes for det sociale ankenævn, men ikke for højere administrativ  

 myndighed.
 4. Overskriften til kap. 15 b affattes således:
 »Døgn- og dagophold for voksne«.
Kapitel 15 b Formidlet døgnophold m.v. for voksne 5. Efter § 68 a indsættes i kap. 15 b:
» § 68 b.
Kommunalbestyrelsen kan tilbyde personer med særlige  

 sociale vanskeligheder ophold i bofællesskaber eller andre boformer, hvortil  

 der kan ydes den nødvendige medhjælp.
 Stk. 2. Kommunalbestyrelsen fastsætter en økonomisk ydelse for  

 medhjælp efter stk. 1.
Stk. 3. Personer, der ønsker at flytte til en anden kommune, har,  

 når ganske særlige forhold taler for det, ret til ophold i bofællesskab eller  

 anden boform med den nødvendige medhjælp i denne kommune.
Det er en  

 forudsætning, at pågældende opfylder betingelserne efter stk. 1 både i  

 fraflytningskommunen og tilflytningskommunen.
 Stk. 4. For personer med særlige sociale vanskeligheder kan  

 kommunalbestyrelsen iværksætte dagforanstaltninger i form af åbne være- og  

 omsorgssteder m.v. eller træffe aftale med foreninger, organisationer m.v.  

 eller andre private kredse om iværksættelse af sådanne foranstaltninger.
 Stk. 5. Socialministeren fastsætter nærmere regler for bistand  

 efter stk. 1 - 4 og om betingelserne for at blive optaget i et bofællesskab  

 eller en anden boform efter stk. 3.«.
 6. Overskriften til § 105 affattes således:
 »Institutioner m.v. beregnet til midlertidigt ophold for personer  

 med særlige sociale vanskeligheder«.
 Forsorgshjem m.v.
 7. § 105 affattes således:
 » § 105. Amtsrådet skal sørge for, at der er det nødvendige  

 antal pladser på institutioner m.v. beregnet til midlertidigt ophold for  

 personer, der ikke har eller ikke kan opholde sig i egen bolig, og som på  

 grund af særlige sociale vanskeligheder har behov for botilbud eller  

 aktiverende støtte og omsorg, der ikke kan ydes efter andre regler indenfor  

 den sociale lovgivning eller efter anden lovgivning.
 Stk. 2. Institutionerne m.v. kan oprettes og drives af en eller  

 flere amtskommuner eller som selvejende institutioner, med hvilke amtsrådet  

 indgår overenskomst eller træffer anden aftale.
 Institutionerne m.v. kan endvidere oprettes og drives af en eller flere  

 kommuner efter aftale med amtsrådet.
 Stk. 3. Socialministeren kan fastsætte retningslinier for  

 institutionernes ledelse og drift.«.
 § 105. Amtsrådet skal sørge for, at der er mulighed for optagelse  

 i forsorgshjem og andre institutioner for personer, der er hjemløse eller  

 ikke kan tilvænne sig det almindelige samfundsliv.
 Stk. 2. Forsorgshjem og tilsvarende institutioner kan oprettes og  

 drives af en eller flere amtskommuner eller som selvejende institutioner, med  

 hvilke amtsrådet indgår overenskomst.
 8. I § 106, 107 og 108 ændres »forsorgshjem og  

 tilsvarende institutioner« til: »institutioner m.v., omfattet af §  

 105«.
 § 106. Amtsrådet skal påse, at planer for oprettelse eller ændring  

 af forsorgshjem og tilsvarende institutioner er i overensstemmelse med  

 retningslinier, der er udarbejdet af socialministeren.
 § 107. Amtsrådet fører tilsyn med forsorgshjem og tilsvarende  

 institutioner i amtskommunen.
 § 108. Optagelse i forsorgshjem og tilsvarende institutioner kan  

 ske dels ved henvisning fra offentlige myndigheder, dels ved pågældendes egen  

 henvendelse til institutionen.
Stk. 2. Er der tvivl om anbringelsens hensigtsmæssighed, skal der  

 indhentes en udtalelse fra amtskommunen.
Den afgørelse, der af institutionens  

 ledelse træffes om optagelse og om betaling, kan indbringes for det sociale  

 ankenævn.
 9. § 109 affattes således:
» § 109. Ved hver optagelse i en institution m.v., omfattet af  

 § 105, iværksættes der et samarbejde med kommunalbestyrelsen i  

 opholdskommunen med henblik på at vurdere behovet for andre  

 støtteforanstaltninger over for pågældende og dennes familie.
Amtsrådet skal  

 senest 3 måneder efter optagelsen sammen med kommunalbestyrelsen vurdere  

 behovet for fortsat ophold og iværksættelse af andre tilbud.«.
 § 109. Ved hver optagelse i forsorgshjem og tilsvarende  

 institutioner, der ikke må anses for ganske kortvarig, iværksættes der et  

 samarbejde med kommunalbestyrelsen i pågældendes opholdskommune med henblik  

 på behovet for andre støtteforanstaltninger over for pågældende og hans  

 familie.
 10. I § 135, stk. 1, 1. pkt., ændres »111« til:  

 »110«.
 11. I § 135, stk. 1, 2. pkt. indsættes efter  

 »staten«: »enten i form af tilskud eller som rente- og  

 afdragsfrit lån.«.
 12. § 135, stk. 5, nr. 2 affattes således:
 »2) Dag- og døgnophold efter § 68 og § 68 b.«.
 § 135. Statens refunderer 75 pct. af amtskommunens udgifter  

 vedrørende forsorgshjem m.v., jf. §§ 105-111. Socialministeren kan bestemme,  

 at udgifterne vedrørende en institution, der er beregnet til midlertidigt  

 opholdssted for hjemløse, i særlige tilfælde afholdes fuldt ud af staten.
Stk. 2. Udgifterne vedrørende de i § 87 nævnte rådgivningscentre  

 samt ved rådgivning og vejledning, som påhviler en amtskommune, afholdes  

 endeligt af amtskommunen.
For specialrådgivning, som udøves af institutioner,  

 der varetager lands- og landsdelsdækkende funktioner, og for den virksomhed,  

 der er nævnt i § 58 a, kan socialministeren fastsætte særlige regler om  

 fordelingen af udgifterne mellem amtskommunerne.
Stk. 3. Af udgifterne vedrørende ophold i andre institutioner  

 under amtskommunerne end dem, der er nævnt i stk. 1, betaler kommunen en  

 takst, der fastsættes for et regnskabsår ad gangen på grundlag af  

 institutionernes budgetter.
Taksten skal for personer, der er fyldt 67 år,  

 svare til 100 pct. og for personer under 67 år svare til 50 pct. af  

 udgifterne ved opholdet.
 Stk. 4. Socialministeren kan fastsætte regler om fordeling af  

 udgifterne ved ophold i sikrede afdelinger i døgninstitutioner for børn og  

 unge mellem amtskommunerne og kommunerne samt mellem disse indbyrdes.
 Stk. 5. For personer, der er fyldt 67 år, afholder kommunen  

 endeligt udgifterne vedrørende:
 1) Praktisk bistand i hjemmet, hjælp i forbindelse med pasning af døende i  

 hjemmet og hjælpemidler m.v. efter afsnit IV og V.
 2) Formidlet døgnophold efter § 68.
 3) Ophold i daghjem og dagcentre efter § 74.
 4) Ophold i plejehjem og beskyttede boliger efter § 79.
Stk. 6. For personer under 67 år afholder kommunen og amtskommunen  

 hver 50 pct. af de udgifter, der er nævnt i stk. 5, og af udgifter vedrørende  

 formidlet døgnophold efter § 68 a, jf. § 66. Har de nævnte personer ophold i  

 de institutioner under kommunerne, der er nævnt i stk. 5, betaler  

 amtskommunen en takst, der fastsættes for et regnskabsår ad gangen på  

 grundlag af institutionernes budgetter.
Taksten skal svare til 50 pct. af  

 udgifterne ved opholdet.
 Stk. 7. Kommunen og amtskommunen afholder hver 50 pct. af  

 udgifterne vedrørende foranstaltninger efter § 33, stk. 2. Dette gælder dog  

 ikke udgifterne vedrørende døgnophold efter § 96, der afholdes efter reglerne  

 i stk. 3, og udgifterne vedrørende dagtilbud efter §§ 64, 69 og 70, der  

 afholdes endeligt af kommunen.
 Stk. 8. Socialministeren kan efter forhandling med de kommunale  

 organisationer fastsætte nærmere regler om fordeling mellem kommune og  

 amtskommune af udgifter i forbindelse med ydelser til personer under 67 år og  

 personer, der er fyldt 67 år.
 13. Efter § 138 d indsættes:
» § 138 e.
Såfremt der ikke kan opnås enighed mellem amtsrådet  

 og en eller flere kommuner om oprettelse og drift af institutioner efter  

 kapitel 17, kan socialministeren efter ansøgning fra en kommunalbestyrelse  

 for en forsøgsperiode give tilladelse til koomunal drift, når  

 opgavevaretagelsen skønnes fagligt og økonomisk bæredygtig inden for  

 vedkommende lokalområde og i amtet.
 Stk. 2. Under omstændigheder svarende til de i stk. 1 nævnte kan  

 socialministeren for en forsøgsperiode tillade amtsrådet at tilbyde ophold i  

 bofællesskaber eller andre boformer med medhjælp efter § 68 b, stk. 1 og 2.
 Stk. 3. Socialministeren kan i forbindelse med en tilladelse efter  

 stk. 1 godkende visitations- og udgiftsfordelingsordninger, selv om  

 ordningerne fraviger de i loven fastsatte regler herom.«.
§ 2 I lov om social pension, jf. lovbekendtgørelse nr. 521 af 16. juni 1994,  

 foretages følgende ændringer:
 1. I § 29, stk. 2, indsættes efter: »efterløn«:  

 », delefterløn«.
§ 29 - - - Stk. 2. For en pensionist, der er gift med en person, som ikke  

 modtager social pension, ses der ved opgørelsen af indtægtsgrundlaget for  

 beregning af pensionstillæg bort fra ægtefællens indtægter på op til 10.000  

 kr., hvis disse indtægter hidrører fra personligt arbejde, delpension,  

 kontanthjælp, sygedagpenge, arbejdsløshedsdagpenge, efterløn eller  

 overgangsydelse.
Overstiger ægtefællens indtægter, jf. 1. pkt., herefter  

 135.000 kr., ses der bort fra indtægter, der overstiger dette beløb op til en  

 indtægt på 150.000 kr.
- - - 2. I § 49, stk. 3, ændres: »§ 29, stk. 3« til:  

 »§ 29, stk. 4«.
§ 49. - - - Stk. 3. Til personlige tillæg efter § 17, stk. 1 og 3, kan  

 kommunalbestyrelsen anvende et rådighedsbeløb på 2.697 kr. årlig i  

 hovedstaadsområdet og 2.240 kr. årlig i det øvrige land ganget med ntalælet  

 af personer, som den 1. januar i samme regnskabsår kunne modtage et fuldt  

 personligt tillæg, jf. § 29, stk. 3.
 3. I § 58, stk. 1, indsættes efter nr. 6 som nyt  

 nr.:
 »7) Ophold i bofællesskab eller anden boform for personer med særlige  

 sociale vanskeligheder efter bistandslovens § 68 b.«.
 Nr. 7-11 bliver herefter nr. 8-12.
 4. I § 58, stk. 1, nr. 11, der bliver nr. 12,  

 ændres: »nr. 1-10« til: »nr. 1-11«.
 § 58. En kommune bevarer pligten efter § 57 for de personer, der  

 får tilkendt pension eller modtager pension, og som er optaget eller optages  

 i en af følgende institutionstyper m.v. i en anden kommune:
 1) Almindelige og særlige plejehjem og beskyttede boliger efter  

 bistandslovens § 79 og § 112, stk. 2.
 2) En ældrebolig efter lov om boliger for ældre og personer med handicap,  

 en ældreegnet almennyttig bolig i medfør af lov om boligbyggeri eller en  

 ældreegnet byfornyet bolig i medfør af lov om byfornyelse og boligforbedring,  

 når optagelse er sket i medfør af § 11, stk. 2, eller § 83, stk. 2 og 3, i  

 lov om social bistand.
 3) Institutioner for personer med vidtgående fysiske eller psykiske  

 handicap efter bistandslovens § 112, stk. 1.
 4) Opholdssteder for børn og unge efter bistandslovens § 66.
 5) Pleje i private hjem eller ophold i bofællesskab for personer med  

 vidtgående fysisk eller psykisk handicap efter bistandslovens § 68.
 6) Døgnophold efter bistandslovens § 68 a, jf. §§ 66 og 96.
 7) Døgninstitutioner for børn og unge efter bistandslovens § 96.
 8) Ophold i forsorgshjem og andre institutioner efter bistandslovens §  

 105.
 9) Alle institutioner under sygehusvæsenet.
 10) Institutioner under Kriminalforsorgen.
11) Ophold i bolig, bofællesskab m.v., der træder i stedet for og kan  

 sidestilles med ophold i institution m.v. efter nr. 1-10 Efter 2. behandling den 24. januar 1995 § 1 I lov om social bistand, jf. lovbekendtgørelse nr. 829 af 1. oktober 1992,  

 som ændret bl.a. ved lov nr. 275 af 6. maj 1993 og senest ved lov nr. 450 af  

 1. juni 1994, foretages følgende ændringer:
 1. I § 11, stk. 1, nr. 1, ændres »eller i bofællesskab  

 efter § 68« til: »i bofællesskab efter § 68 eller bofællesskaber  

 eller andre boformer efter § 68 b«.
 2. I § 11, stk. 1, nr. 3, indsættes efter »§ 68, stk.  

 3,»: »§ 68 b, stk. 3,».
 3. § 31, stk. 1, affattes således:
»Når en enlig eller en familie er husvild, er kommunalbestyrelsen  

 forpligtet til at anvise husly mod betaling, der ikke må overstige hverken  

 lejeværdien af den beboelse, der anvises, eller den sædvanlige boligudgift på  

 stedet for en enlig eller for en familie af denne størrelse.« 4. Overskriften til kapitel 15 b affattes således:
 »Døgn- og dagophold for voksne«.
 5. Efter § 68 a indsættes i kapitel 15 b:
» § 68 b.
Kommunalbestyrelsen kan tilbyde personer med særlige  

 sociale vanskeligheder ophold i bofællesskaber eller andre boformer, hvortil  

 der kan ydes den nødvendige medhjælp.
 Stk. 2. Kommunalbestyrelsen fastsætter en økonomisk ydelse for  

 medhjælp efter stk. 1.
Stk. 3. Personer, der ønsker at flytte til en anden kommune, har,  

 når ganske særlige forhold taler for det, ret til ophold i bofællesskab eller  

 anden boform med den nødvendige medhjælp i denne kommune.
Det er en  

 forudsætning, at pågældende opfylder betingelserne efter stk. 1 både i  

 fraflytningskommunen og tilflytningskommunen.
 Stk. 4. For personer med særlige sociale vanskeligheder kan  

 kommunalbestyrelsen iværksætte dagforanstaltninger i form af åbne være- og  

 omsorgssteder m.v. eller træffe aftale med foreninger, organisationer m.v.  

 eller andre private kredse om iværksættelse af sådanne foranstaltninger.
Stk. 5. Socialministeren fastsætter nærmere regler for bistand  

 efter stk. 1-4 og om betingelserne for at blive optaget i et bofællesskab  

 eller en anden boform efter stk. 3.« 6. Overskriften til § 105 affattes således:
 »Institutioner m.v. beregnet til midlertidigt ophold for personer  

 med særlige sociale vanskeligheder«.
 7. § 105 affattes således:
 » § 105. Amtsrådet skal sørge for, at der er det nødvendige  

 antal pladser på institutioner m.v. beregnet til midlertidigt ophold for  

 personer, der ikke har eller ikke kan opholde sig i egen bolig, og som på  

 grund af særlige sociale vanskeligheder har behov for botilbud eller  

 aktiverende støtte og omsorg, der ikke kan ydes efter andre regler inden for  

 den sociale lovgivning eller efter anden lovgivning.
Stk. 2. Institutionerne m.v. kan oprettes og drives af en eller  

 flere amtskommuner eller som selvejende institutioner, med hvilke amtsrådet  

 indgår overenskomst eller træffer anden aftale.
Institutionerne m.v. kan  

 endvidere oprettes og drives af en eller flere kommuner efter aftale med  

 amtsrådet.
Stk. 3. Socialministeren kan fastsætte retningslinjer for  

 institutionernes ledelse og drift.« 8. I §§ 106, 107 og 108 ændres »forsorgshjem og  

 tilsvarende institutioner« til: »institutioner m.v. omfattet af §  

 105«.
 9. § 109 affattes således:
» § 109. Ved hver optagelse i en institution m.v. omfattet af  

 § 105 iværksættes der et samarbejde med kommunalbestyrelsen i opholdskommunen  

 med henblik på at vurdere behovet for andre støtteforanstaltninger over for  

 pågældende og dennes familie.
Amtsrådet skal senest 3 måneder efter  

 optagelsen sammen med kommunalbestyrelsen vurdere behovet for fortsat ophold  

 og iværksættelse af andre tilbud.
Stk. 2. Vurderingen af behovet for fortsat ophold samt eventuel  

 iværksættelse af andre tilbud skal ske i samarbejde med brugeren.« 10. I § 135, stk. 1, 1. pkt., ændres »111« til:  

 »110«.
 11. I § 135, stk. 1, 2. pkt., indsættes efter  

 »staten«: »enten i form af tilskud eller som rente- og  

 afdragsfrit lån«.
 12. § 135, stk. 5, nr. 2, affattes således:
»2) Dag- og døgnophold efter § 68 og § 68 b.« 13. Efter § 138 d indsættes:
» § 138 e.
Såfremt der ikke kan opnås enighed mellem amtsrådet  

 og en eller flere kommuner om oprettelse og drift af institutioner efter  

 kapitel 17, kan socialministeren efter ansøgning fra en kommunalbestyrelse  

 for en forsøgsperiode give tilladelse til kommunal drift, når  

 opgavevaretagelsen skønnes fagligt og økonomisk bæredygtig inden for  

 vedkommende lokalområde og i amtet.
 Stk. 2. Under omstændigheder svarende til de i stk. 1 nævnte kan  

 socialministeren for en forsøgsperiode tillade amtsrådet at tilbyde ophold i  

 bofællesskaber eller andre boformer med medhjælp efter § 68 b, stk. 1 og 2.
Stk. 3. Socialministeren kan i forbindelse med en tilladelse efter  

 stk. 1 godkende visitations- og udgiftsfordelingsordninger, selv om  

 ordningerne fraviger de i loven fastsatte regler herom.« § 2 I lov om social pension, jf. lovbekendtgørelse nr. 521 af 16. juni 1994,  

 foretages følgende ændringer:
 1. I § 29, stk. 2, indsættes efter  

 »efterløn«:», delefterløn«.
 2. I § 49, stk. 3, ændres »§ 29, stk. 3« til:  

 »§ 29, stk. 4«.
 3. I § 58, stk. 1, indsættes efter nr. 6 som nyt nummer:
»7) Ophold i bofællesskab eller anden boform for personer med særlige  

 sociale vanskeligheder efter bistandslovens § 68 b.« Nr. 7-11 bliver herefter nr. 8-12.
 4. I § 58, stk. 1, nr. 11, der bliver nr. 12, ændres  

 »nr. 1-10« til: »nr. 1-11«.
§ 3 Loven træder i kraft den 1. april 1995.
