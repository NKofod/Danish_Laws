Nr LSF 18 Forslag til Forslag til Lov om jagt og vildtforvaltning (* 1) Fremsat af miljøministeren (Per Stig Møller) Ændringsforslag stillet den  

 23. apri den 7. oktober 1992 Vedtaget ved tredjebehandling den 30. april 1993 Lov nr. 269 af 06/05/1993 Kapitel 1 Formål m.v.
§ 1. Lovens formål er at sikre arts- og individrige vildtbestande  

 og skabe grundlag for en bæredygtig forvaltning heraf ved 1) at beskytte vildtet, særlig i yngletiden, 2) at sikre kvantiteten og kvaliteten af vildtets levesteder gennem  

 oprettelse af vildtreservater og ved på anden måde at etablere, retablere og  

 beskytte vildtets levesteder og 3) at regulere jagten således, at den sker efter økologiske og etiske  

 principper og under varetagelse af hensynet til beskyttelse af vildtet, især  

 af sjældne og truede arter.
 Stk. 2. Ved lovens administration skal hensynet til befolkningens  

 rekreative behov afvejes over for hensynet til beskyttelse af vildtet.
§ 2. Lovens regler om vildt gælder for pattedyr og fugle, herunder  

 trækfugle, som er naturligt forekommende i den danske natur.
Reglerne gælder  

 også for pattedyr og fugle, som er udsat eller er undsluppet menneskelig  

 varetægt, og som har etableret vildtlevende, reproducerende bestande i  

 naturen, medmindre de traditionelt betragtes som husdyr.
 Stk. 2. Lovens regler om jagt gælder for alle handlinger, der med  

 egnet middel har til formål at efterstræbe vildt, uanset om der i forbindelse  

 med jagten fanges eller nedlægges vildt.
Kapitel 2 Generelle vildtforvaltningsbestemmelser § 3. Jagt må kun drives på vildt, der er fastsat jagttid for, og  

 kun inden for den jagttid, der er fastsat for arten.
 Stk. 2. Miljøministeren kan fastsætte jagttid for de enkelte  

 vildtarter ud fra følgende principper:
 1) Der bør ikke drives jagt i perioden 1. februar-31. august.
 2) Der bør ikke fastsættes jagttid på sjældne eller truede arter.
 3) Arter, der generelt eller lokalt har et utilfredsstillende lavt  

 bestandsniveau, bør beskyttes.
 Stk. 3. Miljøministeren kan fastsætte regler, der udvider,  

 begrænser eller ophæver jagttiden for de enkelte vildtarter inden for nærmere  

 afgrænsede områder samt på fiskeriterritoriet eller dele heraf.
 § 4. Jagt må kun finde sted i tiden fra solopgang til solnedgang.
 Stk. 2. Miljøministeren kan for visse bestemte vildtarter  

 fastsætte regler, der udvider eller begrænser det tidsrum, der er nævnt i  

 stk. 1. Reglerne kan omfatte hele landet, nærmere afgrænsede områder,  

 fiskeriterritoriet eller dele heraf.
 § 5. Miljøministeren kan fastsætte regler om,at visse vildtarter i  

 nærmere bestemte områder kun må jages efter tilladelse fra ministeren.
§ 6. Med henblik på at beskytte vildtet eller regulere udnyttelsen  

 heraf kan miljøministeren fastsætte regler om, herunder forbud mod 1) udsætning, indfangning og hold af vildt, 2) handel med og besiddelse af vildt og dele heraf og 3) indsamling af, handel med og besiddelse af æg fra fuglevildt.
 Stk. 2. Miljøministeren kan fastsætte regler om kontrol med og  

 registrering af hold af vildt, herunder regler om, at ministeren uden  

 retskendelse kan lade udtage prøver af individer af bestemte vildtarter.
 Stk. 3. Miljøministeren kan fastsætte regler om registrering af  

 private ægsamlinger.
Stk. 4. Miljøministeren kan fastsætte regler om, at kun personer  

 eller virksomheder, der af ministeren har fået autorisation hertil, må  

 behandle og pleje tilskadekommet vildt.
Der kan tillige fastsættes regler om,  

 at autorisation kan nægtes eller tilbagekaldes.
 § 7. Med henblik på at beskytte visse fuglereder i yngletiden og  

 opholdssteder for flagermus kan miljøministeren fastsætte regler om fældning  

 af visse træer og forbud mod ødelæggelse af redesteder.
 Stk. 2. Miljøministeren kan fastsætte regler om aflevering af  

 vildt, der findes dødt i naturen.
 § 8. Billed- og lydoptagelser samt registrering og iagttagelse ved  

 reder og ynglepladser må ikke ske på en sådan måde, at vildtet og dets yngel  

 forulempes.
 § 9. Mærkning af vildt må kun foretages efter tilladelse fra  

 miljøministeren.
 § 10. Vildtarter, der ikke er fastsat jagttid for, må kun  

 konserveres af personer eller virksomheder, der af miljøministeren har fået  

 autorisation til erhvervsmæssig konservatorvirksomhed.
 Stk. 2. Miljøministeren kan fastsætte regler om  

 autorisationsordningen, herunder regler om, at autorisation kan nægtes eller  

 tilbagekaldes.
 § 11. Personer, der af miljøministeren bemyndiges til at opspore  

 og aflive nødstedt vildt, har mod behørig legitimation uden retskendelse  

 adgang til privat område.
 Stk. 2. Miljøministeren kan fastsætte regler om opsporing og  

 aflivning af nødstedt vildt.
 Stk. 3. Miljøministeren kan fastsætte regler om udstedelse og  

 tilbagekaldelse af den legitimation, der er nævnt i stk. 1.
§ 12. Til fremme af de interesser, som loven tilsigter at  

 varetage, kan miljøministeren yde tilskud til 1) ophjælpning af vildtbestanden, herunder forbedring af vildtets  

 levesteder, 2) oplysning om jagt og vildtpleje, 3) landsdækkende jagtforeninger, 4) gennemførelse af forvaltningsplaner for sjældne eller truede  

 vildtarter, 5) forskning, uddannelse og overvågning og 6) andre jagt- og vildtforvaltningsformål efter miljøministerens nærmere  

 bestemmelse.
Kapitel 3 Jagtretten § 13. Ingen må jage, hvor den pågældende ikke har jagtret,  

 medmindre den jagtberettigedes samtykke foreligger.
 § 14. Jagtretten på en ejendom tilkommer ejendommens ejer.
 Stk. 2. På ferske vande, der ikke er undergivet særlig  

 ejendomsret, tilkommer jagtretten ejerne af de tilstødende ejendomme, således  

 at en ejer har jagtret på den del af vandet, der ligger nærmere den  

 pågældendes ejendom end nogen anden ejendom.
 Stk. 3. Reglerne i stk. 1 og 2 finder ikke anvendelse i det  

 omfang, jagtretten i medfør af de hidtil gældende regler tilkommer andre.
§ 15. Enhver med fast bopæl i Danmark har ret til at drive  

 ikkeerhvervsmæssig jagt på fiskeriterritoriet som fastlagt ved lov om  

 Danmarks Riges fiskeriterritorium.
Jagtretten gælder fra højeste daglige  

 vandstandslinie.
 Stk. 2. Reglen i stk. 1 gælder dog ikke, hvis jagten fra ældre tid  

 tilkommer den eller de jagtberettigede på de tilgrænsende landarealer.
 § 16. Der må ikke drives jagt på eller fra offentlig vej eller  

 sti.
 Stk. 2. Det er dog tilladt at tilegne sig vildt, der er beskudt på  

 egen jagtgrund, når det falder på tilgrænsende offentlig vej eller sti.
§ 17. Den, der har beskudt vildt på sin egen jagtgrund, må ikke  

 tilegne sig vildtet, når det falder på en anden persons jagtgrund.
Ejeren  

 eller den jagtberettigede skal snarest muligt underrettes om vildtet.
 § 18. Der må ikke drives jagt på arealer, der er mindre end 1 ha.
Stk. 2. Kun ejendommens ejer og dennes husstand må drive jagt på  

 et areal, der er mindre end 5 ha.
Hvis jagtretten er overdraget sammen med  

 brugsretten til ejendommen, må jagten kun drives af den, der har brugsretten,  

 og dennes husstand.
 Stk. 3. Begrænsningerne i stk. 1 og 2 gælder ikke, hvis der er indgået  

 aftale om, at jagten på arealet udøves sammen med jagten på tilgrænsende  

 arealer, således at det samlede areal overstiger de nævnte arealgrænser.
 Stk. 4. På arealer, der ejes af mindst 4 personer i fællesskab, må  

 der ikke drives jagt, medmindre der er indgået en skriftlig aftale om  

 jagtudøvelsen, som er tiltrådt af mindst 3/4 af ejerne.
Stk. 5. Reglen i stk. 4 gælder ikke, hvis der til en anpart er  

 knyttet rådighed over en bestemt, afgrænset del af arealet.
Jagt på sådanne  

 delarealer er omfattet af reglerne i stk. 1-3.
 Stk. 6. Miljøministeren kan fastsætte regler om udøvelse af jagt i  

 nærheden af indhegninger, bure og lignende, hvor der opdrættes eller har  

 været opdrættet vildt.
 § 19. Der må ikke under jagt afgives skud inden for en afstand af  

 50 m fra beboelsesbygninger, medmindre der foreligger samtykke fra beboeren.
 Stk. 2. På fiskeriterritoriet må der ikke drives jagt inden for en  

 afstand af 100 m fra arealer, der har status som sommerhusområde, og 500 m  

 fra arealer, der har status som byzone.
 § 20. Grundejerens jagtret må ikke afhændes særskilt eller på  

 anden måde varigt adskilles fra ejendomsretten.
 Stk. 2. Ejeren kan dog overdrage jagtretten til andre for et  

 bestemt tidsrum, der ikke må overstige 30 år ad gangen.
 Stk. 3. Ved overdragelse af brugsretten til en ejendom eller dele  

 heraf skal jagtretten, for så vidt den tilkommer ejendommens ejer, anses for  

 omfattet af brugsretten, medmindre andet er aftalt.
 Stk. 4. Miljøministeren kan fastsætte regler om, at overdragelse  

 af retten til jagt på bestemte vildtarter kun kan ske for et nærmere fastsat  

 tidsrum.
 § 21. Hvis jagtretten i medfør af de hidtil gældende regler  

 tilkommer en anden end ejendommens ejer, kan ejeren kræve jagtretten afløst  

 ved betaling af et beløb, der svarer til den kapitaliserede værdi af  

 jagtlejen på afløsningstidspunktet.
Stk. 2. Hvis indehaveren af jagtretten ikke vil anerkende  

 afløsningen, skal vedkommende anlægge sag ved de almindelige domstole inden 6  

 uger fra modtagelsen af kravet om afløsning.
I modsat fald er afløsningen  

 bindende fra udløbet af de 6 uger.
Sagsanlæg inden for fristen har opsættende  

 virkning.
Kapitel 4 Jagtrettens udøvelse § 22. Ingen må jage på en måde, der 1) udsætter vildtet for unødige lidelser, 2) skader personer, husdyr eller genstande eller udsætter personer for  

 nærliggende fare for at blive skadet eller 3) medfører haglnedfald på anden persons bolig, have eller gårdsplads.
 Stk. 2. Personer under 18 år, der har gyldigt jagttegn, må kun  

 udøve jagt i følge med en person over 18 år, der også har gyldigt jagttegn.
 § 23. Nedlæggelse eller ombringelse af vildt må kun finde sted med  

 skydevåben.
 Stk. 2. Rovfugle og ugler må ikke anvendes til jagt.
 Stk. 3. Jagt må ikke finde sted ved anvendelse af levende  

 lokkedyr.
 Stk. 4. Miljøministeren fastsætter nærmere regler om, hvilke typer  

 våben og ammunition der må anvendes, herunder regler om salg af visse typer  

 ammunition og regler om, at visse typer ammunition ikke må medtages på jagt.
 Stk. 5. Miljøministeren kan fastsætte regler om anvendelse af  

 hjælpemidler, lokkemidler og lignende til jagt, herunder forbud mod at  

 anvende visse midler.
 § 24. Ved jagt med glatløbet haglgevær på ikkeklovbærende vildt på  

 og fra landarealer og i rør- og sivbevoksninger skal egnet apporterende hund  

 medbringes.
 § 25. Jagt må ikke finde sted fra motordrevet køretøj og  

 luftfartøj.
 § 26. Jagt fra motordrevet fartøj må ikke finde sted på søer og  

 andre ferske vande.
 § 27. Miljøministeren kan fastsætte regler om jagt på  

 fiskeriterritoriet, herunder forbyde særlige jagtformer inden for bestemte  

 områder.
 § 28. Udfodring af vildt med jagt for øje må ikke finde sted.  

 Vildt må ikke beskydes på jorden eller på vandet i umiddelbar nærhed af  

 foderplads.
 § 29. Miljøministeren kan fastsætte regler om jagt fra platforme  

 og andre kunstige skjul, herunder regler om forbud mod at medtage jagtvåben  

 på platforme og i andre kunstige skjul.
 § 30. Hegn, der tillader passage af vildt, skal indrettes således,  

 at vildtets mulighed for passage er ens fra begge sider af hegnet.
Stk. 2. Undtaget fra reglen i stk. 1 er 1) hegn, der er etableret i forbindelse med udsætningspladser for vildt, 2) hegn, der har til formål at hindre vildtets adgang til skovkulturer, og 3) hegn langs veje og jernbaner.
§ 31. Uvedkommende må ikke færdes med skydevåben eller  

 fangstredskaber på en anden persons jagtgrund uden for de veje og stier, der  

 er åbne for almindelig færdsel.
I skove er færdsel med skydevåben eller  

 fangstredskaber dog kun tilladt på de offentlige veje, der fører gennem  

 skoven.
 Stk. 2. Reglerne i naturbeskyttelsesloven om offentlighedens  

 adgang til naturen giver ikke adgang til at medbringe skydevåben eller  

 fangstredskaber.
§ 32. Den jagtberettigede er beføjet til selv eller ved sine folk  

 at anholde enhver, der overtræder § 13, og føre den pågældende til politiet.  

 Samme beføjelse tilkommer brugeren af arealet, selv om denne ikke har  

 jagtret.
Brugeren skal underrette den jagtberettigede om den skete  

 anholdelse.
Stk. 2. Den anholdte kan fratages skydevåben og andre  

 jagtredskaber samt skudt eller fanget vildt, som den pågældende er i  

 besiddelse af ved anholdelsen.
De nævnte genstande skal straks afleveres til  

 politiet, der foranlediger, at der træffes afgørelse om eventuel  

 beslaglæggelse.
Kapitel 5 Vildtreservater § 33. For at beskytte og ophjælpe landets vildtbestande og sikre  

 raste- og fødesøgningsområder for trækkende fugle kan miljøministeren oprette  

 vildtreservater på landjorden, på ferske vande og på fiskeriterritoriet.
 Stk. 2. Reglerne for et vildtreservat skal indeholde bestemmelser  

 om jagt, færdsel og ophold samt oplyse om reservatets beliggenhed.
Stk. 3. Miljøministeren drager omsorg for, at reglerne er  

 offentligt tilgængelige.
Deres ikrafttræden, hovedindholdet af bestemmelserne  

 og oplysning om, hvor de kan fås udleveret, bekendtgøres i Statstidende og i  

 et eller flere af de dagblade, der er mest udbredt på egnen.
Reglerne sendes  

 til ejerne og brugerne af de ejendomme, som de omfatter.
Ministeren lader dem  

 tinglyse på de pågældende ejendomme.
 Stk. 4. Når der er sket offentliggørelse efter stk. 3, skal  

 reglerne overholdes af alle og enhver.
§ 34. Miljøministeren fastsætter erstatning til ejere og brugere  

 af de ejendomme, der er omfattet af et vildtreservat, for det tab, som  

 oprettelsen af reservatet påfører dem.
Erstatningen afholdes af staten.
 Stk. 2. Erstatningsbeløb forrentes fra datoen for ministerens  

 afgørelse, og indtil erstatningen udbetales, med en årlig rente, der svarer  

 til Danmarks Nationalbanks diskonto.
 § 35. Miljøministerens afgørelse om erstatning kan påklages til  

 den taksationskommission, der er nævnt i naturbeskyttelseslovens § 46.
 Stk. 2. Klagefristen er 4 uger fra den dag, afgørelsen er meddelt.  

 Hvis klagefristen udløber på en lørdag eller en helligdag, forlænges fristen  

 til den følgende hverdag.
§ 36. Miljøministeren kan nedlægge et vildtreservat, når de  

 omstændigheder, der begrundede oprettelsen, ikke længere er til stede.  

 Nedlæggelse af et reservat bekendtgøres i Statstidende og i et eller flere af  

 de dagblade, der er mest udbredt på egnen.
Ministeren lader reglerne aflyse  

 af tingbogen.
Stk. 2. Hvis nedlæggelse sker efter begæring fra ejendommens ejer,  

 kan det gøres betinget af, at ejeren betaler et beløb til staten.
Beløbet,  

 som fastsættes af miljøministeren under hensyntagen til den gevinst, der  

 tilføres ejendommen ved nedlæggelse af vildtreservatet, kan ikke overstige  

 den tidligere tilkendte erstatning.
Reglerne i § 35 finder tilsvarende  

 anvendelse.
Kapitel 6 Vildtskader § 37. Miljøministeren kan fastsætte regler om regulering af vildt  

 for 1) at imødegå fare for mennesker eller menneskers sundhed, 2) at imødegå risiko for smitte af mennesker eller dyr, 3) at beskytte flora og fauna og 4) at hindre omfattende skader på bebyggelse, afgrøder, husdyr, skove,  

 fiskeopdræt eller fiskeri- og vandområder.
 Stk. 2. Miljøministeren kan ved udstedelse af regler efter stk. 1  

 fravige reglerne i kapitel 2, 3, 4 og 7.
 § 38. Miljøministeren kan pålægge en grundejer at foretage nærmere  

 angivne foranstaltninger til varetagelse af de hensyn, der er nævnt i § 37.
 Stk. 2. Hvis ejeren ikke udfører foranstaltningen, kan  

 miljøministeren lade den foretage.
Kapitel 7 Jagttegn § 39. Vildt må kun beskydes af personer, der har jagttegn.  

 Jagttegn udstedes af miljøministeren.
 Stk. 2. Jagttegn skal medbringes under jagt sammen med  

 fotolegitimation og skal på forlangende vises til politiet.
§ 40. Jagttegn, der giver tilladelse til jagt med glatløbede  

 skydevåben, kan udstedes til personer, som 1) har fast bopæl i Danmark, 2) er fyldt 16 år, 3) er i besiddelse af den nødvendige synsevne samt i øvrigt af den  

 fornødne åndelige og legemlige førlighed, 4) ved en prøve har godtgjort at have fornødent kendskab til almindeligt  

 forekommende vildtarter, til reglerne om jagt og vildtforvaltning, herunder  

 de jagtetiske principper, samt har vist at have færdighed i betjeningen af  

 glatløbede skydevåben og 5) har fået samtykke hertil fra justitsministeren.
 Stk. 2. Jagttegn til personer under 18 år må kun udstedes, hvis  

 indehaveren af forældremyndigheden har givet tilladelse hertil.
 Stk. 3. Jagttegn, der ved en påtegning desuden giver tilladelse  

 til jagt med jagtriffel, kan udstedes til personer, som ud over at opfylde  

 betingelserne i stk. 1 og 2 ved en prøve har godtgjort at have fornødent  

 kendskab til og færdighed i brug af jagtriffel.
Stk. 4. Miljøministeren fastsætter nærmere regler om jagtprøven og  

 riffelprøven.Der kan herunder fastsættes regler om udstedelse af jagttegn til  

 personer, der ikke har fast bopæl i Danmark.
Miljøministeren fastsætter  

 endvidere regler om udstedelse af jagttegn og om jagttegnets udseende og  

 indhold.
 Stk. 5. Justitsministeren fastsætter nærmere regler om meddelelse  

 af samtykke efter stk. 1, nr. 5.
 § 41. Miljøministeren fastsætter regler om gyldighedstiden for  

 jagttegn.
 Stk. 2. Efter udløbet af gyldighedstiden kan jagttegnet fornys,  

 hvis indehaveren stadig opfylder betingelserne for at erhverve jagttegn.
 Stk. 3. Fornyelse af jagttegn kan gøres betinget af, at den  

 pågældende aflægger ny jagt- eller riffelprøve.
 § 42. Miljøministeren kan inddrage et jagttegn, hvis det skønnes,  

 at den pågældende ikke længere opfylder betingelserne efter § 40, stk. 1, nr.  

 3, for at erhverve jagttegn.
 Stk. 2. Generhvervelse af jagttegn, der er inddraget efter stk. 1,  

 kan gøres betinget af, at den pågældende aflægger ny jagt- eller riffelprøve.  

 Det samme gælder, hvis retten til at have eller erhverve jagttegn er frakendt  

 ved dom i medfør af § 55, stk. 1.
 § 43. Personer, der har jagttegn, skal årligt indberette deres  

 vildtudbytte til miljøministeren.
 Stk. 2. Miljøministeren fastsætter nærmere regler om indholdet af  

 og formen for indberetningen.
§ 44. Personer, der har jagttegn, skal være dækket af en  

 ansvarsforsikring i et forsikringsselskab, der lovligt kan udøve  

 forsikringsvirksomhed her i landet.
Forsikringen skal dække krav om  

 erstatning og godtgørelse for skader, der forvoldes ved skudafgivelse under  

 jagt.
 Stk. 2. Miljøministeren fastsætter nærmere regler om  

 forsikringsordningen.
§ 45. Miljøministeren opkræver ved udstedelse og fornyelse af  

 jagttegn en årlig afgift, hvis størrelse fastsættes af ministeren.
Samtidig  

 hermed kan ministeren opkræve den årlige præmie for den ansvarsforsikring,  

 der er nævnt i § 44.
Stk. 2. Midlerne fra jagttegnsafgiften anvendes til hel eller  

 delvis dækning af udgifterne ved varetagelse af lovens formål, herunder til  

 sikring af vildtet og vildtets levesteder, tilskud efter § 12, oprettelse og  

 drift af vildtreservater efter § 33 og § 34, konsulentvirksomhed på jagt- og  

 vildtforvaltningsområdet samt vildtbiologisk forskning og overvågning,  

 herunder til bygningsmæssige rammer for vildtbiologisk forskning og  

 overvågning.
Desuden afholdes udgifter til lovens administration i det  

 omfang, de ikke er dækket af gebyrer efter § 53.
Kapitel 8 Administration § 46. Miljøministeren kan i særlige tilfælde gøre undtagelse fra  

 bestemmelserne i § 4, stk. 1, § 8, § 18, stk. 1 og 2, § 19, stk. 2, § 23,  

 stk. 1 og 3, § 24, § 25, § 26, § 28 og § 30, stk. 1.
 § 47. Miljøministeren påser, at loven og de regler, der udstedes i  

 medfør af loven, overholdes.
 Stk. 2. Miljøministeren påser, at forbud og påbud efter loven  

 efterkommes, og at vilkår, der er fastsat i tilladelser, overholdes.
 Stk. 3. Miljøministeren skal foranledige et ulovligt forhold  

 lovliggjort, medmindre forholdet har underordnet betydning.
 § 48. Det påhviler den til enhver tid værende ejer eller bruger af  

 en ejendom at berigtige et ulovligt forhold.
Stk. 2. Miljøministeren kan for ejerens regning lade et påbud om  

 at berigtige et ulovligt forhold tinglyse på ejendommen.
Når forholdet er  

 berigtiget, skal ministeren lade påbudet aflyse af tingbogen.
 Stk. 3. Når et ved dom meddelt påbud om at berigtige et ulovligt  

 forhold ikke efterkommes rettidigt og inddrivelse af tvangsbøder ikke kan  

 antages at føre til, at påbudet efterkommes, kan miljøministeren foretage det  

 nødvendige til forholdets berigtigelse for den forpligtedes regning.
 § 49. Miljøministeren kan bemyndige en under ministeriet oprettet  

 styrelse eller tilsvarende institution til at udøve de beføjelser, der i  

 denne lov er tillagt ministeren.
 Stk. 2. Miljøministeren kan bemyndige private organisationer til  

 at udføre visse opgaver, der efter loven og regler udstedt i medfør af loven  

 påhviler ministeren.
 Stk. 3. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1 og  

 2, herunder at afgørelserne ikke skal kunne indbringes for ministeren.
 Stk. 4. I regler, der er udstedt i medfør af § 11, stk. 2 og 3,  

 kan det bestemmes, at afgørelser i henhold til reglerne ikke kan påklages.
§ 50. Miljøministeren eller personer, der af ministeren er  

 bemyndiget hertil, har mod behørig legitimation uden retskendelse adgang til  

 offentlige og private ejendomme for at udøve de beføjelser, der er tillagt  

 dem i denne lov eller i regler udstedt efter loven.
Der skal så vidt muligt  

 ske forudgående meddelelse til ejeren eller brugeren.
 § 51. Miljøministeren nedsætter et vildtforvaltningsråd, der er  

 rådgivende for ministeren i spørgsmål om jagt og vildtforvaltning.
 Stk. 2. Rådets formand udpeges af miljøministeren.
 Stk. 3. Rådets medlemmer udpeges af miljøministeren efter  

 indstilling fra de nærmeste interesserede organisationer.
 Stk. 4. Miljøministeren fastsætter en forretningsorden for rådet.
 § 52. Regeringen kan indgå overenskomster med fremmede stater om  

 fælles foranstaltninger til opfyldelse af lovens formål.
 Stk. 2. Miljøministeren fastsætter regler til opfyldelse af  

 internationale overenskomster, der indgås i henhold til stk. 1.
 Stk. 3. Miljøministeren kan fastsætte regler, der er nødvendige  

 for anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.
 § 53. Miljøministeren kan fastsætte regler om gebyrer til hel  

 eller delvis dækning af myndighedernes omkostninger ved administrationen af  

 loven, herunder den administration, der finder sted i henhold til  

 bemyndigelse efter § 49, stk. 2.
Kapitel 9 Straf m.v.
§ 54. Medmindre højere straf er forskyldt efter anden lovgivning,  

 straffes med bøde den, der 1) overtræder § 3, stk. 1, § 4, stk. 1, § 8, § 9, § 10, stk. 1, § 13, §  

 16, stk. 1, § 17, § 18, stk. 1, 2 og 5, 2. pkt., § 19, § 22, § 23, stk. 1-3,  

 § 24, § 25, § 26, § 28, § 30, § 31, § 39, § 43, stk. 1, § 44, stk. 1, § 48,  

 stk. 1, eller § 55, stk. 3, 2) modtager eller skaffer sig selv eller andre del i en vinding, der er  

 erhvervet ved forsætlig overtrædelse af § 3, stk. 1, § 4, stk. 1, § 13 eller  

 regler udstedt i medfør af § 6, stk. 1, 3) ved hjælp til transport, partering, afhændelse eller på lignende måde  

 medvirker til at sikre en anden udbyttet af en forsætlig overtrædelse af § 3,  

 stk. 1, § 4, stk. 1, § 13 eller regler udstedt i medfør af § 6, stk. 1, 4) udøver jagt i strid med § 18, stk. 4, 5) overtræder regler, som efter § 33 er fastsat for et vildtreservat, 6) i strid med § 11, stk. 1, eller § 50 modvirker adgangen til en ejendom, 7) tilsidesætter vilkår, der er fastsat i en tilladelse eller godkendelse  

 efter loven eller efter regler udstedt i medfør af loven, eller 8) undlader at efterkomme forbud eller påbud, der er udstedt efter loven  

 eller efter regler fastsat i medfør af loven, herunder påbud om at berigtige  

 et ulovligt forhold.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt betydelig skade på de interesser, som loven tilsigter at  

 beskytte, jf. § 1, stk. 1, eller fremkaldt fare derfor eller 2) opnået eller tilsigtet en økonomisk fordel for den pågældende selv  

 eller andre.
 Stk. 3. I regler, der udstedes i medfør af loven, kan der  

 fastsættes straf af bøde for overtrædelse af bestemmelser i reglerne eller  

 for overtrædelse af bestemmelser i forordninger omfattet af § 52, stk. 3. Det  

 kan endvidere fastsættes, at straffen kan stige til hæfte eller fængsel i  

 indtil 2 år under de omstændigheder, der er nævnt i stk. 2.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en amtskommune, en kommune  

 eller et kommunalt fællesskab, jf. § 60 i lov om kommunernes styrelse, eller  

 af staten, kan der pålægges den pågældende myndighed eller det kommunale  

 fællesskab bødeansvar.
 Stk. 5. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 hensyn til størrelsen af en opnået eller tilsigtet økonomisk fordel, jf. stk.  

 2, nr. 2.
 Stk. 6. Jagt, som udøves i strid med loven eller regler udstedt i  

 medfør af loven, straffes, selv om der ikke ved jagten er fældet eller fanget  

 noget vildt.
 Stk. 7. Forældelsesfristen for strafansvaret er 5 år.
 Stk. 8. I sager om overtrædelse af loven og af regler udstedt i  

 medfør af loven kan ransagning ske i overensstemmelse med retsplejelovens  

 regler herom.
§ 55. Ved dom for forsætlig overtrædelse af de regler, der er  

 nævnt i § 54, stk. 1 og 3, kan der ske frakendelse af retten til at have  

 eller erhverve jagttegn, hvis det begåede forhold giver grund til at antage,  

 at den pågældende ikke fremtidig vil udøve jagt på forsvarlig måde.
Det samme  

 gælder ved dom for forsætligt under jagt at have forvoldt skade på anden  

 person eller fare herfor samt ved dom for forsætligt dyrplageri efter  

 dyreværnslovgivningen.
Stk. 2. Frakendelse af retten til jagttegn sker på tid fra 1 til 5  

 år, regnet fra endelig dom, eller indtil videre.
Hvis retten er frakendt  

 indtil videre, kan sag om fortsat frakendelse efter 5 års forløb indbringes  

 for retten efter reglerne i borgerlig straffelov § 78, stk. 3. Når særlige  

 omstændigheder taler derfor, kan justitsministeren dog tillade, at  

 indbringelse for retten sker, inden femårsfristen er udløbet.
 Stk. 3. Den, der er frakendt retten til jagttegn, eller den, hvis  

 jagttegn er inddraget i medfør af § 42, stk. 1, skal aflevere jagttegnet til  

 politiet.
 § 56. Overtrædelse af § 13, § 17, § 19, stk. 1, og § 31 påtales  

 kun efter den forurettedes begæring, medmindre almene hensyn kræver påtale.
 § 57. Der er udpantningsret for gebyrer efter § 53 og for  

 udgifter, som miljøministeren har krav på at få dækket efter § 48, stk. 2 og  

 3.
 Stk. 2. Betales de gebyrer og udgifter, der er nævnt i stk. 1,  

 ikke rettidigt, kan der opkræves morarenter på 1,3 pct. i månedlig rente for  

 hver påbegyndt måned fra forfaldstidspunktet.
Ikrafttrædelses- og overgangsbestemmelser § 58. Loven træder i kraft den 1. april 1994.
 Stk. 2. Reglerne i § 18, stk. 1, 2 og 5, 2. pkt., træder dog først  

 i kraft den 1. april 1997.
 Stk. 3. Reglen i § 18, stk. 6, træder i kraft den 1. september  

 1993.
 Stk. 4. Følgende lovbestemmelser ophæves:
1) lov om jagt og vildtforvaltning, jf. lovbekendtgørelse nr. 801 af 11.  

 december 1987, 2) § 9, stk. 2, i lov nr. 386 af 6. juni 1992, dyreværnslov.
 § 59. Reglen i § 40, stk. 3, finder ikke anvendelse på  

 jagttegnsindehavere, der ved lovens ikrafttræden har erhvervet tilladelse til  

 at besidde jagtriffel.
§ 60. Regler, der er udstedt i medfør af den hidtil gældende lov  

 om jagt og vildtforvaltning, jf. § 58, stk. 4, nr. 1, forbliver i kraft,  

 indtil de afløses af regler udstedt efter denne lov.
Overtrædelse af reglerne  

 straffes efter de hidtil gældende regler.
§ 61. Afgørelser efter den hidtil gældende lov om jagt og  

 vildtforvaltning, jf. § 58, stk. 4, nr. 1, bevarer deres gyldighed, indtil  

 der efter denne lov eller efter regler udstedt efter loven træffes nye  

 afgørelser.
Overtrædelse af afgørelserne straffes efter de hidtil gældende  

 regler.
 § 62. I lov nr. 9 af 3. januar 1992 om naturbeskyttelse foretages  

 følgende ændringer:
 1. I § 30, stk. 1, indsættes efter 1. pkt. som nyt punktum:
»Der kan herunder fastsættes regler om, at ministeren uden  

 retskendelse kan lade udtage prøver af individer af bestemte vilde  

 dyrearter.« 2. § 30, stk. 2, 2. pkt., affattes således:
»Miljøministeren kan fastsætte regler om autorisationsordningen,  

 herunder regler om, at autorisation kan nægtes eller tilbagekaldes.« § 63. I lov nr. 383 af 7. juni 1989, skovlov, som ændret senest  

 ved lov nr. 9 af 3. januar 1992, affattes § 41, stk. 2 og 3,  

 således:
 » Stk. 2. Rådets formand udnævnes af ministeren.
Stk. 3. Rådet består af 12 medlemmer ud over formanden. 8  

 medlemmer udnævnes af ministeren efter indstilling fra Landbrugsministeriet,  

 Dansk Skovforening (2 medlemmer), De Danske Skovdyrkerforeninger,  

 Hedeselskabet, Danmarks Naturfredningsforening (2 medlemmer) og  

 Friluftsrådet. 4 medlemmer udnævnes af miljøministeren som repræsentanter for  

 det skovbrugsvidenskabelige område, det naturvidenskabelige område, Skov- og  

 Naturstyrelsen og statsskovdistrikterne.« § 64. Loven gælder ikke for Færøerne og Grønland.
Oprindeligt fremsat forslag Kapitel 1 Formål m.v.
§ 1. Lovens formål er at sikre arts- og individrige vildtbestande  

 og skabe grundlag for en bæredygtig forvaltning heraf ved 1) at beskytte vildtet, særligt i yngletiden, 2) at sikre kvantiteten og kvaliteten af vildtets levesteder gennem  

 oprettelse af vildtreservater og ved på anden måde at etablere, retablere og  

 beskytte vildtets levesteder, og 3) at regulere jagten således, at den sker efter økologiske og etiske  

 principper og under varetagelse af hensynet til beskyttelse af vildtet, især  

 af sjældne og truede arter.
 Stk. 2. Ved lovens administration skal hensynet til befolkningens  

 rekreative behov afvejes over for hensynet til beskyttelse af vildtet.
§ 2. Lovens regler om vildt gælder for pattedyr og fugle, herunder  

 trækfugle, som er naturligt forekommende i den danske natur.
Reglerne gælder  

 også for pattedyr og fugle, som er udsat eller er undsluppet menneskelig  

 varetægt, og som har etableret vildtlevende, reproducerende bestande i  

 naturen, medmindre de traditionelt betragtes som husdyr.
 Stk. 2. Lovens regler om jagt gælder for alle handlinger, der med  

 egnet middel har til formål at efterstræbe vildt, uanset om der i forbindelse  

 med jagten fanges eller nedlægges vildt.
Kapitel 2 Generelle vildtforvaltningsbestemmelser § 3. Jagt må kun drives på vildt, der er fastsat jagttid for, og  

 kun inden for den jagttid, der er fastsat for arten.
 Stk. 2. Miljøministeren kan fastsætte jagttid for de enkelte  

 vildtarter ud fra følgende principper:
 1) Der bør ikke drives jagt i yngletiden, bortset fra jagt på råbuk samt  

 på vildtarter, som ikke har en afgrænset yngletid.
 2) Der bør ikke fastsættes jagttid på sjældne eller truede arter.
 3) Arter, der generelt eller lokalt har et utilfredsstillende lavt  

 bestandsniveau, bør beskyttes.
 Stk. 3. Miljøministeren kan fastsætte regler, der udvider,  

 begrænser eller ophæver jagttiden for de enkelte vildtarter inden for nærmere  

 afgrænsede områder samt på fiskeriterritoriet eller dele heraf.
 § 4. Jagt må kun finde sted i tiden fra solopgang til solnedgang.
 Stk. 2. Ved fastsættelse af jagttid efter § 3, stk. 2, kan  

 miljøministeren for visse bestemte vildtarter udvide eller begrænse det  

 tidsrum, der er nævnt i stk. 1.
 § 5. Miljøministeren kan fastsætte regler om,at visse vildtarter i  

 nærmere bestemte områder kun må jages efter tilladelse fra ministeren.
§ 6. Med henblik på at beskytte vildtet eller regulere udnyttelsen  

 heraf kan miljøministeren fastsætte regler om, herunder forbud mod 1) udsætning, indfangning og hold af vildt, 2) handel med vildt og dele heraf, og 3) indsamling af og handel med æg fra fuglevildt.
 Stk. 2. Miljøministeren kan fastsætte regler om kontrol med og  

 registrering af hold af vildt, herunder regler om, at ministeren uden  

 retskendelse kan lade udtage prøver af individer af bestemte vildtarter.
 Stk. 3. Miljøministeren kan fastsætte regler om registrering af  

 private ægsamlinger.
Stk. 4. Miljøministeren kan fastsætte regler om, at kun personer  

 eller virksomheder, der af ministeren har fået autorisation hertil, må  

 behandle og pleje tilskadekommet vildt.
Der kan tillige fastsættes regler om,  

 at autorisation kan nægtes eller tilbagekaldes.
 § 7. Med henblik på at beskytte visse fuglereder i yngletiden samt  

 opholdssteder for flagermus kan miljøministeren fastsætte regler om fældning  

 af visse træer og forbud mod ødelæggelse af redesteder.
 Stk. 2. Miljøministeren kan fastsætte regler om aflevering af  

 vildt, der findes dødt i naturen.
 § 8. Billed- og lydoptagelser samt registrering og iagttagelse ved  

 reder og ynglepladser må ikke ske på en sådan måde, at vildtet og dets yngel  

 forulempes.
 § 9. Mærkning af vildt må kun foretages efter tilladelse fra  

 miljøministeren.
 § 10. Vildtarter, der ikke er fastsat jagttid for, må kun  

 konserveres af personer eller virksomheder, der af miljøministeren har fået  

 autorisation til erhvervsmæssig konservatorvirksomhed.
 Stk. 2. Miljøministeren kan fastsætte regler om  

 autorisationsordningen, herunder regler om, at autorisation kan nægtes eller  

 tilbagekaldes.
 § 11. Personer, der af miljøministeren bemyndiges til at opspore  

 og aflive nødstedt vildt, har mod behørig legitimation uden retskendelse  

 adgang til privat område.
 Stk. 2. Miljøministeren kan fastsætte regler om opsporing og  

 aflivning af nødstedt vildt.
 Stk. 3. Miljøministeren kan fastsætte regler om udstedelse og  

 tilbagekaldelse af den legitimation, der er nævnt i stk. 1.
§ 12. Til fremme af de interesser, som loven tilsigter at  

 varetage, kan miljøministeren yde tilskud til 1) ophjælpning af vildtbestanden, herunder forbedring af vildtets  

 levesteder, 2) oplysning om jagt og vildtpleje, 3) landsdækkende jagtforeninger, 4) gennemførelse af forvaltningsplaner for sjældne eller truede  

 vildtarter, 5) forskning, uddannelse og overvågning, 6) andre jagt- og vildtforvaltningsformål efter miljøministerens nærmere  

 bestemmelse.
Kapitel 3 Jagtretten § 13. Ingen må jage, hvor den pågældende ikke har jagtret,  

 medmindre den jagtberettigedes samtykke foreligger.
 § 14. Jagtretten på en ejendom tilkommer ejendommens ejer.
 Stk.2. På ferske vande, der ikke er undergivet særlig ejendomsret,  

 tilkommer jagtretten ejerne af de tilstødende ejendomme, således at en ejer  

 har jagtret på den del af vandet, der ligger nærmere den pågældendes ejendom  

 end nogen anden ejendom.
 Stk. 3. Reglerne i stk. 1 og 2 finder ikke anvendelse i det  

 omfang, jagtretten i medfør af de hidtil gældende regler tilkommer andre.
§ 15. Enhver med fast bopæl i Danmark har ret til at drive  

 ikke-erhvervsmæssig jagt på fiskeriterritoriet som fastlagt ved lov om  

 Danmarks Riges fiskeriterritorium.
Jagtretten gælder fra højeste daglige  

 vandstandslinie.
 Stk. 2. Reglen i stk. 1 gælder dog ikke, hvis jagten fra ældre tid  

 tilkommer den eller de jagtberettigede på de tilgrænsende landarealer.
 § 16. Der må ikke drives jagt på eller fra offentlig vej eller  

 sti.
 Stk. 2. Det er dog tilladt at tilegne sig vildt, der er beskudt på  

 egen jagtgrund, når det falder på tilgrænsende offentlig vej eller sti.
§ 17. Den, der har beskudt vildt på sin egen jagtgrund, må ikke  

 tilegne sig vildtet, når det falder på en anden persons jagtgrund.
Ejeren  

 eller den jagtberettigede skal snarest muligt underrettes om vildtet.
 § 18. Der må ikke drives jagt på arealer, der er mindre end 1 ha.
Stk. 2. Kun ejendommens ejer og dennes husstand må drive jagt på  

 et areal, der er mindre end 5 ha.
Hvis jagtretten er overdraget sammen med  

 brugsretten til ejendommen, må jagten kun drives af den, der har brugsretten,  

 og dennes husstand.
 Stk. 3. Begrænsningerne i stk. 1 og 2 gælder ikke, hvis der er indgået  

 aftale om, at jagten på arealet udøves sammen med jagten på tilgrænsende  

 arealer, således at det samlede areal overstiger de nævnte arealgrænser.
 Stk. 4. Miljøministeren kan fastsætte regler om udøvelse af jagt i  

 nærheden af indhegninger, bure og lignende, hvor der opdrættes vildt.
 § 19. Der må ikke under jagt afgives skud inden for en afstand af  

 50 m fra beboelsesbygninger, medmindre der foreligger samtykke fra beboeren.
 Stk. 2. På fiskeriterritoriet må der ikke drives jagt inden for en  

 afstand af 300 m fra henholdsvis beboelsesbygninger og arealer, der har  

 status som byzone.
 § 20. Grundejerens jagtret må ikke afhændes særskilt eller på  

 anden måde varigt adskilles fra ejendomsretten.
 Stk. 2. Ejeren kan dog overdrage jagtretten til andre for et  

 bestemt tidsrum, der ikke må overstige 30 år ad gangen.
 Stk. 3. Ved overdragelse af brugsretten til en ejendom eller dele  

 heraf skal jagtretten, for så vidt den tilkommer ejendommens ejer, anses for  

 omfattet af brugsretten, medmindre andet er aftalt.
 Stk. 4. Miljøministeren kan fastsætte regler om, at overdragelse  

 af retten til jagt på bestemte vildtarter kun kan ske for et nærmere fastsat  

 tidsrum.
 § 21. Hvis jagtretten i medfør af de hidtil gældende regler  

 tilkommer en anden end ejendommens ejer, kan ejeren kræve jagtretten afløst  

 ved betaling af et beløb, der svarer til den kapitaliserede værdi af  

 jagtlejen på afløsningstidspunktet.
Stk. 2. Hvis indehaveren af jagtretten ikke vil anerkende  

 afløsningen, skal vedkommende anlægge sag ved de almindelige domstole inden 6  

 uger fra modtagelsen af kravet om afløsning.
I modsat fald er afløsningen  

 bindende fra udløbet af de 6 uger.
Sagsanlæg inden for fristen har opsættende  

 virkning.
Kapitel 4 Jagtrettens udøvelse § 22. Ingen må jage på en måde, der 1) udsætter vildtet for unødige lidelser, 2) skader personer, husdyr eller genstande eller udsætter personer for  

 nærliggende fare for at blive skadet, eller 3) medfører haglnedfald på anden persons bolig, have eller gårdsplads.
 § 23. Nedlæggelse eller ombringelse af vildt må kun finde sted med  

 skydevåben.
 Stk. 2. Jagt må ikke finde sted ved anvendelse af levende  

 lokkedyr.
 Stk. 3. Miljøministeren fastsætter nærmere regler om, hvilke typer  

 våben og ammunition der må anvendes, herunder regler om salg af visse typer  

 ammunition.
 § 24. Ved jagt med glatløbet haglgevær på ikke-klovbærende vildt  

 på og fra landarealer og i sivbevoksninger skal egnet, apporterende hund  

 medbringes.
 § 25. Jagt må ikke finde sted fra motordrevet køretøj og  

 luftfartøj.
 § 26. Jagt fra motordrevet fartøj må ikke finde sted på søer og  

 andre ferske vande.
 § 27. Miljøministeren kan fastsætte regler om jagt på  

 fiskeriterritoriet, herunder forbyde særlige jagtformer inden for bestemte  

 områder.
 § 28. Udfodring af vildt med jagt for øje må ikke finde sted.  

 Vildt må ikke beskydes inden for en afstand af 50 m fra foderplads.
 § 29. Miljøministeren kan fastsætte regler om jagt fra platforme  

 og andre kunstige skjul.
 § 30. Hegn, der tillader passage af vildt, skal indrettes således,  

 at vildtets mulighed for passage er ens fra begge sider af hegnet.
Stk. 2. Undtaget fra reglen i stk. 1 er 1) hegn, der er etableret i forbindelse med udsætningspladser for vildt, 2) hegn, der har til formål at hindre vildtets adgang til skovkulturer, og 3) hegn langs veje og jernbaner.
§ 31. Uvedkommende må ikke færdes med skydevåben eller  

 fangstredskaber på en anden persons jagtgrund uden for de veje og stier, der  

 er åbne for almindelig færdsel.
I skove er færdsel med skydevåben eller  

 fangstredskaber dog kun tilladt på de offentlige veje, der fører gennem  

 skoven.
 Stk. 2. Reglerne i naturbeskyttelsesloven om offentlighedens  

 adgang til naturen giver ikke adgang til at medbringe skydevåben eller  

 fangstredskaber.
§ 32. Den jagtberettigede er beføjet til selv eller ved sine folk  

 at anholde enhver, der overtræder § 13, og føre den pågældende til politiet.  

 Samme beføjelse tilkommer brugeren af arealet, selv om denne ikke har  

 jagtret.
Brugeren skal underrette den jagtberettigede om den skete  

 anholdelse.
Stk. 2. Den anholdte kan fratages skydevåben og andre  

 jagtredskaber samt skudt eller fanget vildt, som den pågældende er i  

 besiddelse af ved anholdelsen.
De nævnte genstande skal straks afleveres til  

 politiet, der foranlediger, at der træffes afgørelse om eventuel  

 beslaglæggelse.
Kapitel 5 Vildtreservater § 33. For at beskytte og ophjælpe landets vildtbestande og sikre  

 raste- og fødesøgningsområder for trækkende fugle kan miljøministeren oprette  

 vildtreservater på landjorden, på ferske vande og på fiskeriterritoriet.
 Stk. 2. Reglerne for et vildtreservat skal indeholde bestemmelser  

 om jagt, færdsel og ophold samt oplyse om reservatets beliggenhed.
Stk. 3. Miljøministeren drager omsorg for, at reglerne er  

 offentligt tilgængelige.
Deres ikrafttræden, hovedindholdet af bestemmelserne  

 og oplysning om, hvor de kan fås udleveret, bekendtgøres i Statstidende og i  

 eet eller flere af de dagblade, der er mest udbredt på egnen.
Reglerne sendes  

 til ejerne og brugerne af de ejendomme, som de omfatter.
Ministeren lader dem  

 tinglyse på de pågældende ejendomme.
 Stk. 4. Når der er sket offentliggørelse efter stk. 3, skal  

 reglerne overholdes af alle og enhver.
§ 34. Miljøministeren fastsætter erstatning til ejere og brugere  

 af de ejendomme, der er omfattet af et vildtreservat, for det tab, som  

 oprettelsen af reservatet påfører dem.
Erstatningen afholdes af staten.
 Stk. 2. Erstatningsbeløb forrentes fra datoen for ministerens  

 afgørelse, og indtil erstatningen udbetales, med en årlig rente, der svarer  

 til Danmarks Nationalbanks diskonto.
 § 35. Miljøministerens afgørelse om erstatning kan påklages til  

 den Taksationskommission, der er nævnt i naturbeskyttelseslovens § 46.
 Stk. 2. Klagefristen er 4 uger fra den dag, afgørelsen er meddelt.  

 Hvis klagefristen udløber på en lørdag eller en helligdag, forlænges fristen  

 til den følgende hverdag.
§ 36. Miljøministeren kan nedlægge et vildtreservat, når de  

 omstændigheder, der begrundede oprettelsen, ikke længere er til stede.  

 Nedlæggelse af et reservat bekendtgøres i Statstidende og i eet eller flere  

 af de dagblade, der er mest udbredt på egnen.
Ministeren lader reglerne  

 aflyse af tingbogen.
Stk. 2. Hvis nedlæggelse sker efter begæring fra ejendommens ejer,  

 kan det gøres betinget af, at ejeren betaler et beløb til staten.
Beløbet,  

 som fastsættes af miljøministeren under hensyntagen til den gevinst, der  

 tilføres ejendommen ved nedlæggelse af vildtreservatet, kan ikke overstige  

 den tidligere tilkendte erstatning.
Reglerne i § 35 finder tilsvarende  

 anvendelse.
Kapitel 6 Vildtskader § 37. Miljøministeren kan fastsætte regler om regulering af vildt  

 for 1) at imødegå fare for mennesker eller menneskers sundhed, 2) at imødegå risiko for smitte af mennesker eller dyr, 3) at beskytte flora og fauna, 4) at hindre omfattende skader på bebyggelse, afgrøder, husdyr, skove,  

 fiskeopdræt eller fiskeri- og vandområder.
 Stk. 2. Miljøministeren kan ved udstedelse af regler efter stk. 1  

 fravige reglerne i kapitel 2, 3, 4 og 7.
 § 38. Miljøministeren kan pålægge en grundejer at foretage nærmere  

 angivne foranstaltninger til varetagelse af de hensyn, der er nævnt i § 37.
 Stk. 2. Hvis ejeren ikke udfører foranstaltningen, kan  

 miljøministeren lade den foretage.
Kapitel 7 Jagttegn § 39. Vildt må kun beskydes af personer, der har jagttegn.  

 Jagttegn udstedes af miljøministeren.
 Stk. 2. Jagttegn skal medbringes under jagt sammen med  

 fotolegitimation og skal på forlangende vises til politiet.
§ 40. Jagttegn, der giver tilladelse til jagt med glatløbede  

 skydevåben, kan udstedes til personer, som 1) har fast bopæl i Danmark, 2) er fyldt 16 år, 3) er i besiddelse af den nødvendige synsevne samt i øvrigt af den  

 fornødne åndelige og legemlige førlighed, 4) ved en prøve har godtgjort at have fornødent kendskab til almindeligt  

 forekommende vildtarter, til reglerne om jagt og vildtforvaltning, herunder  

 de jagtetiske principper, samt har vist at have færdighed i betjeningen af  

 glatløbede skydevåben, og 5) har fået samtykke hertil fra justitsministeren.
 Stk. 2. Jagttegn til personer under 18 år må kun udstedes, hvis  

 indehaveren af forældremyndigheden har givet tilladelse hertil.
 Stk. 3. Jagttegn, der ved en påtegning desuden giver tilladelse  

 til jagt med jagtriffel, kan udstedes til personer, som, udover at opfylde  

 betingelserne i stk. 1 og 2, ved en prøve har godtgjort at have fornødent  

 kendskab til og færdighed i brug af jagtriffel.
Stk. 4. Miljøministeren fastsætter nærmere regler om jagtprøven og  

 riffelprøven.Der kan herunder fastsættes regler om udstedelse af jagttegn til  

 personer, der ikke har fast bopæl i Danmark.
Miljøministeren fastsætter  

 endvidere regler om udstedelse af jagttegn og om jagttegnets udseende og  

 indhold.
 Stk. 5. Justitsministeren fastsætter nærmere regler om meddelelse  

 af samtykke efter stk. 1, nr. 5.
 § 41. Miljøministeren fastsætter regler om gyldighedstiden for  

 jagttegn.
 Stk. 2. Efter udløbet af gyldighedstiden kan jagttegnet fornys,  

 hvis indehaveren stadig opfylder betingelserne for at erhverve jagttegn.
 Stk. 3. Fornyelse af jagttegn kan gøres betinget af, at den  

 pågældende aflægger ny jagt- eller riffelprøve.
 § 42. Miljøministeren kan inddrage et jagttegn, hvis det skønnes,  

 at den pågældende ikke længere opfylder betingelserne efter § 40, stk. 1, nr.  

 3, for at erhverve jagttegn.
 Stk. 2. Generhvervelse af jagttegn, der er inddraget efter stk. 1,  

 kan gøres betinget af, at den pågældende aflægger ny jagt- eller riffelprøve.  

 Det samme gælder, hvis retten til at have eller erhverve jagttegn er frakendt  

 ved dom i medfør af § 55, stk. 1.
 § 43. Personer, der har jagttegn, skal årligt indberette deres  

 vildtudbytte til miljøministeren.
 Stk. 2. Miljøministeren fastsætter nærmere regler om indholdet af  

 og formen for indberetningen.
 § 44. Personer, der har jagttegn, skal være dækket af en  

 ansvarsforsikring i et forsikringsselskab, der er anerkendt af staten.  

 Forsikringen skal dække krav om erstatning og godtgørelse for skader, der  

 forvoldes ved skudafgivelse under jagt.
 Stk. 2. Miljøministeren fastsætter nærmere regler om  

 forsikringsordningen.
§ 45. Miljøministeren opkræver ved udstedelse og fornyelse af  

 jagttegn en årlig afgift, hvis størrelse fastsættes af ministeren.
Samtidig  

 hermed kan ministeren opkræve den årlige præmie for den ansvarsforsikring,  

 der er nævnt i § 44.
 Stk. 2. Midlerne fra jagttegnsafgiften anvendes til hel eller  

 delvis dækning af udgifterne ved varetagelse af lovens formål, herunder til  

 sikring af vildtet og vildtets levesteder, tilskud efter § 12, oprettelse og  

 drift af vildtreservater efter § 33 og § 34, konsulentvirksomhed på jagt- og  

 vildtforvaltningsområdet samt vildtbiologisk forskning og overvågning.  

 Desuden afholdes udgifter til lovens administration i det omfang, de ikke er  

 dækket af gebyrer efter § 53.
Kapitel 8 Administration § 46. Miljøministeren kan i særlige tilfælde gøre undtagelse fra  

 bestemmelserne i § 4, stk. 1, § 8, § 18, stk. 1 og 2, § 19, stk. 2, § 23,  

 stk. 1 og 2, § 24, § 25, § 26, § 28 og § 30, stk. 1.
 § 47. Miljøministeren påser, at loven og de regler, der udstedes i  

 medfør af loven, overholdes.
 Stk. 2. Miljøministeren påser, at forbud og påbud efter loven  

 efterkommes, og at vilkår, der er fastsat i tilladelser, overholdes.
 Stk. 3. Miljøministeren skal foranledige et ulovligt forhold  

 lovliggjort, medmindre forholdet har underordnet betydning.
 § 48. Det påhviler den til enhver tid værende ejer eller bruger af  

 en ejendom at berigtige et ulovligt forhold.
Stk. 2. Miljøministeren kan for ejerens regning lade et påbud om  

 at berigtige et ulovligt forhold tinglyse på ejendommen.
Når forholdet er  

 berigtiget, skal ministeren lade påbudet aflyse af tingbogen.
 Stk. 3. Når et ved dom meddelt påbud om at berigtige et ulovligt  

 forhold ikke efterkommes rettidigt, og inddrivelse af tvangsbøder ikke kan  

 antages at føre til, at påbudet efterkommes, kan miljøministeren foretage det  

 nødvendige til forholdets berigtigelse for den forpligtedes regning.
 § 49. Miljøministeren kan bemyndige en under ministeriet oprettet  

 styrelse eller tilsvarende institution til at udøve de beføjelser, der i  

 denne lov er tillagt ministeren.
 Stk. 2. Miljøministeren kan bemyndige private organisationer til  

 at udføre visse opgaver, der efter loven og regler udstedt i medfør af loven  

 påhviler ministeren.
 Stk. 3. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1 og  

 2, herunder at afgørelserne ikke skal kunne indbringes for ministeren.
 Stk. 4. I regler, der er udstedt i medfør af § 11, stk. 2 og 3,  

 kan det bestemmes, at afgørelser i henhold til reglerne ikke kan påklages.
§ 50. Miljøministeren eller personer, der af ministeren er  

 bemyndiget hertil, har mod behørig legitimation uden retskendelse adgang til  

 offentlige og private ejendomme for at udøve de beføjelser, der er tillagt  

 dem i denne lov eller i regler udstedt efter loven.
Der skal så vidt muligt  

 ske forudgående meddelelse til ejeren eller brugeren.
 § 51. Miljøministeren nedsætter et Vildtforvaltningsråd, der er  

 rådgivende for ministeren i spørgsmål om jagt og vildtforvaltning.
 Stk. 2. Rådets formand udpeges af miljøministeren.
 Stk. 3. Rådets medlemmer udpeges af miljøministeren efter  

 indstilling fra de nærmest interesserede organisationer.
 Stk. 4. Miljøministeren fastsætter en forretningsorden for rådet.
 § 52. Regeringen kan indgå overenskomster med fremmede stater om  

 fælles foranstaltninger til opfyldelse af lovens formål.
 Stk. 2. Miljøministeren fastsætter regler til opfyldelse af  

 internationale overenskomster, der indgås i henhold til stk. 1.
 Stk. 3. Miljøministeren kan fastsætte regler, der er nødvendige  

 for anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.
 § 53. Miljøministeren kan fastsætte regler om gebyrer til hel  

 eller delvis dækning af myndighedernes omkostninger ved administrationen af  

 loven, herunder den administration der finder sted i henhold til bemyndigelse  

 efter § 49, stk. 2.
Kapitel 9 Straf m.v.
§ 54. Medmindre højere straf er forskyldt efter anden lovgivning,  

 straffes med bøde den, der 1) overtræder § 3, stk. 1, § 4, stk. 1, § 8, § 9, § 10, stk. 1, § 13, §  

 16, stk. 1, § 17, § 18, stk. 1 og 2, § 19, § 22, § 23, stk. 1 og 2, § 24, §  

 25, § 26, § 28, § 30, § 31, § 39, § 43, stk. 1, § 44, stk. 1, § 48, stk. 1,  

 eller § 55, stk. 3, 2) modtager eller skaffer sig selv eller andre del i en vinding, der er  

 erhvervet ved forsætlig overtrædelse af § 3, stk. 1, § 4, stk. 1, § 13 eller  

 regler udstedt i medfør af § 6, stk. 1, 3) ved hjælp til transport, partering, afhændelse eller på lignende måde  

 medvirker til at sikre en anden udbyttet af en forsætlig overtrædelse af § 3,  

 stk. 1, § 4, stk. 1, § 13 eller regler udstedt i medfør af § 6, stk. 1, 4) overtræder regler, som efter § 33 er fastsat for et vildtreservat, 5) i strid med § 11, stk. 1, eller § 50 modvirker adgangen til en ejendom, 6) tilsidesætter vilkår, der er fastsat i en tilladelse eller godkendelse  

 efter loven eller efter regler udstedt i medfør af loven, eller 7) undlader at efterkomme forbud eller påbud, der er udstedt efter loven  

 eller efter regler fastsat i medfør af loven, herunder påbud om at berigtige  

 et ulovligt forhold.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt betydelig skade på de interesser, som loven tilsigter at  

 beskytte, jf. § 1, stk. 1, eller fremkaldt fare derfor, eller 2) opnået eller tilsigtet en økonomisk fordel for den pågældende selv  

 eller andre.
 Stk. 3. I regler, der udstedes i medfør af loven, kan der  

 fastsættes straf af bøde for overtrædelse af bestemmelser i reglerne eller  

 for overtrædelse af bestemmelser i forordninger omfattet af § 52, stk. 3. Det  

 kan endvidere fastsættes, at straffen kan stige til hæfte eller fængsel i  

 indtil 2 år under de omstændigheder, der er nævnt i stk. 2.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en amtskommune, en kommune  

 eller et kommunalt fællesskab, jf. § 60 i lov om kommunernes styrelse, eller  

 af staten, kan der pålægges den pågældende myndighed eller det kommunale  

 fællesskab bødeansvar.
 Stk. 5. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 hensyn til størrelsen af en opnået eller tilsigtet økonomisk fordel, jf. stk.  

 2, nr. 2.
 Stk. 6. Jagt, som udøves i strid med loven eller regler udstedt i  

 medfør af loven, straffes, selvom der ikke ved jagten er fældet eller fanget  

 noget vildt.
 Stk. 7. Forældelsesfristen for strafansvaret er 5 år.
 Stk. 8. I sager om overtrædelse af loven og af regler udstedt i  

 medfør af loven kan ransagning ske i overensstemmelse med retsplejelovens  

 regler herom.
§ 55. Ved dom for forsætlig overtrædelse af de regler, der er  

 nævnt i § 54, stk. 1 og 3, kan der ske frakendelse af retten til at have  

 eller erhverve jagttegn, hvis det begåede forhold giver grund til at antage,  

 at den pågældende ikke fremtidig vil udøve jagt på forsvarlig måde.
Det samme  

 gælder ved dom for forsætligt under jagt at have forvoldt skade på anden  

 person eller fare herfor samt ved dom for forsætligt dyrplageri efter  

 dyreværnslovgivningen.
Stk. 2. Frakendelse af retten til jagttegn sker på tid fra 1 til 5  

 år, regnet fra endelig dom, eller indtil videre.
Hvis retten er frakendt  

 indtil videre, kan sag om fortsat frakendelse efter 5 års forløb indbringes  

 for retten efter reglerne i borgerlig straffelov § 78, stk. 3. Når særlige  

 omstændigheder taler derfor, kan justitsministeren dog tillade, at  

 indbringelse for retten sker, inden 5 års fristen er udløbet.
 Stk. 3. Den, der er frakendt retten til jagttegn, eller den, hvis  

 jagttegn er inddraget i medfør af § 42, stk. 1, skal aflevere jagttegnet til  

 politiet.
 § 56. Overtrædelse af § 13, § 17, § 19, stk. 1, og § 31 påtales  

 kun efter den forurettedes begæring, medmindre almene hensyn kræver påtale.
 § 57. Der er udpantningsret for gebyrer efter § 53 og for  

 udgifter, som miljøministeren har krav på at få dækket efter § 48, stk. 2-3.
 Stk. 2. Betales de gebyrer og udgifter, der er nævnt i stk. 1,  

 ikke rettidigt, kan der opkræves morarenter på 1,3 pct. i månedlig rente for  

 hver påbegyndt månded fra forfaldstidspunktet.
Ikrafttrædelses- og overgangsbestemmelser § 58. Loven træder i kraft den 1. april 1994.
 Stk. 2. Reglerne i § 18, stk. 1 og 2, træder dog først i kraft den  

 1. april 1996.
 Stk. 3. Reglen i § 23, stk. 3, træder i kraft den 1. august 1993.
 Stk. 4. Følgende lovbestemmelser ophæves:
1) lov om jagt og vildtforvaltning, jf. lovbekendtgørelse nr. 801 af 11.  

 december 1987, 2) § 9, stk. 2, i lov nr. 386 af 6. juni 1992, dyreværnslov.
 § 59. Reglen i § 40, stk. 3, finder ikke anvendelse på  

 jagttegnsindehavere, der ved lovens ikrafttræden har erhvervet tilladelse til  

 at besidde jagtriffel.
§ 60. Regler, der er udstedt i medfør af den gældende lov om jagt  

 og vildtforvaltning, jf. § 58, stk. 4, nr. 1, forbliver i kraft, indtil de  

 afløses af regler udstedt efter denne lov.
Overtrædelse af reglerne straffes  

 efter de hidtil gældende regler.
§ 61. Afgørelser efter den gældende lov om jagt og  

 vildtforvaltning, jf. § 58, stk. 4, nr. 1, bevarer deres gyldighed, indtil  

 der efter denne lov eller efter regler udstedt efter loven træffes nye  

 afgørelser.
Overtrædelse af afgørelserne straffes efter de hidtil gældende  

 regler.
 § 62. I lov nr. 9 af 3. januar 1992 om naturbeskyttelse foretages  

 følgende ændringer:
 1. I § 30, stk. 1, indsættes som nyt 2. pkt.:
 »Der kan herunder fastsættes regler om, at ministeren uden  

 retskendelse kan lade udtage prøver af individer af bestemte vilde  

 dyrearter.«.
 2. pkt. bliver herefter 3. pkt.
 2. § 30, stk. 2, 2. pkt. affattes således:
 »Miljøministeren kan fastsætte regler om autorisationsordningen,  

 herunder regler om, at autorisation kan nægtes eller tilbagekaldes.«.
 § 63. I lov nr. 383 af 7. juni 1989, skovlov, som ændret senest  

 ved lov nr. 9 af 3. januar 1992, affattes § 41, stk. 2 og 3, således:
 » Stk. 2. Rådets formand udnævnes af ministeren.
 Stk. 3. Rådet består af 12 medlemmer ud over formanden. 8  

 medlemmer udnævnes af ministeren efter indstilling fra Landbrugsministeriet,  

 Dansk Skovforening (2 medlemmer), De Danske Skovdyrkerforeninger,  

 Hedeselskabet, Danmarks Naturfredningsforening (2 medlemmer) og  

 Friluftsrådet. 4 medlemmer udnævnes af miljøministeren som repræsentanter for  

 det skovbrugsvidenskabelige område, det naturvidenskabelige område, Skov- og  

 Naturstyrelsen og statsskovdistrikterne.«.
 § 64. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Den gældende lov om jagt og vildtforvaltning er fra 1967, lov nr. 221 af  

 3. juni 1967. Den er siden da blevet ændret ved en række love.
Den seneste  

 mere omfattende revision af loven skete i 1982 ved lov nr. 294 af 9. juni  

 1982 (Folketingstidende 1981/82 2. samling A 221) i forbindelse med  

 gennemførelsen af De europæiske Fællesskabers rådsdirektiv af 2. april 1979  

 om beskyttelse af vilde fugle (79/409/EØF).
 Hovedformålet med dette lovforslag er at skabe grundlag for en bæredygtig  

 vildtforvaltning, der sikrer en øget beskyttelse af vore fritlevende pattedyr  

 og fugle, navnlig ved at sikre arts- og individrige bestande.
Uanset at loven fra 1967 og revisionen i 1982 tilsigtede en øget  

 beskyttelse af vildlevende pattedyrdyr og fugle, er dette ikke fuldt ud  

 opnået.
Det skyldes især biotopforringelser og forstyrrelser som følge af  

 befolkningens stadigt øgede rekreative brug af naturen.
Der er derfor behov  

 for en revision af loven således, at den i højere grad passer til de nutidige  

 levevilkår for vildtet.
 Også internationalt er der i de senere år sket en øget erkendelse af, at  

 behovet for en langsigtet beskyttelse af især vore migrerende (vandrende)  

 vildtarter kræver et øget samarbejde mellem de lande, hvor de pågældende  

 arters nødvendige raste-, yngle- og fourageringsområder er beliggende.
 Samtidig skal forslaget tilgodese befolkningens rekreative behov både for  

 jagt og for iagttagelse af vildt i forbindelse med færdsel i naturen.
 Endvidere skal loven sikre, at jagt udøves på en sikkerheds- og  

 dyreværnsmæssig forsvarlig måde, tilgodese beskyttelsen af vildtet og tage  

 specielt hensyn til sjældne og truede arter.
 Lovforslaget er desuden en opfølgning af den styrkelse af  

 naturbeskyttelsen, der skete ved gennemførelsen af naturbeskyttelsesloven,  

 lov nr. 9 af 3. januar 1992, i forrige folketingssamling.
 Lovforslaget er udarbejdet på bagrund af en rapport, som pr. 1. oktober  

 1991 blev afgivet af miljøministerens rådgivende udvalg på jagt- og  

 vildtforvaltningsområdet, Vildtforvaltningsrådet: »Indstilling fra  

 Vildtforvaltningsrådet til Skov- og Naturstyrelsen vedr. revision af lov om  

 jagt og vildtforvaltning«.
 Forslaget har været til udtalelse hos en del myndigheder og  

 organisationer.
 Kommentarer i forbindelse med høringen er modtaget fra følgende:  

 Vildtforvaltningsrådet, Danmarks Jægerforbund, Danmarks  

 Naturfredningsforening, Dansk Ornitologisk Forening, Dansk Erhvervsjordbrug,  

 Dansk Skovforening, De danske Landboforeninger, Friluftsrådet,  

 Naturfredningsrådet, Foreningen til Dyrenes Beskyttelse i Danmark, Danske  

 Husmandsforeninger, Landbrugsrådet, Advokatrådet, Verdensnaturfonden,  

 Foreningen af danske Buejægere, Danske Herregårdsjægere, Dansk Land- og  

 Strandjagt, Danske Fugleforeninger, Landsforeningen mod privat Jagt i  

 Danmark, Dansk Falkonerselskab, Foreningen for Prydfjerkræ, Foreningen af  

 danske Vildtfugleopdrættere, Amtsrådsforeningen i Danmark, Kommunernes  

 Landsforening, Landbrugsministeriet, Justitsministeriet, Finansministeriet,  

 Statens Luftfartsvæsen, Forsvarsministeriet, Trafikministeriet og Kort- og  

 Matrikelstyrelsen.
 Miljøministeriet har haft et nært samarbejde med Vildtforvaltningsrådet  

 ved udarbejdelse af lovforslaget.
2. Lovforslagets hovedindhold 2.1. Generelt om forslaget Den gældende lov bærer tydeligt præg af at være en ældre lov, som mange  

 gange er ændret ved knopskydning.
Både lovteknisk og ud fra et  

 brugersynspunkt trænger loven til en gennemgribende omskrivning.
Lovforslaget  

 er derfor udtryk for en omfattende modernisering og forenkling af de  

 eksisterende regler, som i de kommende år kan udgøre det nødvendige smidige  

 grundlag for en tidssvarende vildtforvaltning, som forener benyttelses- og  

 beskyttelsesprincippet ved på samme tid at styrke faunabeskyttelsen og sikre  

 en bæredygtig jagtudøvelse.
Generelt vil lovforslaget betyde en styrket beskyttelse af de vildtlevende  

 pattedyr og fugle.
Disse intentioner afspejles også ved den nye brede  

 formålsbestemmelse.
Heruover er den gældende lovs detaljerede regler søgt  

 undgået, idet der i stedet alene er angivet hovedprincipperne for de regler,  

 der i medfør af loven skal fastsættes af miljøministeren efter inddragelse af  

 de berørte organisationer, foreninger m.v.
Dette betyder ikke, at de regler, der bliver fastsat i medfør af  

 bemyndigelserne, på alle områder vil adskille sig fra de gældende regler.
Men  

 det giver mulighed for, at reguleringen af jagten og vildtforvaltningen  

 løbende kan tilpasses de ændringer, der sker i vildtets levevilkår, samtidig  

 med, at rammerne for udarbejdelsen af de detaljerede regler fremgår af loven.
 Der er for de enkelte bestemmelser i bemærkningerne angivet, hvorledes  

 bemyndigelsen vil blive brugt, og i hvilket omfang det vil indebære en  

 ændring i forhold til gældende regler.
Bemærkningerne til lovforslaget er i øvrigt affattet således, at der som  

 udgangspunkt kun foretages en nøjere omtale af de realitetsændringer, der  

 sker i forhold til den gældende lovgivning.
Det understreges således, at hvor  

 der er tale om uændrede bestemmelser eller blot redaktionelle ændringer, skal  

 bestemmelserne forstås og anvendes i overensstemmelse med hidtidig praksis.
 Forslaget opretholder Vildtforvaltningsrådet, der i dag er  

 miljøministerens rådgivende organ i væsentlige spørgsmål om vildtforvaltning,  

 og som er sammensat af repræsentanter for de berørte interesseorganisationer.
 Lovforslagets adgang for ministeren til at udstede supplerende  

 retsforskrifter o. lign. vil kun blive udnyttet efter drøftelse i  

 Vildtforvaltningsrådet samt forhandling med de berørte myndigheder og  

 organisationer.
 Lovforslaget indeholder følgende kapitler:
 1. Formål m.v.
 2. Generelle vildtforvaltningsbestemmelser.
 3. Jagtretten.
 4. Jagtrettens udøvelse.
 5. Vildtreservater.
 6. Vildtskader.
 7. Jagttegn.
 8. Administration.
 9. Straf m.v.
 10. Ikrafttrædelses- og overgangsbestemmelser.
2.2 Lovforslagets område Forslaget indeholder en præcisering af, hvilke dyr og hvilke former for  

 jagt der er omfattet af lovens bestemmelser.
 Jagtbegrebet er i overensstemmelse med den gældende lov, således som det  

 fremgår af lovens forarbejder.
Ifølge forslaget gælder lovens regler om vildt samtlige danske  

 vildtlevende pattedyr og fugle, uanset om de er jagtbare eller ej.
Padder,  

 krybdyr og insekter er derimod omfattet af beskyttelsesreglerne i medfør af  

 naturbeskyttelseslovens kapitel 5. Det samme gælder pattedyr og fugle, der i  

 vildtlevende tilstand kun findes i andre lande.
Dog foreslås det, at vildtlevende pattedyr og fugle, der oprindeligt ikke  

 er danske, men som er udsat eller undsluppet menneskelig varetægt og har  

 etableret reproducerende bestande i den danske natur, skal være omfattet af  

 loven.
Som eksempler kan nævnes då- og sikavildt samt mink.
Pattedyr og fugle, der traditionelt betragtes som husdyr, er ikke omfattet  

 af loven, selvom de undslipper menneskelig varetægt og etablerer  

 vildtlevende, reproducerende bestande i naturen.
Som eksempler herpå kan  

 nævnes katte og tamduer.
Optagelse og evt. nedskydning af undslupne, forvildede tamdyr vil efter  

 forslaget ikke være omfattet af loven.
De er i stedet omfattet af  

 dyreværnsloven samt af mark- og vejfredsloven.
2.3. Vildtforvaltning Hovedprincippet i lovforslaget er som efter de gældende regler, at alt  

 vildt umiddelbart er fredet, med mindre der konkret er fastsat en jagttid for  

 vildtarten.
Endvidere må det vildt, der er fastsat jagttid for, kun jages  

 indenfor den jagttid, der er fastsat for den pågældende art.
Det foreslås, at den gældende lovs bilag 1, der udtømmende opregner de  

 vildtarter, for hvilke der kan fastsættes jagttid, udgår.
I stedet bemyndiges  

 miljøministeren til ved bekendtgørelse at fastsætte jagttider for de  

 vildtarter, der må jages.
Forslaget fastlægger de hovedprincipper, som skal  

 følges ved fastsættelse af jagttider.
Udsætning af pattedyr og fugle Efter forslaget skal der ske en stramning af det gældende forbud mod  

 udsætning af pattedyr og fugle.
Det er dog tanken, at det fortsat skal være  

 umiddelbart tilladt at udsætte gråand, fasan og agerhøne uden særlig  

 tilladelse.
Ingen pattedyr eller fugle udover de nævnte skal kunne udsættes  

 uden tilladelse.
Det er tanken, at der ikke vil blive givet tilladelse til  

 udsætning af eksotiske vildtarter.
 Endvidere vil der blive fastsat regler om tidsmæssige begrænsninger for de  

 vildtarter, der må udsættes, således at de kun må udsættes i tiden, fra den  

 pågældende arts jagttid ophører, til en måned før artens jagttid begynder.
Indfangning af vildt Det findes bl.a. af dyreværnsmæssige grunde ikke rimeligt, at danske  

 vildtarter indfanges med henblik på hold i fangenskab.
Derfor indføres med  

 forslaget en bemyndigelse for miljøministeren til at forbyde fangst af danske  

 vildtarter.
 Det er tanken, at der som hidtil vil blive mulighed for at opnå  

 dispensation til fangst af fasaner til æglægningsbrug og til fangst af vildt  

 til brug for videnskabelige undersøgelser.
Hold af vildt i fangenskab EF's fuglebeskyttelsesdirektiv påbyder medlemslandene at forbyde  

 besiddelse af fugle, der efter direktivet ikke må jages.
Derfor bemyndiger  

 forslaget miljøministeren til at forbyde sådant hold.
Det er dog tanken at tillade eksisterende hold af fredede pattedyr og  

 fugle, såfremt disse hold er etableret, før loven træder ikraft.
Dette vil  

 forudsætte, at ejeren underkaster sig visse kontrolforanstaltninger.  

 Etablering af nye hold af fredede vildtarter vil kun blive tilladt i ganske  

 særlige tilfælde.
Hold af vildt i landbrugsmæssigt drevne vildtfarme er ikke omfattet af  

 lovforslaget.
Vildtfarme reguleres i lov om opdræt af vildt og ræve, lov nr.  

 198 af 5. maj 1992, der hører under landbrugsministerens ressort.
Handel med vildt Det er tanken, at forslagets bemyndigelse til miljøministeren til at  

 fastsætte nærmere regler for handel med vildt bl.a. vil blive anvendt til  

 visse indskrænkninger i mulighederne for handel med vildt i forhold til de  

 nugældende regler.
Dels forpligter EF's fuglebeskyttelsesdirektiv Danmark til at foretage en  

 vis begrænsning af handlen med jagtbare fugle, dels er en begrænsning af  

 handelsmulighederne en naturlig følge af forslagets forbud mod erhvervsmæssig  

 jagt på fiskeriterritoriet.
Det er først og fremmest trækfugle, der  

 traditionelt nedlægges på fiskeriterritoriet, som det påtænkte forbud vil  

 omfatte.
Det er endvidere tanken, at levende vildt kun må handles, hvis det er  

 opdrættet i fangenskab.
For ikke-jagtbare arters vedkommende er det tanken at  

 indføre et generelt forbud mod handel.
Dog vil der under iagttagelse af visse  

 kontrolforanstaltninger blive mulighed for en begrænset handel.
 Reder og redetræer m.v.
 For at beskytte ynglende fugle indføres der med lovforslaget mulighed for,  

 at miljøministeren kan fastsætte regler om fældning af redetræer og om forbud  

 mod at ødelægge digesvalereder i yngleperioden.
 Endvidere kan der fastsættes regler om fældning af træer, der tjener som  

 opholdssteder for flagermus.
Ægsamling Der foreslås i lovforslaget et generelt forbud mod indsamling af fugleæg i  

 naturen med undtagelse af indsamling af gråandeæg fra kunstig rugeplads samt  

 æg fra ødelagte fasan-, gråande- og agerhønsereder.
 Det foreslås endvidere, at æg fra fuglearter, der tilhører den danske  

 fauna, ikke må handles, bortset fra fasan- gråande- og agerhønseæg.
2.4. Jagtretten Hovedprincippet i lovforslaget er som i de gældende regler, at jagtretten  

 er en del af ejendomsretten.
Der er med lovforslaget først og fremmest sket  

 en modernisering og forenkling af bestemmelserne.
Der foreslås dog visse  

 indholdsmæssige ændringer og begrænsninger.
I overenstemmelse med EF-retten og for at undgå et uacceptabelt jagttryk  

 på de danske vandfugle foreslås det at begrænse den frie jagt på  

 fiskeriterritoriet til jagt, der ikke er erhvervsmæssig.
Samtidig foreslås  

 det at ændre kravet om dansk statsborgerskab til et krav om fast bopæl i  

 Danmark, således at også udlændinge med fast bopæl i Danmark kan udøve den  

 frie jagtret på fiskeriterritoriet.
 Mindstestørrelse på jagtarealer m.v.
For at mindske jagttrykket på især mindre mose- og engparceller og af  

 sikkerhedsmæssige grunde foreslås det at forbyde jagtudøvelse på arealer  

 under 1 ha.
Af de samme grunde foreslås det at forbyde udlejning af  

 jagtretten på arealer, der ikke udgør mindst 5 ha.
 For at tilgodese den del af befolkningen, der ikke ønsker, at der jages i  

 umiddelbar nærhed af deres bolig, foreslås det også af støjmæssige årsager,  

 at der på land fastsættes en mindsteafstand på 50 m fra beboelser, indenfor  

 hvilken der ikke må drives jagt, medmindre beboerens samtykke foreligger.
Jagt på fiskeriterritoriet På fiskeriterritoriet foreslås de gældende regler for jagtudøvelse i  

 forhold til sommerhusområder og byzone ændret således, at jagtudøvelse ikke  

 må finde sted indenfor en afstand af 300 m fra henholdsvis beboelsesbygninger  

 og byzonearealer.
Som hovedregel vil der således på grund af  

 strandbeskyttelseslinien efter naturbeskyttelsesloven blive tale om en 200 m  

 jagtfri zone på fiskeriterritoriet ud for bebyggede områder.
Det foreslås, at jagtudøvelse på fiskeriterritoriet kun lovligt kan udøves  

 fra flydende båd eller pram.
Konsekvensen heraf er, at al jagtudøvelse til  

 fods på fiskeriterritoriet (vadning) forbydes, måske bortset fra et område i  

 Vadehavet.
 Reglerne om jagten på fiskeriterritoriet foreslås skærpet, således at jagt  

 på is foreslås forbudt bortset fra rævejagt, og således at der gives adgang  

 til evt. at forbyde jagt til fods på fiskeriterritoriet.
2.5. Jagtmåder Bestemmelserne i lovforslaget om udøvelse af jagten og om de tilladte  

 jagtmåder indeholder flere ændringer, som især skal sikre, at jagt drives så  

 humant som muligt.
Forslaget indeholder en generel beskrivelse af de hensyn,  

 der bør tages ved udøvelse af jagtretten.
Der er således i forslaget indføjet  

 nye bestemmelser om, at vildt ikke må jages på en sådan måde, at det udsættes  

 for unødig lidelse, samt et forbud mod uforsvarlig jagt.
 Reglerne i lovforslaget om forbud mod jagt med levende lokkedyr er en  

 skærpelse i forhold til den gældende lovgivning, der kun forbyder brug af  

 levende lokkefugle, der er blindede eller er berøvet flyveevnen ved  

 amputation af vingeled eller udtrækning af svingfjer, samt levende lokkefugle  

 i bur.
Standard for god jagtskik I forbindelse med lovforslaget har Vildtforvaltningsrådet udarbejdet en  

 standard for god jagtskik.
Standarden indeholder bl.a. de etiske regler for  

 jagtudøvelse, der i nogen udstrækning ligger til grund for selve lovens  

 tekst.
Den indeholder også en række regler, som angiver retningslinier for,  

 hvilke moralske forpligtelser jægeren har til bl.a. at udføre vildtpleje og  

 drive en i forhold til vildtet skånsom jagt.
Det er ikke fundet hensigtsmæssigt at optage sådanne jagtetiske regler  

 direkte som en del af loven eller at udstede en bekendtgørelse herom.
Efter  

 lovforslagets fremsættelse vil Vildtforvaltningsrådets »Jagtetiske  

 regler« blive tilstillet folketingsudvalget.
 Det er foreslået, at kendskab til de jagtetiske principper skal være en  

 del af den obligatoriske jagtprøve.
Våben og ammunition Lovforslaget indeholder et umiddelbart forbud mod at udøve jagt med andet  

 end skydevåben.
De nærmere regler fastsættes af miljøministeren.
Forbudet vil  

 gøre de nugældende bestemmelser om forbud mod jagt med mynder og ugler  

 overflødige.
Derudover foreslås en bemyndigelse for miljøministeren til at fastsætte  

 regler om våbentyper og ammunition.
Det indebærer bl.a., at reglerne om  

 regulering af, herunder forbud mod anvendelsen af blyhagl fremover vil blive  

 fastsat i medfør af lov om jagt og vildtforvaltning og ikke som hidtil i  

 medfør af lov om kemiske stoffer og produkter, jf. lovbekendtgørelse nr. 566  

 af 15. august 1989.
Jagt med hund Anskydning af vildt i forbindelse med jagtudøvelse er et væsentligt  

 dyreværnsmæssigt problem.
Det er imidlertid ikke fundet hensigtsmæssigt i  

 forslaget at fastsætte nærmere regler for maksimale skudafstande i relation  

 til våbentyper og vildtarter, idet disse spørgsmål behandles grundigt i  

 forbindelse med den obligatoriske jagtprøve og i de jagtetiske principper.
 For at sikre at mest muligt af det vildt, der anskydes i forbindelse med  

 jagt, bliver fundet, er det i lovforslaget foreslået, at der ved jagt på  

 fugle og harer på landarealer og i bevoksninger af siv og rør skal medbringes  

 apporterende hund.
 For så vidt angår anskydning af klovbærende vildt foreslås det, at  

 miljøministeren kan fastsætte regler om, at en registreret schweisshundefører  

 skal kontaktes, såfremt det anskudte vildt ikke er fundet inden for kortere  

 tid efter anskydningen.
Skydeplatforme/Kunstige skjul Det gældende forbud mod anvendelse af skydeplatforme i forbindelse med  

 jagt på klovbærende vildt foreslås lempet, således at der i stedet i medfør  

 af loven fastsættes krav om platformenes placering og udformning.
2.6. Vildtreservater Mulighederne for at oprette reservater for vildtet både på land og i  

 vådområder foreslås opretholdt efter de gældende reguleringsprincipper med  

 visse ændringer, bl.a. at oprettelse af reservater ikke nødvendigvis sker for  

 en tidsbegrænset periode.
 Der pågår i øjeblikket et forberedende arbejde med henblik på oprettelse  

 af vildtreservater i EF-fuglebeskyttelsesområderne.
2.7. Vildtskader Reglerne om vildtskader erstatter den gældende lovs regler om bekæmpelse  

 af skadevoldende vildt.
Reglerne i lovforslaget er dog ændret således, at  

 ingen pattedyr eller fugle i fremtiden vil blive benævnt som  

 »skadevoldende vildt«.
 I stedet vil der af miljøministeren blive fastsat regler om, i hvilke  

 tilfælde det er tilladt at foretage regulering eller bekæmpelse af vildt for  

 at undgå eller begrænse skader forårsaget af vildt.
2.8. Jagttegn Forslaget til bestemmelserne om jagttegn opretholder den gældende lovs  

 principper for udstedelse af jagttegn.
 Derudover foreslås der en særlig prøve for personer, der vil have  

 tilladelse til jagt med riffel.
2.9. Jagttegnsafgift Ifølge den gældende lov skal jagttegnsafgiften indbetales til Jagtfonden.  

 Med vedtagelsen af finansloven for l990 blev Jagtfonden nedlagt pr. 1. januar  

 l990, jf. tekstanmærkning nr. 54 til § 27.39.01. I anmærkning II til  

 tekstanmærkningen er anført, at forslag til de tekniske ændringer af lov om  

 jagt og vildtforvaltning som følge af ophævelse af fonden vil blive fremsat  

 på et senere tidspunkt.
 Lovforslaget gennemfører disse tekniske ændringer og tydeliggør, at der er  

 tale om en formålsbestemt afgift.
 Ved en evt. forhøjelse af jagttegnsafgiften vil midlerne være bundet til  

 anvendelse inden for lovens formål.
2.10. Vildtforvaltningsrådet Vildtforvaltningsrådet, der er miljøministerens rådgivende organ i  

 væsentlige spørgsmål om vildtforvaltning, foreslås opretholdt.
 Rådet er i dag sammensat af repræsentanter fra følgende  

 interesseorganisationer:
Danmarks Jægerforbund Danmarks Naturfredningsforening Dansk Erhvervsjordbrug Dansk Ornitologisk Forening Dansk Skovforening Danske Husmandsforeninger De danske Landboforeninger Friluftsrådet Naturfredningsrådet.
Endvidere har Foreningen til Dyrenes Beskyttelse i Danmark i den senere  

 tid haft adgang til at deltage i rådets møder.
Det foreslås, at Foreningen  

 til Dyrene Beskyttelse i Danmark indtræder permanent i  

 Vildtforvaltningsrådet.
I reglerne om oprettelse af vildtreservater nævner den gældende lov  

 Vildtforvaltningsrådets Reservatudvalg.
Det skønnes imidlertid ikke  

 nødvendigt i selve lovens tekst at nævne et sådant underudvalg.
 Det foreslås at nedlægge Jagtrådet, idet dette råds arbejde efterhånden  

 helt er overgået til Vildtforvaltningsrådet.
2.11. Jægere under 18 år Den gældende regel om, at jægere under 18 år skal være ifølge med en  

 person over 18 år, der har gyldigt jagttegn, foreslås ophævet, således at  

 jagttegnsløsere fra det fyldte 16. år kan gå alene på jagt.
 På baggrund af de krav, der stilles til nye jægere i forbindelse med den  

 obligatoriske jagtprøve, både hvad angår viden om vildt, sikkerhedsregler og  

 lovgivningen, findes det ikke betænkeligt at ophæve den gældende regel.  

 Undersøgelser viser, at 16 - 18 årige jægere ikke hyppigere end ældre jægere  

 forvolder skade eller overtræder gældende regler for jagtudøvelse.
3. Internationale forpligtelser Den gældende lov om jagt og vildtforvaltning er tidligere blevet ændret,  

 således at den opfylder de målsætninger m.v., som forskellige EF-retsakter og  

 internationale konventioner m.v. fastsætter, og som Danmark har tiltrådt.
Lovforslaget skal i forlængelse heraf bl.a. også ses som led i en  

 forbedret opfyldelse af disse internationale forpligtelser, f.eks. gennem de  

 ændrede regler for hold af og handel med vildt.
Det drejer sig specielt om  

 følgende internationale aftaler:
 Ramsar-konventionen af 2. februar l971 om vådområder af  

 international betydning, navnlig som levesteder for vandfugle.  

 Medlemsstaterne er forpligtet til at sikre beskyttelsen af de særlige  

 vådområder af international betydning, som staterne har udpeget i henhold til  

 konventionen, samt til at fremme beskyttelsen af vådområder i almindelighed.
EF's fuglebeskyttelsesdirektiv af 2. april l979 (79/409/EØF)  

 pålægger medlemsstaterne en forpligtelse til at beskytte vildtlevende  

 fuglearter mod udryddelse og at gennemføre særlige  

 beskyttelsesforanstaltninger for en række sjældne eller truede fuglearter,  

 opført på bilagene til direktivet.
Direktivet indeholder bl.a. bestemmelser  

 om jagt på og besiddelse af vilde fugle samt om indsamling af æg m.v.  

 Direktivet indeholder endvidere en forpligtelse til at beskytte 111  

 geografiske områder, som Danmark efter direktivet har udpeget som særlige  

 beskyttelsesområder.
Disse EF-fuglebeskyttelsesområder omfatter alle de  

 områder, der er udpeget i medfør af Ramsarkonventionen.
EF-direktivet om bevarelse af vilde dyr og planter samt af disses  

 naturlige og delvis naturlige levesteder (Habitatdirektivet) af 21. maj  

 1992 (92/43/EØF). Direktivet skal være administrativt implementeret i  

 medlemslandene senest den 5. juni 1994. Direktivet forpligter på samme måde  

 som fuglebeskyttelsesdirektivet medlemsstaterne til at udpege særlige  

 beskyttelsesområder.
Disse områder skal sammen med fuglebeskyttelsesområderne  

 indgå i et sammenhængende, økologisk, europæisk net af særlige  

 bevaringsområder.
Direktivet forpligter endvidere medlemsstaterne til at  

 træffe foranstaltninger til beskyttelse af de udpegede områder og af de arter  

 af vilde dyr og planter, der er opført på direktivets lister.
Direktivet  

 indeholder bl.a. regler om indfangning og opbevaring af disse arter.
 Bern-konventionen af 19. september l979 om beskyttelse af Europas  

 vilde dyr og planter samt naturlige levesteder, især beskyttelse af  

 migrerende arter.
 Bonn-konventionen af 23. juni 1979 om beskyttelse af migrerende  

 arter af vilde dyr, hvis beskyttelse nødvendiggør samarbejde mellem flere  

 stater, herunder regionale aftaler om specielle arter indgået i henhold til  

 konventionen.
 Danmark har underskrevet, men endnu ikke ratificeret to regionale aftaler  

 inden for rammerne af Bonn-konventionen dels om beskyttelse af europæiske  

 flagermus, dels om beskyttelse af små hvaler i Østersøen og Nordsøen.
 Udover ovennævnte aftaler m.v. regulerer Washington-konventionen om  

 international handel med udryddelsestruede dyr og planter (CITES) og  

 den dertil knyttede umiddelbart gældende EF-Rådsforordning af 3. december  

 1982 (EØF 3626/82) om anvendelse af Washington-konventionen i Fællesskabet  

 den internationale handel med de arter af dyr og planter, der er optaget på  

 konventionens lister, herunder alle danske arter af rovfugle.  

 Endvidere reguleres indenlandsk handel, kommerciel udstilling m.m. med de  

 særligt udryddelsestruede arter.
 EF-kommissionen har den 6. december l991 fremsat et forslag til en ny  

 Rådsforordning (KOM (91) 448 endelig udg. - SYN 370) til afløsning af den  

 gældende forordning.
4. Administrative og økonomiske forhold 4.1. Staten Forslaget er en konsekvens af og gennemfører lovteknisk ændringerne i  

 forbindelse med den ressortomlægning, der fandt sted i 1989, da jagt- og  

 vildtforvaltningsområdet blev flyttet fra Landbrugsministeriet til  

 Miljøministeriet.
Herved blev institutionen Vildtforvaltningen nedlagt.
Forvaltningens  

 administrative beføjelser blev overført til Skov- og Naturstyrelsen, og  

 Vildtbiologisk Station blev overført til Danmarks Miljøundersøgelser.
 Forslaget gennemfører endvidere lovteknisk de nødvendige ændringer som  

 følge af Folketingets beslutning om ved vedtagelsen af finansloven for 1990  

 at nedlægge Jagtfonden.
 Desuden indeholder lovforslaget hovedparten af de forslag, som er fremsat  

 i Vildtforvaltningsrådets rapport fra oktober 1991: »Indstilling fra  

 Vildtforvaltningsrådet til Skov- og Naturstyrelsen vedr. revision af lov om  

 jagt og vildtforvaltning«.
 Lovforslaget skønnes ikke at have væsentlige, økonomisk-administrative  

 konsekvenser i forhold til de nuværende aktiviteter på området.
 Lovforslaget kan på det økonomisk-administrative område belyses inden for  

 følgende hovedområder:
1. Jagttegnsafgift 2. Gebyrer ved lovens administration 3. Jagtforsikring 4. Vildtreservater 5. Nye arbejdsopgaver 4.1.1. Jagttegnsafgift Jagttegnsmidlerne vil være bundet til anvendelse inden for lovens formål.  

 Lovforslagets § 12 og § 45 opregner med baggrund i § 1 de formål, hvortil  

 jagttegnsmidlerne kan anvendes.
 Det er under overvejelse, om jagttegnsafgiften skal forhøjes med henblik  

 på en styrket varetagelse af lovens jagt- og vildtforvaltningsformål.
I 1991 indbragte de samlede afgifter på jagtområdet, incl. prøvegebyrer,  

 et provenu til statskassen på 42,6 mill. kr., hvoraf jagttegnsafgiften  

 udgjorde 39,2 mill. kr.
I 1991 er der anvendt 43,2 mill. kr. til jagt- og  

 vildtforvaltningsformål.
En opgørelse over de tilsvarende budgettal for 1992  

 viser, at der er budgetteret med indtægter på 40,4 mill. kr. og udgifter på  

 41,6 mill. kr.
4.1.2. Gebyrer ved lovens administration I lovforslaget skabes hjemmel til at fastsætte gebyrer til dækning af  

 administration af loven.
 Ved opkrævning af gebyrer vil størrelsen blive fastlagt efter de  

 kalkulationsprincipper, der er fastsat af Finansministeriet.
4.1.3. Jagtforsikring Til den nuværende jagtforsikring opkræves en årlig præmie på 20 kr.  

 Præmiebeløbet vil fortsat blive opkrævet, såfremt den nuværende ordning  

 videreføres.
Det overvejes dog, om der er anledning til at ændre principperne  

 for forsikringsordningen.
4.1.4. Vildtreservater På finansloven er der i øjeblikket afsat 350.000 kr. årligt til  

 erstatninger for oprettelse af vildtreservater.
En evt. forhøjelse af  

 jagttegnsafgiften vil også kunne bidrage til et større årligt  

 erstatningsbeløb.
4.1.5. Nye arbejdsopgaver I forhold til den gældende lov er der med lovforslaget foreslået en række  

 bestemmelser, der vil medføre en større arbejdsmæssig belastning for Skov- og  

 Naturstyrelsen.
Den øgede arbejdsmæssige og økonomiske belastning skønnes dog  

 at være af et sådant omfang, at den vil kunne holdes inden for de nuværende  

 ressourcer.
 De nye opgaver er bl.a. opgaver vedr. indførelse af riffelprøve, nye  

 regler om hold af vildt, ændrede regler om handel med vildt m.v., ændrede  

 regler om udsætning samt skærpede regler om ægsamlinger.
Vedr. riffelprøverne skønnes det, at der hvert år vil være ca. 3.000  

 personer, som aflægger prøven.
De årlige udgifter hertil skønnes at ville  

 udgøre ca. 450.000 kr., som forventes dækket ved et riffelprøve-gebyr.
 En evt. forhøjelse af jagttegnsafgiften kan skabe grundlag for en  

 aktivitetsforøgelse inden for lovens område.
4.2. Amtskommuner og kommuner Lovforslaget har ingen administrative eller økonomiske konsekvenser for  

 amtskommuner og kommuner.
Bemærkninger til lovforslagets enkelte bestemmelser Til kapitel 1 Til § 1 Dem gældende lov indeholder ikke en egentlig formålsbestemmelse, men i  

 lighed med de øvrige hovedlove inden for Miljøministeriets område er det  

 fundet nødvendigt ved en formålsbestemmelse at afstikke rammerne for de  

 hensyn, som lovligt kan og skal tages ved lovens administration og ved  

 anvendelsen af lovens bemyndigelse for ministeren.
 Formålsbestemmelsen i § 1 understreger, at det er hovedformålet med loven  

 at sikre vildtet og - i lighed med naturbeskyttelsesloven - vildtets  

 levesteder, og at jagtudøvelsen skal ske i sammenhæng og balance hermed,  

 således at der sikres en langsigtet afvejning af beskyttelses- og  

 benyttelseshensyn.
Til § 2 Til stk. 1 Den foreslåede beskrivelse af lovens område betyder, at loven omfatter  

 alle vildtlevende pattedyr og fugle, der forekommer naturligt i Danmark,  

 uanset om de er fredede eller jagtbare.
Loven omfatter således også de arter  

 af trækfugle, som under deres træk kun opholder sig kortvarigt eller sjældent  

 i Danmark.
Det præciseres endvidere, at det ikke er af betydning, om vildtet er udsat  

 eller undsluppet menneskelig varetægt.
På den anden side er forvildede  

 pattedyr og fugle, som traditionelt holdes som husdyr (tamdyr), ikke omfattet  

 af loven.
Til denne kategori hører f. eks. katte og tamduer.
Reglen i den  

 gældende lovs § 11 om, at omstrejfende katte må nedskydes, når de befinder  

 sig mere end 150 m fra anden persons hus, er som en konsekvens heraf udgået.  

 Forholdende vedr. omstrejfende katte og forvildede tamduer m.v. reguleres  

 således fremover alene af dyreværnsloven og mark- og vejfredsloven.
Forvildede pelsdyr som mink, mårhund og vaskebjørn udgør et grænsetilfælde  

 mellem husdyr og vildt.
Ifølge mark- og vejfredslovens § 1, stk. 2, bliver  

 disse dyr betragtet som husdyr i de første 2 måneder efter, at de er  

 undsluppet fangenskab.
Herefter får de »status« som vildt og vil  

 være omfattet af loven.
Tilsvarende gælder, at mærkede hjortedyr, der  

 undslipper fra en bedrift med opdræt af hjorte, i medfør af lov nr. 341 af  

 14. maj 1992 om opdræt af vildt og ræve betragtes som husdyr i de første 2  

 måneder efter, de er undsluppet bedriften, og at de som konsekvens heraf i  

 den periode ikke er omfattet af lovforslaget.
 Afgrænsningen i forhold til reglerne i naturbeskyttelsesloven, lov nr. 9  

 af 3. januar 1992, om beskyttelse af faunaen er, at lov om jagt og  

 vildtforvaltning omfatter samtlige danske, vildtlevende pattedyr og fugle,  

 hvorimod pattedyr og fugle, der i vildtlevende tilstand kun findes i andre  

 lande, samt padder, krybdyr og insekter er omfattet af  

 naturbeskyttelsesloven.
Til stk. 2 Begrebet jagt er ikke defineret i den nugældende lov, men er omtalt i  

 bemærkningerne til loven.
Det foreslås , at begrebet tydeliggøres i selve  

 lovens tekst.
Det væsentligste element i jagtbegrebet er efterstræbelse af  

 vildtet med dertil egnet våben eller fangstredskab.
Også handlinger, der har  

 til formål at jage vildtet op med henblik på beskydning eller fangst, må  

 anses for en del af jagten.
Som eksempel kan nævnes opjagning af vildt med  

 hund, motorbåd eller klapning.
Kun efterstræbelse af pattedyr eller fugle,  

 der forekommer vildtlevende i Danmark, er omfattet.
Aflivning af forvildede  

 tamdyr (katte, duer m.v.) eller af ikke-danske vildtarter, der undslipper fra  

 dyreparker eller zoologiske haver o.lign., er ikke omfattet af begrebet.
Den gældende lov indeholder i Kapitel VIII særlige regler om bekæmpelse af  

 skadevoldende pattedyr og fugle.
Begrebet »skadevoldende vildt«  

 anvendes ikke i lovforslaget.
Lovforslagets jagtbegreb betyder, at også regulering af vildt i  

 forbindelse med vildtskader betragtes som jagt, og i kapitel 8 er der derfor  

 opstillet hovedprincipper for de regler, ministeren kan fastsætte for at  

 undgå eller begrænse vildtskader.
I disse regler kan lovens øvrige  

 bestemmelser for jagt fraviges, f. eks. § 23 hvorefter nedlæggelse eller  

 ombringelse af vildt kun må finde sted med skydevåben.
Til kapitel 2 Kapitlet indeholder lovens væsentligste regler til beskyttelsen af de  

 danske pattedyr og fugle, d.v.s. de bestemmelser, der sammen med  

 bestemmelserne i kapitel 5 om vildtreservater skal give de bedste betingelser  

 for at sikre den naturlige bestand af vildtlevende pattedyr og fugle ved at  

 fastsætte sådanne rammer for udnyttelsen af vildtet, at denne sker på en  

 afbalanceret måde i forhold til behovet for beskyttelse.
 Det principielle udgangspunkt for fastsættelse af jagttid er, at den hvert  

 år maksimalt kan være på 5 måneder, og at vildtet derfor skal være fredet den  

 resterende del af året.
Til § 3 Til stk. 1 Bestemmelsen opretholder den gældende lovs princip om, at alt vildt som  

 udgangspunkt er fredet, medmindre der efter en konkret vurdering for de  

 enkelte arter er fastsat en jagttid for arten.
 Endvidere fastslås det, at jagt på den enkelte art kun må ske indenfor den  

 fastsatte jagttid.
Til stk. 2 Lovforslaget indeholder ikke en liste over, hvilke arter ministeren kan  

 fastsætte jagttider for.
I stedet er hovedprincipperne for adgangen til at  

 fastsætte jagttider beskrevet.
Eet af de nye hovedprincipper er, at der ikke  

 bør drives jagt i yngletiden, d.v.s. den tid af året, hvor yngelen ikke kan  

 klare sig selv.
Som hidtil er det hensigten, at der løbende skal kunne ske en justering af  

 de fastsatte jagttider i forhold til udsving i bestandene.
Som følge af  

 forslaget om at lovfæste hovedprincipperne for fastsættelse af jagttider vil  

 der ikke nødvendigvis være behov for en revision af reglerne hvert tredie år,  

 som det har været praksis under den gældende lov.
Der er i forhold til den gældende bekendtgørelse om jagttid for visse  

 pattedyr og fugle ikke tanker om væsentlige ændringer.
Det er dog tanken at  

 afkorte dykandejagten med 1 måned, således at jagttiden slutter med udgangen  

 af januar måned.
Endvidere overvejes det at frede grævlingen og afkorte  

 jagttiden for ringdue, således at den af hensyn til evt. yngel først må jages  

 fra 1. september.
Til stk. 3 Bestemmelsen svarer til den gældende bestemmelse i lovens § 26, stk. 5,  

 med den ændring, at det foreslås, at muligheden for at fastsætte frivillige  

 jagttider for velarronderede lokalområder fjernes.
Bestemmelsen har ikke  

 været brugt i praksis.
Problemer med for stort jagttryk på små arealer er i  

 stedet foreslået løst ved indførelse af krav om mindstestørrelser for  

 jagtarealer, jf. forslagets § 18.
 Bestemmelsen kan desuden tænkes anvendt i EF-fuglebeskyttelsesområder.
Til § 4 Til stk. 1 Bestemmelsen svarer til den gældende lovs § 13, stk. 1.
Til stk. 2 Bemyndigelsen agtes anvendt til at fastsætte bestemmelser om, at ænder,  

 måger, blishøns og gæs må skydes på træk i tiden fra 11/2 time før solopgang  

 til 11/2 time efter solnedgang, således at den gældende afkortning af  

 jagttiden på andefugle i december måned til 1 time efter solnedgang ophæves.
Til § 5 Det har været overvejet, om der burde indføres licensjagt på klovbærende  

 vildt, navnlig på kronvildt.
Overvejelserne er endt med, at det ikke skønnes, at der på nuværende  

 tidspunkt er behov for at indføre licensjagt på kronvildt i Danmark.  

 Forvaltningen af det klovbærende vildt kan styres tilfredsstillende ved  

 lokale begrænsninger i jagttiden.
Det nuværende bestandsniveau og  

 vildtudbyttet af det klovbærende vildt må anses for tilfredsstillende.
Hertil  

 kommer, at erfaringerne fra Sverige, hvor elgjagten styres ved udstedelse af  

 licenser, viser, at dette system er dyrt at administrere.
 Da det imidlertid ikke kan afvises, at det på et senere tidspunkt kan  

 blive aktuelt at indhøste erfaringer med forvaltning af lokale bestande af  

 f.eks. kronvildt ved hjælp af licensordninger, foreslås det, at ministeren  

 bemyndiges til at udarbejde regler herom.
Tilladelserne vil kunne begrænses med hensyn til dyrenes antal, køn og  

 alder.
Ved fastlæggelse af kvoterne skal der tages hensyn til bestandens  

 størrelse, artens levevilkår i de enkelte områder, den skade, den pågældende  

 vildtart evt. forvolder, og størrelsen af den jagtberettigedes areal.
Til § 6 Indfangning af vildt i naturen Det er tanken med lovforslaget at opretholde og tydeliggøre det gældende  

 forbud mod at indfange individer af danske vildtarter i naturen.
Det er bl.a.  

 dyreværnsmæssige hensyn, der ligger bag forbudet.
 Det er dog tanken fortsat at tillade indfangning af fasaner til æglægning  

 under forudsætning af, at fuglene udsættes i naturen efter æglægningen.
Hold af vildt opdrættet i fangenskab EF's fuglebeskyttelsesdirektiv af 2. april 1979 pålægger medlemsstaterne  

 at forbyde hold af ikke-jagtbare fuglearter, der i vild tilstand har deres  

 naturlige ophold på medlemsstaternes område i Europa.
I overensstemmelse med  

 direktivets undtagelsesbestemmelser i artikel 6, nr. 2 og 3, samt artikel 9  

 er det tanken med hjemmel i lovforslaget at fastsætte nedennævnte regler for  

hold af vildt opdrættet i fangenskab.
Det eksisterende forbud mod hold  

 af vildt, der ikke er opdrættet i fangenskab, opretholdes.
1. Jagtbare arter Det vil fortsat være lovligt at holde vildt som traditionelt opdrættes med  

 henblik på udsætning til jagtlige formål.
Dette gælder bl.a. hold af fasaner,  

 agerhøns og gråænder.
2. Ikke-jagtbare arter 2.1. Eksisterende hold Eksisterende hold af individer af fredede, danske fugle- og pattedyrarter,  

 som er yngel af dyr, der er lovligt erhvervet og gennem flere generationer  

 har været holdt i fangenskab, vil fortsat være tilladt.
Lovligheden vil dog  

 blive betinget af, at ejeren af det pågældende vildt fører en løbende  

 fortegnelse over de dyr, der holdes, og fra hvem dyrene er erhvervet.
 For sjældne og truede danske vildtarter samt rovfugle vil der dog i  

 princippet være forbud mod også eksisterende dyrehold.
 Der vil imidlertid ifølge bekendtgørelsen om dyrehold m.v. blive mulighed  

 for dispensation til hold af fugle, der er lovligt erhvervet og gennem flere  

 generationer har været holdt i fangenskab, hvis ejeren underkaster sig  

 særlige regler om anmeldelsespligt og fornøden kontrol.
Kontrollen med, at der f.eks. i et fuglehold kun findes fugle opdrættet i  

 fangenskab, tænkes primært udført ved udtagelse af blodprøver af de enkelte  

 individer.
Ejeren kan ikke modsætte sig prøveudtagningen, idet den foreslås  

 at kunne finde sted uden retskendelse.
Blodprøverne vil om nødvendigt senere  

 kunne analyseres (DNA-analyse). Dette kan om fornødent kombineres med en form  

 for entydig mærkning af de pågældende dyr.
2.2 Nye hold Der vil i bekendtgørelsen om hold af vildt m.v. blive indsat en  

 bestemmelse, ifølge hvilken der vil være mulighed for, at myndighederne i  

 særlige tilfælde kan tillade nye hold af fredede, danske vildtarter.
De  

 ovenfor nævnte regler om anmeldelse og kontrol vil også gælde i disse  

 situationer.
Landbrugsmæssigt opdræt af vildt Landbrugsmæssigt opdræt af vildt, der er omfattet af lov nr. 341 af 14.  

 maj 1992 om opdræt af vildt og ræve, er ikke omfattet af lovforslaget.
Der er  

 dog ifølge vildtopdrætsloven mulighed for, at dyrehaver med hjorte undtages  

 fra denne lov.
Disse vil da i givet fald blive omfattet af lov om jagt og  

 vildtforvaltning.
Europæiske fuglearter, der ikke forekommer i Danmark Hjemlen til at indføre et forbud mod at importere og holde fuglearter, der  

 er omfattet af EF's fuglebeskyttelsesdirektiv, men som ikke forekommer  

 vildtlevende i Danmark, findes i naturbeskyttelseslovens § 30, stk. 1.
Handel med vildt 1. Nedlagt vildt De nugældende regler i lovens §§ 30 og 31 tillader handel med lovligt  

 nedlagt, indfanget eller avlet vildt.
Vildtet må dog kun handles i jagttiden  

 og indtil 8 dage efter dennes ophør.
Formålet med det nugældende handelsforbud udenfor jagttiden har været at  

 gøre det lettere at kontrollere overholdelsen af fredningsbestemmelserne.
Det  

 skønnes imidlertid, at en ophævelse af forbudet mod handel uden for jagttiden  

 ikke vil medføre en forøgelse af den ulovlige jagt.
 De nugældende regler om, at vildtet kun må handles i jagttiden og 8 dage  

 efter jagttidens udløb vil derfor blive ændret, således at det gøres lovligt  

 at handle med visse jagtbare vildtarter hele året.
Bemyndigelsen til at fastsætte bestemmelser om handel med vildt vil blive  

 udnyttet til at forbyde handel med andre vildtarter end 1) hår- og pelsvildt, 2) fasaner, agerhøns, skovduer og skovsnepper, 3) grågæs, canadagæs, gråænder, krikænder og 4) visse vildtarter, der er nedlagt i henhold til regler udstedt i medfør  

 af forslagets § 37 om vildtskader.
Forslaget vil navnlig indskrænke mulighederne for handel med trækfugle.
En  

 væsentlig del af disse fugle nedlægges på fiskeriterritoriet, hvor jagten er  

 fri.
 Baggrunden for forslaget er, at beskydningen af trækfugle som nævnt  

 overvejende sker på fiskeriterritoriet, hvor det foreslås, at erhvervsmæssig  

 jagt ikke længere skal være tilladt, jf. § 15, stk. 1. Forslaget supplerer  

 derved forbudet mod erhvervsmæssig jagt, som ellers ville være vanskeligt at  

 kontrollere.
 De arter, der herefter må handles, er standvildtarter og almindeligt  

 forekommende trækfugle.
2. Handel med levende vildt Handel med levende individer af vildtarter, for hvilke der er fastsat  

 jagttid, vil kun blive tilladt under forudsætning af, at vildtet er opdrættet  

 i fangenskab og er afkom af lovligt erhvervet vildt.
Det er tanken at forbyde handel med levende individer af vildtarter, for  

 hvilke der ikke er fastsat jagttid.
Der vil dog blive mulighed for  

 dispensation for handel med fredede vildtarter mellem ejere af lovlige  

 dyrehold.
For så vidt angår handel med arter, der er omfattet af  

 Washington-konventionen og de tilhørende EF-regler, vil handel tillige kræve  

 tilladelse efter disse regler.
Den nævnte handel vil blive underkastet  

 særlige kontrolbestemmelser.
 Handel med vildt, der stammer fra landbrugsmæssigt drevne vildtfarme, er  

 ikke omfattet af lovforslaget.
Indsamling af æg Det er endvidere tanken at forbyde indsamling af og handel med æg fra  

 vildtlevende danske fugle.
 Forbudet skal ikke gælde indsamling af og handel med æg af gråand fra  

 kunstige rugepladser samt æg fra ødelagte fasan-, gråande- og agerhønsereder.
 Den hidtidige adgang for grundejeren til at borttage æg af sølvmåge og  

 stormmåge til eget forbrug efter den gældende lovs § 29a tænkes ophævet.
Registrering af private ægsamlinger vil være en administrativ belastning,  

 som vil kræve en del ressourcer.
Opgaven kan evt. løses ved overdragelse til  

 en privat organisation, evt. til et zoologisk museum eller lignende.  

 Registreringen foreslås belagt med et gebyr til dækning af omkostningerne ved  

 registreringen, jf. § 53.
Udsætning af vildt Endelig tænkes bemyndigelsen anvendt til at gennemføre et generelt forbud  

 mod at udsætte pattedyr og fugle.
Efter de gældende regler i lovens § 43 må  

 pattedyr og fugle, der tilhører landets naturlige fauna, udsættes, hvor den  

 pågældende art er naturligt forekommende.
Derimod er det allerede efter de  

 gældende regler forbudt at udsætte pattedyr og fugle, der ikke tilhører  

 landets naturlige fauna.
Reglerne vil fortsat undtage gråand, fasan og agerhøne.
Disse fugle skal  

 dog kun kunne udsættes i tiden fra den pågældende arts jagttid ophører til en  

 måned før artens jagttid.
 Formålet hermed er at undgå udsætning af såkaldte »skydefugle«  

 umiddelbart før en jagt.
Når der er væsentlige samfundsmæssige interesser, der gør en dispensation  

 ønskelig, f. eks. i forbindelse med videnskabelige undersøgelser eller i  

 forbindelse med gennemførelse af forvaltningsplaner for een eller flere  

 vildtarter, vil der kunne gives dispensation fra forbudet.
Endvidere vil der  

 kunne dispenseres fra forbudet i forbindelse med hundeprøver, hvor der er  

 behov for udsætning af agerhøns og fasaner i jagttiden og umiddelbart før  

 denne.
Til § 7 For at beskytte redetræer mod ødelæggelse i yngletiden påtænkes det at  

 indføre et forbud mod at fælde kolonirugende fugles redetræer i tiden 1.  

 februar - 31. juli og rovfugles redetræer i tiden 1. marts - 31. august.
For  

 at kunne leve op til forpligtelserne i EF's fuglebeskyttelsesdirektiv er  

 bestemmelsen dog ikke begrænset til de nævnte redetræer.
Det er endvidere  

 tanken at indføre et forbud mod at ødelægge digesvalereder i tiden 1. februar  

 - 31. august.
 Endvidere påtænkes det det at indføre forbud mod at fælde hule træer og  

 træer med spættehuller i visse perioder af året, dels af hensyn til  

 ynglekolonier for flagermus, dels af hensyn til vintersovende flagermus.
Til § 8 Bestemmelsen svarer til den gældende lovs § 29, stk. 1.
Til § 9 Bestemmelsen svarer til den gældende lovs § 29, stk. 2.
Til § 10 Bestemmelsen er en modernisering og forenkling af den gældende lovs § 32,  

 som ændret ved § 18 i lov nr. 936 af 27. december 1991 om ændring af  

 forskellige lovbestemmelser om erhvervsudøvelse på grundlag af autorisation  

 m.v.
 Det er hensigten at videreføre den nuværende regel om, at en meddelt  

 autorisation kan nægtes, f. eks. hvis den pågældende konservator har en  

 betydelig forfalden gæld til det offentlige i størrelsesordenen 50.000 kr. og  

 derover, og tilbagekaldes, hvis gælden er i størrelsesordenen 100.000 kr. og  

 derover.
Til § 11 Til stk. 1 Bestemmelsen svarer til den gældende lovs § 29 b.
Med hjemmel i denne er  

 der oprettet et såkaldt »Schweisshunderegister« over hundeførere,  

 der uden vederlag medvirker ved opsporing og aflivning af anskudte eller  

 påkørte dyr.
Erfaringerne med ordningen har hidtil været positive.
Det  

 foreslås, at ordningen fortsættes og udbygges, jf. bemærkningerne til stk. 2  

 om pligt til tilkaldelse af sporsøgende hund.
 Bestemmelsen vil endvidere kunne anvendes til at sikre, at personer, der  

 bemyndiges til at aflive olieforurenede fugle, kan få adgang til private  

 ejendomme, hvor fuglene evt. findes.
 Adgang til privat ejendom vil så vidt muligt ske efter forudgående  

 meddelelse til ejeren eller brugeren.
Til stk. 2 Bemyndigelsen skal dels anvendes til at fastsætte regler for hundeførernes  

 optræden i forbindelse med eftersøgninger af vildt i lighed med de nugældende  

 »Regler for legitimerede hundeførere og hunde, der er optaget i Skov- og  

 Naturstyrelsens Schweisshunderegister«.
Dels agtes bemyndigelsen anvendt  

 til at stille krav om, at der altid skal tilkaldes en registreret hundefører,  

 hvis der er sikre tegn på anskydning af klovbærende vildt, og vildtet ikke er  

 fundet inden for kortere tid efter anskydningen.
Medlemskab af registret er  

 ulønnet og bygger helt på frivillig indsats.
Registret har i øjeblikket ca.  

 150 medlemmer.
Da det er frivilligt, om man vil optages i registret, er der imidlertid  

 ingen sikkerhed for, at der til enhver tid vil være et tilstrækkeligt antal  

 hundeførere til rådighed til at gennemføre et krav om, at der altid skal  

 tilkaldes en sporsøgende hund.
Bemyndigelsen vil derfor kun kunne anvendes,  

 hvis der er et tilstrækkeligt antal hundeførere til rådighed.
Til stk. 3 For at sikre en høj standard af de legitimerede hundeførere, foreslås det,  

 at der skabes hjemmel til at fastsætte administrativt set enkle regler for  

 tilbagekaldelse af legitimationen fra de hundeførere, der ikke lever op til  

 den høje standard, der må kræves.
Det understreges samtidig, at ingen har  

 krav på at blive optaget i registret, selvom de har bestået de nødvendige  

 prøver.
 Der henvises i øvrigt til bemærkningerne til § 49, stk. 4.
Til § 12 I lighed med den gældende ordning foreslås det, at en del af  

 jagttegnsmidlerne anvendes som tilskud til varetagelse af de interesser, som  

 fremmer lovens formål.
 Hidtil har der f.eks. været ydet tilskud til vildtplantninger og andre  

 biotopforbedrende foranstaltninger til fordel for vildtet, driften af  

 Vildtforvaltningsskolen, vildtbiologiske undersøgelser, jagtforeningernes  

 blade, flugtskydnings- og sikkerhedsarbejde, hundearbejde, konsulenttjeneste  

 m.v.
 Da lovens formål som beskrevet i § 1 er udvidet i forhold til den gældende  

 lov, kan tilskud også til andre aktiviteter end de hidtidige komme på tale.
 Der henvises i øvrigt til § 45 og bemærkningerne hertil.
Til kapitel 3 Reglerne om jagtret foreslås ikke væsentligt ændret.
Jagtretten, der er en  

 del af ejendomsretten, vil fortsat på privat ejendom som hovedregel tilhøre  

 grundejeren, medens den på fiskeriterritoriet, der ikke er undergivet privat  

 ejendomsret, vil tilkomme alle med bopæl i Danmark.
 Endvidere foreslås der indført regler om mindstestørrelser for jagtarealer  

 samt regler om jagtfri zoner i forhold til beboelser.
Til § 13 Som i den gældende lovs § 5, stk. 1, litra a og stk. 2, fastslås det som  

 et hovedprincip, at det kun er tilladt at jage, hvor man har jagtret.
Til § 14 Bestemmelsen svarer til den gældende lovs § 1, stk. 1-3.
Til § 15 Til stk. 1 Efter den gældende lovs § 1, stk. 4, er den frie jagtret på  

 fiskeriterritoriet forbeholdt danske statsborgere.
I overensstemmelse med EF-retten og for at undgå et uacceptabelt jagttryk  

 på de danske vandfugle foreslås det at begrænse den frie jagt på  

 fiskeriterritoriet til jagt, der ikke er erhvervsmæssig.
Ved fastlæggelse af,  

 i hvilket omfang der foreligger erhvervsmæssig jagt, må der i det enkelte  

 tilfælde foretages en konkret vurdering.
Såfremt en jæger nedlægger  

 væsentligt flere individer, end det skønnes, at den pågældende kan anvende i  

 egen husholdning, vil det tale for, at der ligger et erhvervsmæssigt sigte  

 bag den pågældendes jagtudøvelse.
 Herudover foreslås det at ændre kravet om dansk statsborgerskab til et  

 krav om fast bopæl i Danmark.
 Hvis der drives erhvervsmæssig jagt på fiskeriterritoriet, vil jagten  

 kunne straffes som en overtrædelse af § 13. Det samme gælder, hvis personer,  

 der ikke har fast bopæl her i landet, driver jagt på fiskeriterritoriet.
 Den gældende regel i lovens § 56 om miljøministerens mulighed for at lade  

 statsborgere i de andre nordiske lande få samme adgang som danske  

 statsborgere til at udøve jagt på fiskeriterritoriet foreslås ophævet, idet  

 bestemmelsen hidtil kun har været anvendt i meget begrænset omfang.
Til stk. 2 Bestemmelsen svarer til den gældende lovs § 1, stk 4, nr. 2.
Til § 16 Til stk. 1 Bestemmelsen svarer indholdsmæssigt til den gældende lovs § 1, stk. 5,  

 idet den dog er udvidet med offentlige stier.
 Ved offentlige veje og stier forstås sådanne, som er omfattet af  

 bekendtgørelse nr. 430 af 31. maj 1991 af lov om offentlige veje.
Til stk. 2 Bestemmelsen svarer til den gældende lovs § 5a.
Til § 17 Bestemmelsen er en modernisering af den gældende lovs § 5 a.
I modsætning  

 til tidligere vil den ulovlige tilegnelse af vildtet skulle straffes efter  

 reglerne i lovforslagets § 54 og ikke efter straffelovens regler om tyveri.  

 Endvidere foreslås det, at undladelse af at underrette ejeren eller den  

 jagtberettigede om såret eller dødskudt vildt, der falder på dennes  

 jagtgrund, gøres strafbart efter § 54.
Til § 18 Efter den gældende lov er der ingen undergrænse for, hvor stort et areal  

 skal være, for at der må udøves jagt på det.
I princippet kan der udøves jagt  

 i en parcelhushave, forudsat at der ikke sker haglnedfald hos naboerne.
Det  

 foreslås, at der fastsættes visse minimumskrav til et jagtareals størrelse,  

 både for så vidt angår ret til egen jagt og ret til udleje af jagt.
Begrænsningerne vil mindske væsentlige, jagtlige problemer i form af et  

 uacceptabelt højt jagttryk i mose- og engområder, som er opdelt i mange små  

 parceller.
Endvidere indeholder begrænsningerne et sikkerhedsmæssigt og  

 støjbegrænsningsmæssigt aspekt i forhold til de omkringboende.
 Bestemmelserne forhindrer ikke, at der fortsat kan foretages regulering af  

 vildt, der volder skade, på mindre arealer.
 Forslaget udelukker heller ikke, at der fortsat drives jagt på mindre  

 arealer, hvis jagten drives sammen med jagten på andre arealer, således at  

 det samlede jagtareal overstiger mindstemålene.
 Derimod vil bestemmelsen udelukke jagt på isolerede parceller på under 1  

 ha og udleje af jagt på arealer under 5 ha, selv om den samlede ejendom  

 overstiger henholdsvis 1 og 5 ha.
 Ved begrebet »husstand« i stk. 1 og 2 forstås personer, som har  

 fast bopæl sammen med arealets ejer, henholdsvis lejer.
Bemyndigelsen i stk. 4 tager primært sigte på de opdræt, der er omfattet  

 af lov om opdræt af vildt og ræve.
Bestemmelsen tænkes anvendt til bl.a. at  

 fastsætte regler om, at der inden for en vis afstand af indhegninger, bure  

 m.v., hvor der opdrættes vildt, ikke må drives jagt på de arter, der holdes i  

 indhegningen, buret m.v.
Reglerne skal kun anvendes i forbindelse med jagt på  

 den ejendom, hvor opdrættet findes.
 Også dyrehaver, som efter særlig tilladelse undtages fra  

 vildtopdrætsloven, vil være omfattet af regler, som fastsættes i henhold til  

 bemyndigelsen.
Til § 19 Til stk. 1 Det foreslås, at der på landjorden fastsættes en mindsteafstand på 50 m  

 fra beboelse, inden for hvilken der ikke må skydes.
Bestemmelsen skal  

 varetage hensynet til privatlivets fred.
Den er ikke til hinder for, at  

 arealer, der ligger nærmere end 50 m fra beboelse, f. eks. afdrives med  

 hunde.
 Reglen - både i stk. 1 og 2 - gælder, uanset om der er tale om helårs-  

 eller fritidsbeboelse.
Til stk. 2 Efter den gældende lov må der ikke udøves jagt på fiskeriterritoriet inden  

 for en afstand af 300 m fra arealer, der har status som sommerhusområde eller  

 byzone.
Denne bestemmelse foreslås forenklet.
Der foreslås en generel regel  

 om, at der på fiskeriterritoriet ikke må udøves jagt indenfor en afstand af  

 300 m fra henholdsvis beboelsesbygninger og byzone-arealer.
Bestemmelsen er  

 især begrundet i hensynet til at mindske støjproblemer i kystområderne.
Til § 20 Den gældende regel i lovens § 3, stk. 1, om, at jagtretten, når den  

 tilkommer grundejeren, ikke kan afhændes særskilt eller på anden måde varigt  

 adskilles fra ejendomsretten, foreslås opretholdt.
Den gældende bestemmelse i  

 lovens § 4, stk. 1, om begrænsninger i adgangen til at stifte servitutter om  

 forbud mod jagt foreslås derimod ophævet.
Der er ingen væsentlige, offentlige  

 interesser knyttet til at fastsætte begrænsninger for sådanne servitutter.
Til stk. 1 og 3 Bestemmelserne svarer til bestemmelser i den gældende lovs § 3, stk. 1 og  

 2.
Til stk. 2 Bestemmelsen foreslås bragt i overensstemmelse med de nye regler i  

 udstykningsloven og landbrugsloven, hvorefter et areal kan udlejes eller  

 bortforpagtes for et tidsrum på ikke over 30 år uden udstykning.
Den  

 nugældende lov begrænser udlejningsadgangen til 10 år.
Til stk. 4 Det foreslås, at miljøministeren bemyndiges til at fastsætte en  

 mindsteperiode for udlejning af jagt på vade- og andefugle, bortset fra jagt  

 på skovsnepper og opdrættede gråænder.
I den gældende lov er mindsteperioden  

 1 måned.
Den foreslås sat op til 1 år.
Bestemmelsen tilsigter at begrænse  

 jagttrykket i de områder, hvor der sælges jagtkort.
Til § 21 Den gældende lovs § 2 om afløsning af jagtret, der tilkommer andre end  

 grundejeren, foreslås moderniseret.
I modsætning til reglen i den gældende lovs § 2 foreslås ikke nogen  

 lovbestemt kapitaliseringsfaktor.
Denne må afhænge af det aktuelle  

 renteniveau.
Der kan i den forbindelse henvises til kendelse af 26. marts  

 1992 (sag nr. 270) afsagt af Taksationskommissionen vedrørende Naturfredning.  

 Sagen angik bl.a. erstatning for tab af fiskeleje.
Taksationskommissionen  

 udtalte her, at anvendelse af sædvanlig kapitaliseringsmetode svarer til en  

 kapitaliseringsfaktor på 8.
Til kapitel 4 Kapitlet regulerer den måde, hvorpå jagten må udøves for at kunne opfylde  

 lovens hensigt om, at jagt skal udøves efter økologiske og etiske principper.
 Reglerne om jagtrettens udøvelse og de måder, jagtretten lovligt kan  

 udøves på, foreslås ændret på en sådan måde, at loven ikke længere indeholder  

 detaljerede regler om, hvilke jagtvåben og -metoder der tillades.
Det foreslås, at miljøministeren tillægges en række bemyndigelser, der  

 giver mulighed for at fastsætte nærmere regler om 1) hvilke typer skydevåben og ammunition, der må anvendes til jagt 2) udøvelsen af jagten på fiskeriterritoriet, 3) jagten fra platforme og kunstige skjul.
Til § 22 Til nr. 1 Human jagt For bl.a. at nedbringe antallet af anskydninger foreslås det at indføre en  

 almindelige regel om, at jagt skal ske på en human måde.
Det er især ønsket  

 om at nedbringe antallet af skud til vildt på for lange hold, der ligger bag  

 forslaget.
En tilsvarende bestemmelse findes i den norske »Lov om  

 vildtet«.
Til nr. 2 Skader på personer Det foreslås, at der indføres en mulighed for at straffe uforsvarlig jagt,  

 hvor andre personer skades eller udsættes for alvorlig fare.
Efter de  

 gældende regler i straffeloven er det en betingelse for at kunne straffe  

 uforsvarlig skudafgivelse, at jægeren »af grov kådhed eller på lignende  

 hensynsløs måde volder nærliggende fare for nogens liv eller førlighed«.  

 Bestemmelsen i straffeloven er ikke særligt dækkende for de situationer under  

 jagt, hvor der er behov for at straffe en jæger, der ikke udviser den  

 fornødne agtpågivenhed ved skudafgivelsen og derved forvolder skade eller  

 udsætter andre for en nærliggende fare.
Det foreslås derfor, at der indføres  

 en bestemmelse, der skærper kravene til den almindelige jægers omhu ved  

 skudafgivelse på samme måde, som bestemmelsen i færdselslovens § 3 skærper  

 kravene til bilisternes agtpågivenhed.
 Det er formålet med forslaget at ramme uheld, der sker under jagt, hvor  

 jægeren på uagtsom måde tilsidesætter almindelige sikkerhedsregler for  

 jagtudøvelse, uden at forholdet er så groft, at bestemmelserne i straffeloven  

 bør anvendes.
Skader på husdyr og genstande Hvis der er tale om forsætlig skade på husdyr eller genstande, vil  

 forholdet være omfattet af reglerne om hærværk i straffeloven.
Et område for  

 bestemmelsen vil være tilfælde, hvor man har mistanke om, at der er tale om  

 en forsætlig skade, uden at der er tilstrækkelige beviser herfor.
Til nr. 3 Bestemmelserne svarer til den gældende lovs § 5, stk. 1, litra b.  

 Bestemmelsen er dels begrundet i sikkerhedshensyn, dels i hensynet til at  

 undgå, at udøvelsen af jagt skaber unødig ængstelse hos naboer, der ikke er  

 fortrolige med jagt.
Til § 23 Til stk. 1 Reglen fastslår, at som hovedregel må nedlæggelse eller ombringelse af  

 vildt kun finde sted med skydevåben, hvorved forstås våben, der ved lufttryk,  

 krudtgas, fjedervirkning e.lign. udskyder/udslynger een eller flere genstande  

 (ladning, projektil m.v.).
Til stk. 2 Bestemmelserne svarer til de gældende regler i lovens § 23 med den  

 tilføjelse, at det af jagtetiske og dyreværnsmæssige årsager er foreslået, at  

 anvendelse af levende lokkedyr helt forbydes.
En følge af forslaget bliver,  

 at de nugældende, meget begrænsede muligheder for at anvende ugler som  

 lokkedyr afskaffes helt.
Til stk. 3 I den gældende lov er der en detaljeret opregning af de typer våben og  

 ammunition, der ikke må anvendes til jagt.
Dette foreslås ændret, således at  

 det i en bekendtgørelse positivt nævnes, hvilke typer der lovligt kan  

 anvendes.
Fordelene ved at forbyde alle våben og fangstredskaber, der ikke er  

 særlig tilladt, er, at man undgår en omfattende listning af, hvilke typer der  

 ikke må anvendes.
Efter forslaget må nye typer våben og ammunition ikke anvendes, før der  

 foreligger en godkendelse eller en ændring af bekendtgørelsen.
Det generelle  

 forbud mod at anvende gift, fælder, mynder, rovfugle og ugler til jagt vil  

 blive opretholdt.
Det er dog tanken at bevare muligheden for på visse  

 betingelser at tillade f.eks. jagt med rovfugle, herunder først og fremmest,  

 at der gennemføres en forbedret kontrol med rovfugle, der holdes i  

 fangenskab, jf. bemærkningerne til § 6. For ikke at risikere, at arter, der  

 ikke er hjemmehørende i den danske natur, utilsigtet udslipper i naturen, vil  

 der i givet fald alene blive givet tilladelse til at jage med danske  

 rovfuglearter.
Forinden en evt. tilladelse gives, vil det blive krævet af  

 ansøgeren, at denne dokumenterer at være i stand til at drive den pågældende  

 jagtform under betryggende former.
Endvidere overvejes det, hvorvidt den gældende mulighed for anvendelse af  

 bue og pil til jagt evt. bør ændres.
Det er tanken, at man i en periode på 5  

 år efter lovens ikrafttræden iværksætter en undersøgelse, der kan be- eller  

 afkræfte påstande om, at buen ikke er et velegnet jagtvåben.
Efter  

 forsøgsperioden vil der blive taget endelig stilling til spørgsmålet.
Buejagt  

 på vildtarter, der er større end råvildt tænkes dog ikke tilladt efter lovens  

 ikrafttræden.
Bestemmelsen vil derudover blive anvendt til et forbud mod at skyde kron-,  

 sika- og dåvildt, vildsvin og lignende større dyr med hagl.
En bestemmelse  

 herom findes i dag i dyreværnslovens § 9, stk. 2. I bemærkningerne til  

 forslag til dyreværnslov er det imidlertid anført, at reglen ved en revision  

 af lov om jagt og vildtforvaltning vil blive søgt overført til denne  

 lovgivning.
Der henvises til § 58, stk. 4, nr. 2.
Bestemmelsen tænkes endvidere anvendt til at forbyde salg og anvendelse af  

 blyhagl, såvel til jagt som til anvendelse på skydebaner.
Bestemmelser herom  

 agtes indført til ikrafttræden den 1. august 1993. Forbud mod anvendelse af  

 blyhagl til jagt i skove skal dog først have virkning fra 1996. Der henvises  

 til § 58, stk. 3.
Til § 24 For at nedbringe antallet af anskudte dyr, der ikke eftersøges effektivt  

 under en jagt, foreslås det, at der stilles krav om, at der under jagt på de  

 nævnte vildtarter skal medbringes apporterende hund.
 Det tilføjes, at ifølge de jagtetiske principper bør en jæger altid ved  

 jagt på andre vildtarter have apporterende eller sporsøgende hund til  

 rådighed i tilfælde af anskydning.
 Der henvises i øvrigt til § 11 og bemærkninger hertil.
Til § 25 Bestemmelsen svarer til den gældende lovs § 21.
Til § 26 Bestemmelsen er en modernisering af den gældende lovs § 20.
Til § 27 Bemyndigelsen vil blive udnyttet til at fastsætte regler, der svarer til  

 den gældende lovs § 6 med to ændringer:
1. Jagt fra is på vandfugle foreslås afskaffet.
Det samme gælder jagt i  

 våger og jagt inden for 100 m fra iskant.
Jagt fra is kan i dag forbydes i strenge isvintre i medfør af lovens § 7,  

 stk. 4. Det foreslås, at der fastsættes et totalforbud mod jagt på vandfugle  

 fra is.
Jagten på fuglene bør begrænses, når deres fødesøgningsmuligheder  

 forringes på grund af isdannelse.
 2. Jagt ved vadning foreslås afskaffet.
Efter de gældende regler er jagt ved vadning tilladt i Vadehavet og på  

 visse grunde og rev.
Det findes hensigtsmæssigt at begrænse mulighederne for  

 at udøve jagt på fiskeriterritoriet til jagt fra flydende båd eller pram,  

 idet det ofte kan være vanskeligt at afgøre, om vadejagt på en given  

 lokalitet vil være lovlig eller ej.
 I forbindelse med overvejelserne omkring den fremtidige udnyttelse af  

 naturressourcerne i Vadehavet, vil det dog blive taget op til vurdering, om  

 jagt ved vadning fortsat skal være tilladt i dette område.
 Det er endvidere tanken at opretholde det nuværende forbud mod  

 motorbådsjagt i visse indre farvande.
 Reglerne vil forudgående blive forhandlet såvel lokalt som i  

 Vildtforvaltningsrådet.
Til § 28 I forhold til den gældende lovs § 22, stk. 3, 2. pkt., indebærer forslaget  

 en mindre udvidelse af det fredede område omkring foderpladser, idet begrebet  

 »umiddelbar nærhed af foderplads« erstattes af 50 m fra foderplads.  

 Samtidig er jagtforbudet udvidet, således at det også omfatter flyvende  

 vildt.
 Til foderpladser henregnes ikke egentlige vildtagre men kun arealer med  

 udlagt foder.
Til § 29 Bestemmelsen agtes udnyttet til at fastsætte bestemmelser svarende til de  

 nugældende bestemmelser i lovens § 22. Der vil således blive fastsat forbud  

 mod jagt på fasan og pattedyr fra hus, hytte, jordhul, platform eller andet  

 kunstigt skjul.
Forbudet skal dog ikke gælde jagt på klovbærende vildt og ræve fra  

 platforme, der 1) er anbragt mindst 200 m fra nærmeste naboskel 2) er anbragt i et indre eller ydre skovbryn, og 3) ikke virker skæmmende i landskabet.
 Der tænkes endvidere stillet følgende krav til indretningen af platforme:
4) platformen skal være hævet mindst 3 m og højest 5 m over jorden, 5) platformen må kun udføres af træ, 6) platformens areal må ikke overstige 2 m2, og 7) platformen må ikke være forsynet med overdækning eller sider, der måler  

 over 85 cm i højden fra platformens vandrette plan.
 Der skal endvidere fastsættes bestemmelser om, at kunstigt skjul ved jagt  

 på andre end de nævnte vildtarter ikke må være hævet mere end 25 cm over det  

 omgivende terræn.
 En udvidet adgang til at udøve jagt fra platforme medfører behov for en  

 enklere kontrol med overholdelse af reglerne om jagttiden efter § 4. Der  

 agtes derfor fastsat regler om, at skydevåben ikke må medtages i platforme i  

 tiden mellem solnedgang og 1/2 time før solopgang, og at skydevåben ikke må  

 medtages i platforme, der ikke opfylder kravene.
Til § 30 Bestemmelsen svarer til den gældende lovs § 21a.
Til § 31 Bestemmelsen svarer til den gældende lovs § 10.
 Om begrebet »offentlige veje«, se bemærkningerne til § 16.
 Naturbeskyttelseslovens regler om offentlighedens adgang til naturen er  

 fastsat i lovens kapitel 4.
Til § 32 Bestemmelsen svarer til den gældende lovs § 12. Bestemmelsen har  

 selvstændig betydning ved siden af retsplejelovens § 755, stk. 2, om privates  

 anholdelsesret.
Retsplejeloven giver kun private anholdelsesret ved  

 lovovertrædelser, som er undergivet offentlig påtale.
Visse bestemmelser  

 ifølge lovforslaget er imidlertid kun undergivet betinget, offentlig påtale,  

 jf. § 56.
Til kapitel 5 Bestemmelserne om vildtreservater i den gældende lov findes i §§ 34 - 36.
 Det har hidtil været almindelig praksis, at bekendtgørelserne om  

 vildtreservater, der udløser erstatning, kun gælder for en begrænset periode,  

 normalt 10 år.
 Efterhånden forekommer det ofte at være et overflødigt, administrativt  

 arbejde med de gentagne revisioner, der blot har til formål at forlænge de  

 gældende regler.
Fremover vil det blive overvejet ved hver enkelt oprettelse af et  

 reservat, om det bør være tidsbegrænset eller ej.
Tidsubegrænsning forventes  

 dog at blive hovedreglen.
Der er derfor foreslået regler for ophævelse af  

 status som vildtreservat, når de omstændigheder, der begrundede oprettelsen,  

 ikke længere er til stede.
 Med baggrund i Vildtforvaltningsrådets anbefaling er der, som nævnt i de  

 almindelige bemærkninger pkt. 2.6, igangsat et forberedende arbejde med  

 henblik på oprettelse af reservater i EF-fuglebeskyttelsesområderne.
Ved overgang til tidsubegrænsede reservater er det forudsat, at der  

 fastsættes eengangserstatninger i stedet for de hidtidige  

 »rullende« erstatninger for de 10-årige reservater.
Herved vil  

 erstatningsordningen blive ganske svarende til ordningen for  

 fredningserstatninger efter naturbeskyttelsesloven.
Ved administrationen af bestemmelserne vil der blive lagt vægt på, at  

 udpegningen af vildtreservater gennemføres efter en saglig debat med lokale  

 brugergrupper, lodsejere og myndigheder, og at disse inddrages i proceduren  

 så tidligt som muligt.
Derved kan man afværge eller begrænse potentielle  

 konflikter samt opnå en bedre koordinering af forvaltningen, incl.  

 forvaltningen af tilgrænsende områder.
 Ved udpegning af reservater vil faglig ekspertise i form af f.eks.  

 botanikere, økologer m.v. blive inddraget for at varetage generelle  

 naturbeskyttelseshensyn.
Til § 33 Ifølge den gældende lov oprettes reservater ved en bekendtgørelse, der  

 indeholder de særlige regler for reservatet.
Ved kongelig anordning nr. 387  

 af 19. juli 1984 er bekendtgørelserne undtaget fra offentliggørelse i  

 Lovtidende.
Det foreslås, at reglerne fremover offentliggøres i Statstidende og de  

 mest udbredte dagblade på egnen.
Offentliggørelse i relevante tidsskrifter  

 kan endvidere komme på tale.
 Bestemmelsen om, at reglerne skal sendes til ejere og brugere og - for så  

 vidt der er tale om landarealer - skal tinglyses på de pågældende ejendomme,  

 er alene af ordensmæssig karakter og altså ikke nogen gyldighedsbetingelse.
Forud for oprettelse af nye reservater vil planerne herom som nævnt  

 ovenfor blive forhandlet med såvel de pågældende lodsejere som med lokale  

 myndigheder og interesseorganisationer, herunder evt. de grønne råd, der er  

 oprettet i medfør af naturbeskyttelsesloven.
Desuden vil planerne blive  

 forhandlet i Reservatudvalget og evt. i Vildtforvaltningsrådet.
 Om straf for overtrædelse af reglerne, se § 54, stk. 1, nr. 4.
Til § 34 Bestemmelsen er affattet i overensstemmelse med naturbeskyttelseslovens  

 bestemmelse om erstatning for fredninger.
Til § 35 Bestemmelsen svarer i princippet til den gældende lovs § 36, stk. 2. Der  

 foreslås dog den ændring, at erstatnings-afgørelsen skal kunne indbringes for  

 den Taksationskommission, der er nedsat efter naturbeskyttelsesloven i stedet  

 for en landvæsenskommission.
 Som hidtil vil såvel erstatning for oprettelsen af vildtreservater på  

 private landarealer som driften af disse og andre reservater blive afholdt af  

 midlerne fra jagttegnsafgiften.
Til § 36 Bestemmelsen er ny.
Den skal ses i lyset af det, der er nævnt i de  

 indledende bemærkninger til dette kapitel om ikke-tidsbegrænsning af status  

 som vildtreservat.
Til kapitel 6 Til § 37 Bestemmelsen svarer indholdsmæssigt til bemyndigelsen i den gældende lovs  

 §§ 38 og 39 med den ændring, at de forhold, der kan begrunde regulering af  

 vildt, er udvidet.
Udvidelserne omfatter 1) imødegåelse af fare for mennesker eller menneskers sundhed, 2) imødegåelse af risiko for smitte af dyr og mennesker.
Bestemmelsen vil bl.a. kunne anvendes til regler om regulering af f. eks.  

 mus, bisamrotter m.v., forudsat at sådanne arter ikke er omfattet af en  

 særlig lovgivning.
F.eks. reguleres bekæmpelse af rotter i  

 miljøbeskyttelsesloven.
Endvidere agtes bestemmelsen anvendt i forbindelse  

 med regulering af fugle i og omkring lufthavne og flyvepladser for at  

 nedsætte risikoen for kollision mellem flyvemaskiner og fugle.
Som et overordnet princip for udarbejdelse af regler om regulering af  

 vildt for at undgå vildtskade vil gælde, at man ikke bør efterstræbe een  

 vildtart blot for at øge antallet af en anden.
Endvidere vil det være en  

 hovedregel, at afværgeforanstaltninger skal forsøges, inden regulering  

 påbegyndes.
Til § 38 Bestemmelsen er en modernisering af den gældende lovs § 38a.
Kompetencen til at påbyde og gennemføre regulering foreslås flyttet fra  

 kommunerne og amterne til miljøministeren.
Det er tanken at delegere denne  

 beføjelse til de lokale statsskovdistrikter, hvor den fornødne  

 vildtbiologiske viden er tilstede.
Til kapitel 7 Til § 39 Bestemmelsen svarer til den gældende lovs § 44.
Til §§ 40-42 Bestemmelserne er i det væsentlige en modernisering af reglerne i den  

 gældende lovs § 45. Dog er der enkelte nydannelser:
1) Vildtforvaltningsrådet har udarbejdet et sæt »Jagtetiske  

 regler«, der indeholder en række hidtil uskrevne jagtprincipper, som  

 gode jægere frivilligt har underkastet sig i erkendelse af deres nødvendighed  

 både for vildtet og for jægerne.
Disse principper er efter karakteren ikke  

 egnede til at udgøre en del af loven, men det foreslås, at nye jægere skal  

 dokumentere kendskab til principperne.
2) Det foreslås, at tilladelse til jagt med jagtriffel gøres betinget af,  

 at den pågældende har aflagt en riffelprøve.
Efter de gældende regler skal  

 nye jægere ikke i forbindelse med jagtprøven dokumentere praktiske  

 færdigheder i anvendelse af en jagtriffel.
Sådanne færdigheder bør af  

 sikkerhedsmæssige og dyreværnsmæssige årsager konkret kræves dokumenteret,  

 inden der gives tilladelse til brug af riffel til jagt.
Prøven vil kunne  

 aflægges i privat regi, hvis prøven på forhånd er godkendt af  

 miljøministeren.
Det tilføjes, at erhvervelse af jagtriffel fortsat er  

 betinget af politiets tilladelse i medfør af våbenloven.
3) Det foreslås, at de detaljerede regler om jagttegn afløses af en  

 bemyndigelse for miljøministeren til at fastsætte de nærmere betingelser for  

 at opnå jagttegn.
Bemyndigelsen vil bl.a. blive anvendt til at stramme  

 reglerne for ombytning af udenlandske jagttegn med danske især i de tilfælde,  

 hvor der er tale om en mere permanent jagtudøvelse i Danmark.
Det har i visse  

 tilfælde vist sig, at udlændinge og danskere, der har været bosat i udlandet,  

 ikke har haft den nødvendige viden og erfaring til at kunne drive jagt  

 forsvarligt, selv om de har været i besiddelse af udenlandsk jagttegn.
4) Den gældende lovs § 5, stk. 3, indeholder en regel om, at jægere under  

 18 år kun må gå på jagt under ledsagelse af en jæger over 18 år.
Det  

 foreslås, at denne såkaldte »ledsage-regel« afskaffes.  

 Jagtprøveundervisningen og kravene til jagtprøven sikrer, at den unge jæger  

 har det nødvendige teoretiske og praktiske grundlag for at kunne gå  

 forsvarligt på jagt uden ledsager.
Erfaringen viser i øvrigt, at det kun  

 sjældent er de unge jægere, der er årsag til de uheld, der sker nu og da.
 5) Det foreslås, at der skabes hjemmel til at stille krav om aflæggelse af  

 ny prøve i tilfælde, hvor der opstår tvivl om, hvorvidt betingelserne i § 40,  

 stk. 1, nr. 3, er opfyldt, eller hvor jagttegnet er inddraget, fordi den  

 pågældende ikke skønnes at opfylde disse betingelser.
Til § 43 Bestemmelsen svarer til den gældende lovs § 47.
Til § 44 Bestemmelsen fastslår, at enhver jagttegnsløser skal have en lovpligtig  

 ansvarsforsikring, der dækker det ansvar, den pågældende kan pådrage sig ved  

 skudafgivelse under jagt.
I modsætning til den gældende ordning foreslås en adskillelse mellem  

 jagttegnsafgiften og forsikringsafgiften.
Indtil videre vil præmien blive  

 opkrævet sammem med afgiften, men det overvejes, om der er behov for en  

 ændring af dette.
 Det tilstræbes, at forsikringen hviler i sig selv og altså ikke giver  

 overskud.
Til § 45 I lighed med den gældende ordning foreslås det, at der som betaling for  

 jagttegnet opkræves en formålsbestemt afgift, hvis anvendelse er bundet til  

 hel eller delvis dækning af udgifterne ved varetagelse af lovens formål.
 Siden 1988 har den årlige afgift været på 220 kr., hvoraf 20 kr. er til  

 dækning af præmien for jagtforsikringen.
 Nye ressourcekrævende tiltag inden for lovens område vil kunne iværksættes  

 ved en forhøjelse af jagttegnsafgiften.
Til kapitel 8 Til § 46 Bestemmelsen indeholder hjemmel for miljøministeren til at gøre konkret  

 undtagelse (dispensere for enkelttilfælde) fra en række af lovens  

 bestemmelser.
Det er i bemærkningerne til de enkelte bestemmelser nærmere  

 beskrevet, hvorledes dispensationsadgangen tænkes administreret.
Generelt  

 bemærkes, at der ikke er tilsigtet en ændring af den hidtidige  

 dispensationspraksis.
Til § 47-48 Bestemmelserne svarer til lignende bestemmelser i nyere lovgivning inden  

 for Miljøministeriets område.
Til § 49 Til stk. 1 og 3 Bestemmelserne svarer til naturbeskyttelseslovens § 70 og findes i øvrigt  

 tilsvarende i en stor del af Miljøministeriets lovgivning.
I lighed med hvad  

 der gælder for den lovgivning, som forslaget afløser, vil Skov- og  

 Naturstyrelsen blive bemyndiget til at udøve visse af de beføjelser, der er  

 tillagt ministeren.
 En del af de beføjelser. som bliver delegeret til Skov- og Naturstyrelsen,  

 vil blive videredelegeret til de lokale statsskovdistrikter, hvor man råder  

 over den fornødne jagttekniske og vildtbiologiske ekspertise.
 Ved fastsættelse af klagereglerne vil der blive taget udgangspunkt i  

 to-instansprincippet.
Til stk. 2 Det foreslås, at der skabes hjemmel til, at visse opgaver i forbindelse  

 med lovens administration kan overlades til private organisationer.
Der kan  

 f. eks. peges på muligheden for at henlægge afholdelsen af riffelprøver til  

 private.
Reglen vil muliggøre, at administrationen af loven løbende kan  

 tilpasses de praktiske muligheder for at decentralisere opgaverne.
Der  

 foreslås lignende klageregler som ved delegation til Skov- og Naturstyrelsen.
Til stk. 4 Hvis ordningen med opsporing og aflivning af nødstedt vildt skal kunne  

 fungere uden problemer, er det vigtigt, at der kan stilles høje krav til  

 hundeførerne, både med hensyn til deres personlige egenskaber og med hensyn  

 til hundenes evner til sporsøgning.
Eventuel udelukkelse af en hundefører  

 eller nægtelse af optagelse i ordningen egner sig ikke til at være genstand  

 for klagebehandling, idet der er tale om en samlet skønsmæssig bedømmelse af  

 den pågældende persons og hundens egenskaber.
Afgørelserne om optagelse og  

 udelukkelse af registret træffes efter indstilling fra Schweisshundeudvalget.  

 Det foreslås derfor, at der skabes hjemmel til at gøre afgørelserne endelige.
Til § 50 Bestemmelsen findes tilsvarende i anden nyere lovgivning inden for  

 Miljøministeriets område.
Den er formuleret således, at den svarer til den  

 ordlyd, der er anbefalet i betænkning nr. 1039/1985 om tvangsindgreb uden for  

 strafferetsplejen.
Til § 51 Det foreslås, at det efter den gældende lov nedsatte udvalg,  

 Vildtforvaltningsrådet, der i stigende grad har overtaget Jagtrådets opgaver,  

 fortsætter sin rådgivning af ministeren i alle spørgsmål om jagt og  

 vildtforvaltning.
 Det foreslås i konsekvens heraf, at Jagtrådet nedlægges.
 Vildtforvaltningsrådet er i dag sammensat af en repræsentant fra hver af  

 følgende interesseorganisationer:
Danmarks Jægerforbund Danmarks Naturfredningsforening Dansk Erhvervsjordbrug Dansk Ornitologisk Forening Dansk Skovforening Danske Husmandsforeninger De danske Landboforeninger Friluftsrådet Naturfredningsrådet.
 Det foreslås, at Foreningen til Dyrenes Beskyttelse i Danmark, der i den  

 senere tid haft adgang til at deltage i rådets møder, får permanent sæde i  

 rådet.
Til § 52 Bestemmelsen svarer indholdsmæssigt til den gældende lovs § 55 og  

 bestemmelsen i naturbeskyttelseslovens § 71.
Bestemmelsen vil kun blive anvendt for implementering af internationale  

 aftaler om artsbeskyttelse af danske arter af pattedyr og fugle.
For  

 internationale aftaler, der tillige regulerer biotopbeskyttelse eller tillige  

 angår andre dyregrupper og fugle, vil hjemlen i naturbeskyttelseslovens § 30  

 blive anvendt.
Til § 53 Bestemmelsen skal skabe hjemmel for miljøministeren til at opkræve gebyrer  

 til hel eller delvis dækning af administrationsomkostninger, f. eks. i  

 forbindelse med tilmelding til jagtprøve, udstedelse af erstatningsjagttegn,  

 kontrolgebyrer m.v.
Hjemmelen vil kun blive udnyttet efter forhandling med  

 Finansministeriet.
 I det omfang, hjemlen i § 49, stk. 4, til at delegere visse opgaver til  

 private organisationer udnyttes, giver bestemmelsen tillige hjemmel for  

 miljøministeren til at fastsatte gebyrer til dækning af omkostningerne ved  

 varetagelse af sådanne opgaver, f. eks. afholdelse af riffelprøver.
 De hidtil opkrævede gebyrr for henholdsvis for sen indbetaling af  

 jagttegnsafgift og manglende eller for sen indberetning om vildtudbytte vil  

 ikke fremover blive opkrævet.
Til kapitel 9 Til § 54 Til stk. 1, nr. 2 og 3 Det foreslås, at reglerne om medvirken til overtrædelser af loven skærpes  

 således, at også efterfølgende medvirken kan straffes.
Det har vist sig  

 overordentlig vanskeligt at strafforfølge personer, der har medvirket til  

 overtrædelser af lov om jagt og vildtforvaltning, idet de gældende regler  

 stiller krav om, at der foreligger bevis for, at der er medvirket inden  

 fuldbyrdelsen af forbrydelsen (selve indfangningen eller nedskydningen af  

 dyret). En passiv overværelse af f. eks. nedskydning af et dyr i  

 fredningstiden med efterfølgende bistand til partering og salg af dyret, vil  

 efter de nugældende bestemmelser ikke kunne straffes, medmindre man direkte  

 kan bevise, at der forelå en forudgående aftale om nedskydningen.  

 Efterfølgende medvirken til f. eks. tyveri, der på mange måder kan  

 sidestilles med krybskytteri, kan derimod straffes som hæleri.
 Anvendelse af den foreslåede bestemmelse forudsætter, at hovedpersonen har  

 begået en forsætlig overtrædelse af lovens regler.
 Den foreslåede bestemmelse vil også ramme medvirken til f. eks. ulovlig  

 indsamling af æg til en privat ægsamling, selv om indsamlingen ikke er sket  

 med økonomisk vinding for øje, idet udtrykket »udbyttet« også  

 dækker andre former for udbytte end rent økonomiske.
Til stk. 1, nr. 4 Reglen giver mulighed for at straffe for overtrædelse af de særlige regler  

 om jagt, færdsel og ophold, som er fastsat for et vildtreservat.
Til stk. 1, nr. 7 Efter den gældende lov er der ikke mulighed for at straffe overtrædelser  

 af den nævnte art.
Dette betyder i praksis, at dispensationer har kunnet  

 udnyttes, uden at undladelse af at opfylde vilkårene har fået andre  

 konsekvenser, end at fremtidige dispensationsansøgninger er blevet afvist.
 Den foreslåede bestemmelse svarer til bestemmelsen i  

 naturbeskyttelseslovens § 89, stk. 1 nr. 8.
Til stk. 2 Strafferammen i stk. 1 er bøde.
Foreligger der skærpende omstændigheder,  

 kan straffen stige til hæfte eller fængsel i indtil 2 år.
Betingelserne  

 herfor er beskrevet i stk. 2. Bestemmelsen svarer til naturbeskyttelseslovens  

 § 89, stk. 2.
Til stk. 3, 4, og 6 Bestemmelserne svarer til regler i den gældende lovs § 51.
 Til stk. 5.
 Bestemmelsen, der er ny, findes ligeledes i naturbeskyttelsesloven og  

 miljøbeskyttelsesloven.
Til stk. 7 Bestemmelsen om 5 års forældelsesfrist for strafansvaret er ny.
Den  

 fraviger den almindelige regel i straffelovens § 93, stk. 1, nr. 1, om 2 års  

 forældelsesfrist.
Begrundelsen for den er, at en del overtrædelser af loven  

 ofte først kommer til myndighedernes kendskab, længe efter at de 2 år er  

 gået.
Det kan f.eks. dreje sig om ulovlig indfangning af vildt i naturen  

 eller ulovlig indsamling af æg.
Men også andre overtrædelser kan være  

 relevante.
 Af retstekniske grunde foreslås 5 års-fristen at skulle gælde for samtlige  

 de overtrædelser, der er beskrevet i stk. 1 og 3.
 Bestemmelsen findes tilsvarende i naturbeskyttelseslovens § 89, stk. 9.
Til stk. 8 Bestemmelsen svarer i princippet til den gældende lovs § 51, stk. 1. Den  

 ændrede formulering skyldes ændring af retsplejeloven ved lov nr. 385 af 20.  

 maj 1992, hvorved sondringen mellem politisager og statsadvokatsager blev  

 ophævet.
 Med bestemmelsen præciseres, at ransagning kan ske også i sager, der efter  

 den tidligere lovgivning ville have været politisager.
 Det forudsættes, at den hidtidige praksis vedrørende ransagning ved  

 overtrædelse af lov om jagt og vildtforvaltning fortsættes.
Til § 55 Bestemmelsen svarer til den gældende lovs § 52.
Til § 56 Bestemmelsen svarer til den gældende love § 53.
Til § 57 Bestemmelsen svarer til naturbeskyttelseslovens § 92.
Til kapitel 10 Til § 58 Det foreslås, at loven træder i kraft den 1. april 1994, hvorved  

 ikrafttrædelsestidspunktet falder sammen med starten på et nyt jagtår.
 Bestemmelsen i stk. 2 giver mulighed for afvikling af eksisterende  

 jagtlejekontrakter, der er i strid med loven, over en 2-årig periode.
Bestemmelsen i stk. 3 muliggør en tidligere ikrafttræden af regler, der  

 forbyder anvendelse og salg af blyhagl.
Forbud mod anvendelse af blyhagl til  

 jagt i skove skal dog først have virkning fra 1996.
 Ved stk. 4, nr. 1, ophæves den gældende lov om jagt og vildtforvaltning  

 jf. lovbekendtgørelse nr. 801 af 11. december 1987 som ændret senest ved § 18  

 i lov nr. 936 af 27. december 1991.
 Samtidig med lovens ikrafttræden agtes det ved bekendtgørelse fastsat, at  

 kron-, sika og dåvildt, vildsvin og lignende større dyr ikke må skydes med  

 hagl, jf. stk. 4, nr. 2, Herved kan bestemmelsen i dyreværnslovens § 9, stk.  

 2, ophæves, således som det blev tilkendegivet i motiverne til denne lov.
Til § 59 Bestemmelsen undtager alle, der allerede har opnået tilladelse til at  

 besidde jagtriffel, for kravet om riffelprøve.
Til § 60 Bestemmelsen fastsætter, at de administrativt fastsatte regler efter den  

 tidligere lovgivning forbliver i kraft, indtil de afløses af nye regler efter  

 loven eller evt. helt ophæves.
Til § 61 Bestemmelsen er en overgangsregel, der sikrer, at tidligere trufne  

 afgørelser bevarer deres gyldighed under den nye lov, indtil der evt. træffes  

 nye afgørelser.
Til § 62 Bestemmelsen i nr. 1 tilsigter at opnå de samme registrerings- og  

 kontrolmuligheder for vilde dyrearter i fangenskab, uanset om de er omfattet  

 af naturbeskyttelsesloven eller lov om jagt og vildtforvaltning.
Der henvises  

 til bemærkningerne til § 6.
 Bestemmelsen i nr. 2 tilsigter at gøre det muligt at fastsætte samme  

 bestemmelser for konservatorer i medfør af lov om jagt og vildtforvaltning og  

 af naturbeskyttelsesloven, jf. forslagets § 10.
Til § 63 Bestemmelsen er foranlediget af en trykfejl i naturbeskyttelsesloven.
Til § 64 Det foreslås, at loven ikke skal gælde for Færøerne og Grønland.
Ændringsforslag til 2. behandling stillet den 23. april 1993 Af miljøministeren:
 Til § 54 24) I stk. 1, nr. 1, ændres »§ 23, stk. 1 og  

 2« til: »§ 23, stk. 1-3«.
Bemærkninger Til nr. 24 Ændringsforslaget, som er en konsekvens af ændringsforslag nr.  

 10, sikrer, at overtrædelse af forbudet mod at anvende levende lokkedyr ved  

 jagt, som i det fremsatte lovforslag, er omfattet af straffebestemmelsen.
Efter 2. behandling den 27. april 1993 Kapitel 1 Formål m.v.
§ 1. Lovens formål er at sikre arts- og individrige vildtbestande  

 og skabe grundlag for en bæredygtig forvaltning heraf ved 1) at beskytte vildtet, særlig i yngletiden, 2) at sikre kvantiteten og kvaliteten af vildtets levesteder gennem  

 oprettelse af vildtreservater og ved på anden måde at etablere, retablere og  

 beskytte vildtets levesteder og 3) at regulere jagten således, at den sker efter økologiske og etiske  

 principper og under varetagelse af hensynet til beskyttelse af vildtet, især  

 af sjældne og truede arter.
 Stk. 2. Ved lovens administration skal hensynet til befolkningens  

 rekreative behov afvejes over for hensynet til beskyttelse af vildtet.
§ 2. Lovens regler om vildt gælder for pattedyr og fugle, herunder  

 trækfugle, som er naturligt forekommende i den danske natur.
Reglerne gælder  

 også for pattedyr og fugle, som er udsat eller er undsluppet menneskelig  

 varetægt, og som har etableret vildtlevende, reproducerende bestande i  

 naturen, medmindre de traditionelt betragtes som husdyr.
 Stk. 2. Lovens regler om jagt gælder for alle handlinger, der med  

 egnet middel har til formål at efterstræbe vildt, uanset om der i forbindelse  

 med jagten fanges eller nedlægges vildt.
Kapitel 2 Generelle vildtforvaltningsbestemmelser § 3. Jagt må kun drives på vildt, der er fastsat jagttid for, og  

 kun inden for den jagttid, der er fastsat for arten.
 Stk. 2. Miljøministeren kan fastsætte jagttid for de enkelte  

 vildtarter ud fra følgende principper:
 1) Der bør ikke drives jagt i perioden 1. februar-31. august.
 2) Der bør ikke fastsættes jagttid på sjældne eller truede arter.
 3) Arter, der generelt eller lokalt har et utilfredsstillende lavt  

 bestandsniveau, bør beskyttes.
 Stk. 3. Miljøministeren kan fastsætte regler, der udvider,  

 begrænser eller ophæver jagttiden for de enkelte vildtarter inden for nærmere  

 afgrænsede områder samt på fiskeriterritoriet eller dele heraf.
 § 4. Jagt må kun finde sted i tiden fra solopgang til solnedgang.
 Stk. 2. Miljøministeren kan for visse bestemte vildtarter  

 fastsætte regler, der udvider eller begrænser det tidsrum, der er nævnt i  

 stk. 1. Reglerne kan omfatte hele landet, nærmere afgrænsede områder,  

 fiskeriterritoriet eller dele heraf.
 § 5. Miljøministeren kan fastsætte regler om,at visse vildtarter i  

 nærmere bestemte områder kun må jages efter tilladelse fra ministeren.
§ 6. Med henblik på at beskytte vildtet eller regulere udnyttelsen  

 heraf kan miljøministeren fastsætte regler om, herunder forbud mod 1) udsætning, indfangning og hold af vildt, 2) handel med og besiddelse af vildt og dele heraf og 3) indsamling af, handel med og besiddelse af æg fra fuglevildt.
 Stk. 2. Miljøministeren kan fastsætte regler om kontrol med og  

 registrering af hold af vildt, herunder regler om, at ministeren uden  

 retskendelse kan lade udtage prøver af individer af bestemte vildtarter.
 Stk. 3. Miljøministeren kan fastsætte regler om registrering af  

 private ægsamlinger.
Stk. 4. Miljøministeren kan fastsætte regler om, at kun personer  

 eller virksomheder, der af ministeren har fået autorisation hertil, må  

 behandle og pleje tilskadekommet vildt.
Der kan tillige fastsættes regler om,  

 at autorisation kan nægtes eller tilbagekaldes.
 § 7. Med henblik på at beskytte visse fuglereder i yngletiden og  

 opholdssteder for flagermus kan miljøministeren fastsætte regler om fældning  

 af visse træer og forbud mod ødelæggelse af redesteder.
 Stk. 2. Miljøministeren kan fastsætte regler om aflevering af  

 vildt, der findes dødt i naturen.
 § 8. Billed- og lydoptagelser samt registrering og iagttagelse ved  

 reder og ynglepladser må ikke ske på en sådan måde, at vildtet og dets yngel  

 forulempes.
 § 9. Mærkning af vildt må kun foretages efter tilladelse fra  

 miljøministeren.
 § 10. Vildtarter, der ikke er fastsat jagttid for, må kun  

 konserveres af personer eller virksomheder, der af miljøministeren har fået  

 autorisation til erhvervsmæssig konservatorvirksomhed.
 Stk. 2. Miljøministeren kan fastsætte regler om  

 autorisationsordningen, herunder regler om, at autorisation kan nægtes eller  

 tilbagekaldes.
 § 11. Personer, der af miljøministeren bemyndiges til at opspore  

 og aflive nødstedt vildt, har mod behørig legitimation uden retskendelse  

 adgang til privat område.
 Stk. 2. Miljøministeren kan fastsætte regler om opsporing og  

 aflivning af nødstedt vildt.
 Stk. 3. Miljøministeren kan fastsætte regler om udstedelse og  

 tilbagekaldelse af den legitimation, der er nævnt i stk. 1.
§ 12. Til fremme af de interesser, som loven tilsigter at  

 varetage, kan miljøministeren yde tilskud til 1) ophjælpning af vildtbestanden, herunder forbedring af vildtets  

 levesteder, 2) oplysning om jagt og vildtpleje, 3) landsdækkende jagtforeninger, 4) gennemførelse af forvaltningsplaner for sjældne eller truede  

 vildtarter, 5) forskning, uddannelse og overvågning og 6) andre jagt- og vildtforvaltningsformål efter miljøministerens nærmere  

 bestemmelse.
Kapitel 3 Jagtretten § 13. Ingen må jage, hvor den pågældende ikke har jagtret,  

 medmindre den jagtberettigedes samtykke foreligger.
 § 14. Jagtretten på en ejendom tilkommer ejendommens ejer.
 Stk. 2. På ferske vande, der ikke er undergivet særlig  

 ejendomsret, tilkommer jagtretten ejerne af de tilstødende ejendomme, således  

 at en ejer har jagtret på den del af vandet, der ligger nærmere den  

 pågældendes ejendom end nogen anden ejendom.
 Stk. 3. Reglerne i stk. 1 og 2 finder ikke anvendelse i det  

 omfang, jagtretten i medfør af de hidtil gældende regler tilkommer andre.
§ 15. Enhver med fast bopæl i Danmark har ret til at drive  

 ikkeerhvervsmæssig jagt på fiskeriterritoriet som fastlagt ved lov om  

 Danmarks Riges fiskeriterritorium.
Jagtretten gælder fra højeste daglige  

 vandstandslinie.
 Stk. 2. Reglen i stk. 1 gælder dog ikke, hvis jagten fra ældre tid  

 tilkommer den eller de jagtberettigede på de tilgrænsende landarealer.
 § 16. Der må ikke drives jagt på eller fra offentlig vej eller  

 sti.
 Stk. 2. Det er dog tilladt at tilegne sig vildt, der er beskudt på  

 egen jagtgrund, når det falder på tilgrænsende offentlig vej eller sti.
§ 17. Den, der har beskudt vildt på sin egen jagtgrund, må ikke  

 tilegne sig vildtet, når det falder på en anden persons jagtgrund.
Ejeren  

 eller den jagtberettigede skal snarest muligt underrettes om vildtet.
 § 18. Der må ikke drives jagt på arealer, der er mindre end 1 ha.
Stk. 2. Kun ejendommens ejer og dennes husstand må drive jagt på  

 et areal, der er mindre end 5 ha.
Hvis jagtretten er overdraget sammen med  

 brugsretten til ejendommen, må jagten kun drives af den, der har brugsretten,  

 og dennes husstand.
 Stk. 3. Begrænsningerne i stk. 1 og 2 gælder ikke, hvis der er indgået  

 aftale om, at jagten på arealet udøves sammen med jagten på tilgrænsende  

 arealer, således at det samlede areal overstiger de nævnte arealgrænser.
 Stk. 4. På arealer, der ejes af mindst 4 personer i fællesskab, må  

 der ikke drives jagt, medmindre der er indgået en skriftlig aftale om  

 jagtudøvelsen, som er tiltrådt af mindst 3/4 af ejerne.
Stk. 5. Reglen i stk. 4 gælder ikke, hvis der til en anpart er  

 knyttet rådighed over en bestemt, afgrænset del af arealet.
Jagt på sådanne  

 delarealer er omfattet af reglerne i stk. 1-3.
 Stk. 6. Miljøministeren kan fastsætte regler om udøvelse af jagt i  

 nærheden af indhegninger, bure og lignende, hvor der opdrættes eller har  

 været opdrættet vildt.
 § 19. Der må ikke under jagt afgives skud inden for en afstand af  

 50 m fra beboelsesbygninger, medmindre der foreligger samtykke fra beboeren.
 Stk. 2. På fiskeriterritoriet må der ikke drives jagt inden for en  

 afstand af 100 m fra arealer, der har status som sommerhusområde, og 500 m  

 fra arealer, der har status som byzone.
 § 20. Grundejerens jagtret må ikke afhændes særskilt eller på  

 anden måde varigt adskilles fra ejendomsretten.
 Stk. 2. Ejeren kan dog overdrage jagtretten til andre for et  

 bestemt tidsrum, der ikke må overstige 30 år ad gangen.
 Stk. 3. Ved overdragelse af brugsretten til en ejendom eller dele  

 heraf skal jagtretten, for så vidt den tilkommer ejendommens ejer, anses for  

 omfattet af brugsretten, medmindre andet er aftalt.
 Stk. 4. Miljøministeren kan fastsætte regler om, at overdragelse  

 af retten til jagt på bestemte vildtarter kun kan ske for et nærmere fastsat  

 tidsrum.
 § 21. Hvis jagtretten i medfør af de hidtil gældende regler  

 tilkommer en anden end ejendommens ejer, kan ejeren kræve jagtretten afløst  

 ved betaling af et beløb, der svarer til den kapitaliserede værdi af  

 jagtlejen på afløsningstidspunktet.
Stk. 2. Hvis indehaveren af jagtretten ikke vil anerkende  

 afløsningen, skal vedkommende anlægge sag ved de almindelige domstole inden 6  

 uger fra modtagelsen af kravet om afløsning.
I modsat fald er afløsningen  

 bindende fra udløbet af de 6 uger.
Sagsanlæg inden for fristen har opsættende  

 virkning.
Kapitel 4 Jagtrettens udøvelse § 22. Ingen må jage på en måde, der 1) udsætter vildtet for unødige lidelser, 2) skader personer, husdyr eller genstande eller udsætter personer for  

 nærliggende fare for at blive skadet eller 3) medfører haglnedfald på anden persons bolig, have eller gårdsplads.
 Stk. 2. Personer under 18 år, der har gyldigt jagttegn, må kun  

 udøve jagt i følge med en person over 18 år, der også har gyldigt jagttegn.
 § 23. Nedlæggelse eller ombringelse af vildt må kun finde sted med  

 skydevåben.
 Stk. 2. Rovfugle og ugler må ikke anvendes til jagt.
 Stk. 3. Jagt må ikke finde sted ved anvendelse af levende  

 lokkedyr.
 Stk. 4. Miljøministeren fastsætter nærmere regler om, hvilke typer  

 våben og ammunition der må anvendes, herunder regler om salg af visse typer  

 ammunition og regler om, at visse typer ammunition ikke må medtages på jagt.
 Stk. 5. Miljøministeren kan fastsætte regler om anvendelse af  

 hjælpemidler, lokkemidler og lignende til jagt, herunder forbud mod at  

 anvende visse midler.
 § 24. Ved jagt med glatløbet haglgevær på ikkeklovbærende vildt på  

 og fra landarealer og i rør- og sivbevoksninger skal egnet apporterende hund  

 medbringes.
 § 25. Jagt må ikke finde sted fra motordrevet køretøj og  

 luftfartøj.
 § 26. Jagt fra motordrevet fartøj må ikke finde sted på søer og  

 andre ferske vande.
 § 27. Miljøministeren kan fastsætte regler om jagt på  

 fiskeriterritoriet, herunder forbyde særlige jagtformer inden for bestemte  

 områder.
 § 28. Udfodring af vildt med jagt for øje må ikke finde sted.  

 Vildt må ikke beskydes på jorden eller på vandet i umiddelbar nærhed af  

 foderplads.
 § 29. Miljøministeren kan fastsætte regler om jagt fra platforme  

 og andre kunstige skjul, herunder regler om forbud mod at medtage jagtvåben  

 på platforme og i andre kunstige skjul.
 § 30. Hegn, der tillader passage af vildt, skal indrettes således,  

 at vildtets mulighed for passage er ens fra begge sider af hegnet.
Stk. 2. Undtaget fra reglen i stk. 1 er 1) hegn, der er etableret i forbindelse med udsætningspladser for vildt, 2) hegn, der har til formål at hindre vildtets adgang til skovkulturer, og 3) hegn langs veje og jernbaner.
§ 31. Uvedkommende må ikke færdes med skydevåben eller  

 fangstredskaber på en anden persons jagtgrund uden for de veje og stier, der  

 er åbne for almindelig færdsel.
I skove er færdsel med skydevåben eller  

 fangstredskaber dog kun tilladt på de offentlige veje, der fører gennem  

 skoven.
 Stk. 2. Reglerne i naturbeskyttelsesloven om offentlighedens  

 adgang til naturen giver ikke adgang til at medbringe skydevåben eller  

 fangstredskaber.
§ 32. Den jagtberettigede er beføjet til selv eller ved sine folk  

 at anholde enhver, der overtræder § 13, og føre den pågældende til politiet.  

 Samme beføjelse tilkommer brugeren af arealet, selv om denne ikke har  

 jagtret.
Brugeren skal underrette den jagtberettigede om den skete  

 anholdelse.
Stk. 2. Den anholdte kan fratages skydevåben og andre  

 jagtredskaber samt skudt eller fanget vildt, som den pågældende er i  

 besiddelse af ved anholdelsen.
De nævnte genstande skal straks afleveres til  

 politiet, der foranlediger, at der træffes afgørelse om eventuel  

 beslaglæggelse.
Kapitel 5 Vildtreservater § 33. For at beskytte og ophjælpe landets vildtbestande og sikre  

 raste- og fødesøgningsområder for trækkende fugle kan miljøministeren oprette  

 vildtreservater på landjorden, på ferske vande og på fiskeriterritoriet.
 Stk. 2. Reglerne for et vildtreservat skal indeholde bestemmelser  

 om jagt, færdsel og ophold samt oplyse om reservatets beliggenhed.
Stk. 3. Miljøministeren drager omsorg for, at reglerne er  

 offentligt tilgængelige.
Deres ikrafttræden, hovedindholdet af bestemmelserne  

 og oplysning om, hvor de kan fås udleveret, bekendtgøres i Statstidende og i  

 et eller flere af de dagblade, der er mest udbredt på egnen.
Reglerne sendes  

 til ejerne og brugerne af de ejendomme, som de omfatter.
Ministeren lader dem  

 tinglyse på de pågældende ejendomme.
 Stk. 4. Når der er sket offentliggørelse efter stk. 3, skal  

 reglerne overholdes af alle og enhver.
§ 34. Miljøministeren fastsætter erstatning til ejere og brugere  

 af de ejendomme, der er omfattet af et vildtreservat, for det tab, som  

 oprettelsen af reservatet påfører dem.
Erstatningen afholdes af staten.
 Stk. 2. Erstatningsbeløb forrentes fra datoen for ministerens  

 afgørelse, og indtil erstatningen udbetales, med en årlig rente, der svarer  

 til Danmarks Nationalbanks diskonto.
 § 35. Miljøministerens afgørelse om erstatning kan påklages til  

 den taksationskommission, der er nævnt i naturbeskyttelseslovens § 46.
 Stk. 2. Klagefristen er 4 uger fra den dag, afgørelsen er meddelt.  

 Hvis klagefristen udløber på en lørdag eller en helligdag, forlænges fristen  

 til den følgende hverdag.
§ 36. Miljøministeren kan nedlægge et vildtreservat, når de  

 omstændigheder, der begrundede oprettelsen, ikke længere er til stede.  

 Nedlæggelse af et reservat bekendtgøres i Statstidende og i et eller flere af  

 de dagblade, der er mest udbredt på egnen.
Ministeren lader reglerne aflyse  

 af tingbogen.
Stk. 2. Hvis nedlæggelse sker efter begæring fra ejendommens ejer,  

 kan det gøres betinget af, at ejeren betaler et beløb til staten.
Beløbet,  

 som fastsættes af miljøministeren under hensyntagen til den gevinst, der  

 tilføres ejendommen ved nedlæggelse af vildtreservatet, kan ikke overstige  

 den tidligere tilkendte erstatning.
Reglerne i § 35 finder tilsvarende  

 anvendelse.
Kapitel 6 Vildtskader § 37. Miljøministeren kan fastsætte regler om regulering af vildt  

 for 1) at imødegå fare for mennesker eller menneskers sundhed, 2) at imødegå risiko for smitte af mennesker eller dyr, 3) at beskytte flora og fauna og 4) at hindre omfattende skader på bebyggelse, afgrøder, husdyr, skove,  

 fiskeopdræt eller fiskeri- og vandområder.
 Stk. 2. Miljøministeren kan ved udstedelse af regler efter stk. 1  

 fravige reglerne i kapitel 2, 3, 4 og 7.
 § 38. Miljøministeren kan pålægge en grundejer at foretage nærmere  

 angivne foranstaltninger til varetagelse af de hensyn, der er nævnt i § 37.
 Stk. 2. Hvis ejeren ikke udfører foranstaltningen, kan  

 miljøministeren lade den foretage.
Kapitel 7 Jagttegn § 39. Vildt må kun beskydes af personer, der har jagttegn.  

 Jagttegn udstedes af miljøministeren.
 Stk. 2. Jagttegn skal medbringes under jagt sammen med  

 fotolegitimation og skal på forlangende vises til politiet.
§ 40. Jagttegn, der giver tilladelse til jagt med glatløbede  

 skydevåben, kan udstedes til personer, som 1) har fast bopæl i Danmark, 2) er fyldt 16 år, 3) er i besiddelse af den nødvendige synsevne samt i øvrigt af den  

 fornødne åndelige og legemlige førlighed, 4) ved en prøve har godtgjort at have fornødent kendskab til almindeligt  

 forekommende vildtarter, til reglerne om jagt og vildtforvaltning, herunder  

 de jagtetiske principper, samt har vist at have færdighed i betjeningen af  

 glatløbede skydevåben og 5) har fået samtykke hertil fra justitsministeren.
 Stk. 2. Jagttegn til personer under 18 år må kun udstedes, hvis  

 indehaveren af forældremyndigheden har givet tilladelse hertil.
 Stk. 3. Jagttegn, der ved en påtegning desuden giver tilladelse  

 til jagt med jagtriffel, kan udstedes til personer, som ud over at opfylde  

 betingelserne i stk. 1 og 2 ved en prøve har godtgjort at have fornødent  

 kendskab til og færdighed i brug af jagtriffel.
Stk. 4. Miljøministeren fastsætter nærmere regler om jagtprøven og  

 riffelprøven.Der kan herunder fastsættes regler om udstedelse af jagttegn til  

 personer, der ikke har fast bopæl i Danmark.
Miljøministeren fastsætter  

 endvidere regler om udstedelse af jagttegn og om jagttegnets udseende og  

 indhold.
 Stk. 5. Justitsministeren fastsætter nærmere regler om meddelelse  

 af samtykke efter stk. 1, nr. 5.
 § 41. Miljøministeren fastsætter regler om gyldighedstiden for  

 jagttegn.
 Stk. 2. Efter udløbet af gyldighedstiden kan jagttegnet fornys,  

 hvis indehaveren stadig opfylder betingelserne for at erhverve jagttegn.
 Stk. 3. Fornyelse af jagttegn kan gøres betinget af, at den  

 pågældende aflægger ny jagt- eller riffelprøve.
 § 42. Miljøministeren kan inddrage et jagttegn, hvis det skønnes,  

 at den pågældende ikke længere opfylder betingelserne efter § 40, stk. 1, nr.  

 3, for at erhverve jagttegn.
 Stk. 2. Generhvervelse af jagttegn, der er inddraget efter stk. 1,  

 kan gøres betinget af, at den pågældende aflægger ny jagt- eller riffelprøve.  

 Det samme gælder, hvis retten til at have eller erhverve jagttegn er frakendt  

 ved dom i medfør af § 55, stk. 1.
 § 43. Personer, der har jagttegn, skal årligt indberette deres  

 vildtudbytte til miljøministeren.
 Stk. 2. Miljøministeren fastsætter nærmere regler om indholdet af  

 og formen for indberetningen.
§ 44. Personer, der har jagttegn, skal være dækket af en  

 ansvarsforsikring i et forsikringsselskab, der lovligt kan udøve  

 forsikringsvirksomhed her i landet.
Forsikringen skal dække krav om  

 erstatning og godtgørelse for skader, der forvoldes ved skudafgivelse under  

 jagt.
 Stk. 2. Miljøministeren fastsætter nærmere regler om  

 forsikringsordningen.
§ 45. Miljøministeren opkræver ved udstedelse og fornyelse af  

 jagttegn en årlig afgift, hvis størrelse fastsættes af ministeren.
Samtidig  

 hermed kan ministeren opkræve den årlige præmie for den ansvarsforsikring,  

 der er nævnt i § 44.
Stk. 2. Midlerne fra jagttegnsafgiften anvendes til hel eller  

 delvis dækning af udgifterne ved varetagelse af lovens formål, herunder til  

 sikring af vildtet og vildtets levesteder, tilskud efter § 12, oprettelse og  

 drift af vildtreservater efter § 33 og § 34, konsulentvirksomhed på jagt- og  

 vildtforvaltningsområdet samt vildtbiologisk forskning og overvågning,  

 herunder til bygningsmæssige rammer for vildtbiologisk forskning og  

 overvågning.
Desuden afholdes udgifter til lovens administration i det  

 omfang, de ikke er dækket af gebyrer efter § 53.
Kapitel 8 Administration § 46. Miljøministeren kan i særlige tilfælde gøre undtagelse fra  

 bestemmelserne i § 4, stk. 1, § 8, § 18, stk. 1 og 2, § 19, stk. 2, § 23,  

 stk. 1 og 3, § 24, § 25, § 26, § 28 og § 30, stk. 1.
 § 47. Miljøministeren påser, at loven og de regler, der udstedes i  

 medfør af loven, overholdes.
 Stk. 2. Miljøministeren påser, at forbud og påbud efter loven  

 efterkommes, og at vilkår, der er fastsat i tilladelser, overholdes.
 Stk. 3. Miljøministeren skal foranledige et ulovligt forhold  

 lovliggjort, medmindre forholdet har underordnet betydning.
 § 48. Det påhviler den til enhver tid værende ejer eller bruger af  

 en ejendom at berigtige et ulovligt forhold.
Stk. 2. Miljøministeren kan for ejerens regning lade et påbud om  

 at berigtige et ulovligt forhold tinglyse på ejendommen.
Når forholdet er  

 berigtiget, skal ministeren lade påbudet aflyse af tingbogen.
 Stk. 3. Når et ved dom meddelt påbud om at berigtige et ulovligt  

 forhold ikke efterkommes rettidigt og inddrivelse af tvangsbøder ikke kan  

 antages at føre til, at påbudet efterkommes, kan miljøministeren foretage det  

 nødvendige til forholdets berigtigelse for den forpligtedes regning.
 § 49. Miljøministeren kan bemyndige en under ministeriet oprettet  

 styrelse eller tilsvarende institution til at udøve de beføjelser, der i  

 denne lov er tillagt ministeren.
 Stk. 2. Miljøministeren kan bemyndige private organisationer til  

 at udføre visse opgaver, der efter loven og regler udstedt i medfør af loven  

 påhviler ministeren.
 Stk. 3. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1 og  

 2, herunder at afgørelserne ikke skal kunne indbringes for ministeren.
 Stk. 4. I regler, der er udstedt i medfør af § 11, stk. 2 og 3,  

 kan det bestemmes, at afgørelser i henhold til reglerne ikke kan påklages.
§ 50. Miljøministeren eller personer, der af ministeren er  

 bemyndiget hertil, har mod behørig legitimation uden retskendelse adgang til  

 offentlige og private ejendomme for at udøve de beføjelser, der er tillagt  

 dem i denne lov eller i regler udstedt efter loven.
Der skal så vidt muligt  

 ske forudgående meddelelse til ejeren eller brugeren.
 § 51. Miljøministeren nedsætter et vildtforvaltningsråd, der er  

 rådgivende for ministeren i spørgsmål om jagt og vildtforvaltning.
 Stk. 2. Rådets formand udpeges af miljøministeren.
 Stk. 3. Rådets medlemmer udpeges af miljøministeren efter  

 indstilling fra de nærmeste interesserede organisationer.
 Stk. 4. Miljøministeren fastsætter en forretningsorden for rådet.
 § 52. Regeringen kan indgå overenskomster med fremmede stater om  

 fælles foranstaltninger til opfyldelse af lovens formål.
 Stk. 2. Miljøministeren fastsætter regler til opfyldelse af  

 internationale overenskomster, der indgås i henhold til stk. 1.
 Stk. 3. Miljøministeren kan fastsætte regler, der er nødvendige  

 for anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.
 § 53. Miljøministeren kan fastsætte regler om gebyrer til hel  

 eller delvis dækning af myndighedernes omkostninger ved administrationen af  

 loven, herunder den administration, der finder sted i henhold til  

 bemyndigelse efter § 49, stk. 2.
Kapitel 9 Straf m.v.
§ 54. Medmindre højere straf er forskyldt efter anden lovgivning,  

 straffes med bøde den, der 1) overtræder § 3, stk. 1, § 4, stk. 1, § 8, § 9, § 10, stk. 1, § 13, §  

 16, stk. 1, § 17, § 18, stk. 1, 2 og 5, 2. pkt., § 19, § 22, § 23, stk. 1-3,  

 § 24, § 25, § 26, § 28, § 30, § 31, § 39, § 43, stk. 1, § 44, stk. 1, § 48,  

 stk. 1, eller § 55, stk. 3, 2) modtager eller skaffer sig selv eller andre del i en vinding, der er  

 erhvervet ved forsætlig overtrædelse af § 3, stk. 1, § 4, stk. 1, § 13 eller  

 regler udstedt i medfør af § 6, stk. 1, 3) ved hjælp til transport, partering, afhændelse eller på lignende måde  

 medvirker til at sikre en anden udbyttet af en forsætlig overtrædelse af § 3,  

 stk. 1, § 4, stk. 1, § 13 eller regler udstedt i medfør af § 6, stk. 1, 4) udøver jagt i strid med § 18, stk. 4, 5) overtræder regler, som efter § 33 er fastsat for et vildtreservat, 6) i strid med § 11, stk. 1, eller § 50 modvirker adgangen til en ejendom, 7) tilsidesætter vilkår, der er fastsat i en tilladelse eller godkendelse  

 efter loven eller efter regler udstedt i medfør af loven, eller 8) undlader at efterkomme forbud eller påbud, der er udstedt efter loven  

 eller efter regler fastsat i medfør af loven, herunder påbud om at berigtige  

 et ulovligt forhold.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt betydelig skade på de interesser, som loven tilsigter at  

 beskytte, jf. § 1, stk. 1, eller fremkaldt fare derfor eller 2) opnået eller tilsigtet en økonomisk fordel for den pågældende selv  

 eller andre.
 Stk. 3. I regler, der udstedes i medfør af loven, kan der  

 fastsættes straf af bøde for overtrædelse af bestemmelser i reglerne eller  

 for overtrædelse af bestemmelser i forordninger omfattet af § 52, stk. 3. Det  

 kan endvidere fastsættes, at straffen kan stige til hæfte eller fængsel i  

 indtil 2 år under de omstændigheder, der er nævnt i stk. 2.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en amtskommune, en kommune  

 eller et kommunalt fællesskab, jf. § 60 i lov om kommunernes styrelse, eller  

 af staten, kan der pålægges den pågældende myndighed eller det kommunale  

 fællesskab bødeansvar.
 Stk. 5. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 hensyn til størrelsen af en opnået eller tilsigtet økonomisk fordel, jf. stk.  

 2, nr. 2.
 Stk. 6. Jagt, som udøves i strid med loven eller regler udstedt i  

 medfør af loven, straffes, selv om der ikke ved jagten er fældet eller fanget  

 noget vildt.
 Stk. 7. Forældelsesfristen for strafansvaret er 5 år.
 Stk. 8. I sager om overtrædelse af loven og af regler udstedt i  

 medfør af loven kan ransagning ske i overensstemmelse med retsplejelovens  

 regler herom.
§ 55. Ved dom for forsætlig overtrædelse af de regler, der er  

 nævnt i § 54, stk. 1 og 3, kan der ske frakendelse af retten til at have  

 eller erhverve jagttegn, hvis det begåede forhold giver grund til at antage,  

 at den pågældende ikke fremtidig vil udøve jagt på forsvarlig måde.
Det samme  

 gælder ved dom for forsætligt under jagt at have forvoldt skade på anden  

 person eller fare herfor samt ved dom for forsætligt dyrplageri efter  

 dyreværnslovgivningen.
Stk. 2. Frakendelse af retten til jagttegn sker på tid fra 1 til 5  

 år, regnet fra endelig dom, eller indtil videre.
Hvis retten er frakendt  

 indtil videre, kan sag om fortsat frakendelse efter 5 års forløb indbringes  

 for retten efter reglerne i borgerlig straffelov § 78, stk. 3. Når særlige  

 omstændigheder taler derfor, kan justitsministeren dog tillade, at  

 indbringelse for retten sker, inden femårsfristen er udløbet.
 Stk. 3. Den, der er frakendt retten til jagttegn, eller den, hvis  

 jagttegn er inddraget i medfør af § 42, stk. 1, skal aflevere jagttegnet til  

 politiet.
 § 56. Overtrædelse af § 13, § 17, § 19, stk. 1, og § 31 påtales  

 kun efter den forurettedes begæring, medmindre almene hensyn kræver påtale.
 § 57. Der er udpantningsret for gebyrer efter § 53 og for  

 udgifter, som miljøministeren har krav på at få dækket efter § 48, stk. 2 og  

 3.
 Stk. 2. Betales de gebyrer og udgifter, der er nævnt i stk. 1,  

 ikke rettidigt, kan der opkræves morarenter på 1,3 pct. i månedlig rente for  

 hver påbegyndt måned fra forfaldstidspunktet.
Ikrafttrædelses- og overgangsbestemmelser § 58. Loven træder i kraft den 1. april 1994.
 Stk. 2. Reglerne i § 18, stk. 1, 2 og 5, 2. pkt., træder dog først  

 i kraft den 1. april 1997.
 Stk. 3. Reglen i § 18, stk. 6, træder i kraft den 1. september  

 1993.
 Stk. 4. Følgende lovbestemmelser ophæves:
1) lov om jagt og vildtforvaltning, jf. lovbekendtgørelse nr. 801 af 11.  

 december 1987, 2) § 9, stk. 2, i lov nr. 386 af 6. juni 1992, dyreværnslov.
 § 59. Reglen i § 40, stk. 3, finder ikke anvendelse på  

 jagttegnsindehavere, der ved lovens ikrafttræden har erhvervet tilladelse til  

 at besidde jagtriffel.
§ 60. Regler, der er udstedt i medfør af den hidtil gældende lov  

 om jagt og vildtforvaltning, jf. § 58, stk. 4, nr. 1, forbliver i kraft,  

 indtil de afløses af regler udstedt efter denne lov.
Overtrædelse af reglerne  

 straffes efter de hidtil gældende regler.
§ 61. Afgørelser efter den hidtil gældende lov om jagt og  

 vildtforvaltning, jf. § 58, stk. 4, nr. 1, bevarer deres gyldighed, indtil  

 der efter denne lov eller efter regler udstedt efter loven træffes nye  

 afgørelser.
Overtrædelse af afgørelserne straffes efter de hidtil gældende  

 regler.
 § 62. I lov nr. 9 af 3. januar 1992 om naturbeskyttelse foretages  

 følgende ændringer:
 1. I § 30, stk. 1, indsættes efter 1. pkt. som nyt punktum:
»Der kan herunder fastsættes regler om, at ministeren uden  

 retskendelse kan lade udtage prøver af individer af bestemte vilde  

 dyrearter.« 2. § 30, stk. 2, 2. pkt., affattes således:
»Miljøministeren kan fastsætte regler om autorisationsordningen,  

 herunder regler om, at autorisation kan nægtes eller tilbagekaldes.« § 63. I lov nr. 383 af 7. juni 1989, skovlov, som ændret senest  

 ved lov nr. 9 af 3. januar 1992, affattes § 41, stk. 2 og 3,  

 således:
 » Stk. 2. Rådets formand udnævnes af ministeren.
Stk. 3. Rådet består af 12 medlemmer ud over formanden. 8  

 medlemmer udnævnes af ministeren efter indstilling fra Landbrugsministeriet,  

 Dansk Skovforening (2 medlemmer), De Danske Skovdyrkerforeninger,  

 Hedeselskabet, Danmarks Naturfredningsforening (2 medlemmer) og  

 Friluftsrådet. 4 medlemmer udnævnes af miljøministeren som repræsentanter for  

 det skovbrugsvidenskabelige område, det naturvidenskabelige område, Skov- og  

 Naturstyrelsen og statsskovdistrikterne.« § 64. Loven gælder ikke for Færøerne og Grønland.
(* 1) Loven indeholder bestemmelser, der delvis gennemfører Rådets direktiv nr. 79/409/EØF og direktiv nr. 92/43/EØF.
