Nr BTL 197 Betænkning over Forslag til lov om byfornyelse   

 Nr L 197 1996-97, 1. samling Afgivet af Boligudvalget Afgivet: 19970526 Udvalget har behandlet lovforslaget i nogle møder og har herunder stillet spørgsmål til boligministeren, som denne har besvaret skriftligt.
 Endvidere har udvalget modtaget skriftlige og/eller mundtlige henvendelser  

 fra:
Administratorforeningen, Andelsboligforeningernes Fællesrepræsentation, Boligselskabernes Landsforening, Byfornyelsesrådet, Byggeskadefonden vedrørende Byfornyelsesforanstaltninger, Byggesocietetet, De Fynske Museers Kulturmiljøråd, Foreningen Stråtag, Fyn & Øer, KommuneKredit, Landsforeningen for Bygnings- og Landskabskultur, Lejernes Landsorganisation, Odense Kommune, Realkreditrådet og Udlejerforeningen Danmark.
 Der er af boligministeren og nogle mindretal stillet ændringsforslag,  

 hvorom henvises til de ledsagende bemærkninger.
 Boligministeren har i relation til bestemmelsen i lovforslagets § 5 om, at  

 helhedsorienteret byfornyelse skal være gennemført inden for en frist på 5 år  

 fra vedtagelsen af beslutningen, oplyst, at det er de fysiske arbejder, der  

 skal være afsluttet inden for fristen.
Med hensyn til reglerne i lovforslagets §§ 1 og 11 om kommunens medvirken  

 til beboernes og ejernes inddragelse i planlægningen og gennemførelsen og om  

 udarbejdelse af og offentliggørelse af forslag til beslutning om byfornyelse  

 har boligministeren over for udvalget tilkendegivet, at dette forpligtende  

 samarbejde med beboere og ejere bl.a. kan ske ved afholdelse af beboermøder,  

 udsendelse af skriftligt materiale/video eller etablering af  

 byfornyelsescentre.
Kommunen må ud fra lokale forhold fastlægge metoder, der  

 sikrer inddragelse af alle berørte parter på det tidligst mulige tidspunkt  

 under de bedst mulige forhold.
 Boligministeren har over for udvalget tilkendegivet, at der vil blive  

 udarbejdet en vejledende positivliste for de typer af foranstaltninger og  

 aktiviteter, der kan opnå støtte efter kapitel 2 om helhedsorienteret  

 byfornyelse.
 På baggrund af boligministerens drøftelse med miljø- og energiministeren  

 af lovforslagets kapitel 6 om bygningsforbedringsudvalg har boligministeren  

 tilkendegivet, at det i det fælles vejledningsmateriale, som udarbejdes  

 mellem Miljø- og Energiministeriet og Boligministeriet, anbefales, at de  

 udpegede medlemmer af bygningsforbedringsudvalget er bygningssagkyndige.
 Boligministeren har endelig over for udvalget oplyst, at der med henblik  

 på at etablere en forbedret incitamentsstruktur for såvel ejeres som lejeres  

 anvendelse af aftalt boligforbedring er indgået aftale herom mellem  

 Boligministeriet og Grundejernes Investeringsfond (GI).
 Aftalen indebærer at:
 - GI refunderer statskassens udgifter svarende til forskellen mellem  

 tilskud til aftalt boligforbedring på 50 pct. og de nuværende 40 pct.  

 Tilskudsperiode og tilskudsfastsættelse forudsættes videreført uændret.
 - GI gives mulighed for at yde lavt forrentede lån til finansiering af  

 arbejder omfattet af en aftale om aftalt boligforbedring.
 - GI afholder de udgifter til forgæves afholdt konsulentbistand  

 (partsrådgivning) i ejendomme, hvor der har været gjort forsøg på at opnå  

 aftalt boligforbedring.
 Herefter indstiller et flertal (Socialdemokratiets, Venstres, Det  

 Konservative Folkepartis, Det Radikale Venstres og Centrum-Demokraternes  

 medlemmer af udvalget) lovforslaget til vedtagelse med de af  

 boligministeren stillede ændringsforslag.
 Et mindretal (Socialistisk Folkepartis og Enhedslistens medlemmer  

 af udvalget) indstiller lovforslaget til vedtagelse med de af  

 mindretallet stillede ændringsforslag.
 Et andet mindretal (Fremskridtspartiets medlem af udvalget)  

 indstiller lovforslaget til vedtagelse med de af mindretallet stillede  

 ændringsforslag.
 ÆndringsforslagAf et mindretal (FP):
 Til § 1 1) I nr. 2 ændres »væsentlig nedslidte«  

 til: »utidssvarende«.
 2) Nr. 3 affattes således:
 »3) at imødegå, at boliger bliver utidssvarende,».
 Til § 5Af boligministeren, tiltrådt af et flertal (S, V, KF,  

 RV og CD):
 3) Efter stk. 1 indsættes som nyt stykke:
»Stk. 2. Kommunalbestyrelsen skal i forbindelse med  

 udarbejdelsen af byfornyelsesprogram etablere et forpligtende samarbejde med  

 de parter, der måtte blive berørt af kommunalbestyrelsens beslutning om  

 helhedsorienteret byfornyelse.« Stk. 2-4 bliver herefter stk. 3-5.
 Af et mindretal (SF og EL):
 4) Efter stk. 2 indsættes som nye stykker:
 »Stk. 3. Kommunalbestyrelsen skal i forbindelse med  

 udarbejdelse af byfornyelsesprogram søge etableret et forpligtende samarbejde  

 med de beboere, der måtte blive berørt af kommunalbestyelsens beslutning om  

 helhedsorienteret byfornyelse.
Stk. 4. Kommunalbestyrelsen skal, mindst 8 uger inden den  

 offentliggør forslag til byfornyelsesprogram, orientere de ejere og lejere,  

 der inden for det pågældende område forventes at ville blive berørt af  

 programmet.
Orienteringen skal indeholde oplysning om, at kommunalbestyrelsen  

 påtænker at udarbejde forslag til beslutning om helhedsorienteret  

 byfornyelse, samt oplysning om, at der kan fremsættes forslag inden for en af  

 kommunalbestyrelsen fastsat passende frist.
Stk. 5. Når kommunalbestyrelsen efter udløbet af den i medfør af  

 stk. 5 fastsatte frist har udarbejdet et forslag til beslutning om  

 helhedsorienteret byfornyelse, skal den offentliggøre forslaget.
Forslaget  

 skal indeholde en opgørelse af de forventede huslejekonsekvenser.
 Stk. 6. Et flertal af beboerne i de ejendomme, der berøres af en  

 beslutning om helhedsorienteret byfornyelse, kan senest 6 uger efter  

 offentliggørelsen efter stk. 6 nedlægge kollektivt veto, hvorved forstås, at  

 de kan modsætte sig gennemførelsen af de i beslutningen foreslåede arbejder.
Stk. 7. Såfremt beslutningen eller dele heraf ændres væsentligt,  

 eller såfremt beslutningen medfører en større lejeforhøjelse end  

 offentliggjort efter stk. 6, skal der foretages ny offentliggørelse.« Stk. 3 og 4 bliver herefter stk. 8 og 9.
Af boligministeren, tiltrådt af et flertal (S, V, KF, RV og  

 CD) Til § 6 5) I stk. 1, ændres », der fastsættes på de  

 årlige finanslove,» til: »på 100 mio. kr. i 1998, 125 mio. kr. i  

 1999 og 150 mio. kr. i år 2000 og i hvert af de følgende år«.
 6) I stk. 4 ændres »5, stk. 2« til: »5, stk.  

 3«.
 Til § 9Af et mindretal (FP):
7) I stk. 1, nr. 1, ændres »væsentligt nedslidt«  

 til: »utidssvarende, jf. stk. 01.« Af boligministeren, tiltrådt af et flertal (S, V, KF, RV og  

 CD):
 8) Stk. 1, nr. 4, affattes således:
»4) Opførelse af mindre tilbygninger med henblik på etablering af wc  

 eller bad i bygninger, hvor de enkelte boliger ikke indeholder wc eller bad,  

 samt opførelse af mindre bygninger til brug for tekniske installationer  

 el.lign.« Af et mindretal (FP):
 9) Efter stk. 1 indsættes som nye stykker:
 »Stk. 01. En beboelsesbygning må for at være tidssvarende i  

 det væsentlige opfylde følgende kvalitetsnormer:
 1) Bygningen skal yde tilfredsstillende sikkerhed mod ulykker, herunder  

 brand, idet den i konstruktiv henseende samt med hensyn til el- og  

 gasinstallationer skal være i forsvarlig stand.
 2) Bygningens tagdækning, vinduer, døre og øvrige facadedele skal være  

 tætte og i god stand.
 3) Facadebehandling og andre udvendige arbejder skal være foretaget under  

 hensyntagen til opretholdelse eller forbedring af bygningen og bygningens  

 forhold til den omliggende bebyggelse og til friarealer omkring bygningen.
 4) Bygningen skal have sædvanlige tidssvarende opvarmningsmuligheder, og  

 energiforbruget skal være søgt begrænset gennem energibesparende  

 foranstaltninger.
 5) Bygningens sanitære forhold, indeklima, lydisolering og dagslysforhold  

 skal have en tidssvarende tilfredsstillende kvalitet.
 6) Boligens indretning skal opfylde byggelovgivningens bestemmelser herom.
 7) Boligerne skal have tilfredsstillende udendørs opholdsarealer.
 Stk. 02. Boligministeren fastsætter nærmere bestemmelser om de i  

 stk. 01 omhandlede overordnede kvalitetsnormer samt om en prioriteret  

 rækkefølge for kvalitetsnormernes opfyldelse.
 Stk. 03. Ud over de normer, som er fastsat i stk. 01 eller  

 fastsættes efter stk. 02, kan boligministeren fastsætte normer samt regler  

 for normernes anvendelse med henblik på:
 1) Begrænsning af bygningens ressourceforbrug.
 2) Gennemførelse miljøforanstaltninger.
3) Gøre lejligheder egnede for ældre og personer med handicap samt for  

 andre personer med særlige sociale behov.« 10) I stk. 2 ændres »nedslidt« til:  

 »utidssvarende«.
 Af boligministeren, tiltrådt af et flertal (S, V, KF, RV,  

 CD):
 11) Stk. 4 affattes således:
»Stk. 4. Kommunalbestyrelsen kan kun træffe beslutning efter  

 stk. 1, nr. 1, såfremt de samlede udgifter til ombygning og istandsættelse  

 for den enkelte bygning overstiger 1.000 kr. pr. m2 istandsat areal.
For  

 ombygninger og istandsættelser, hvor beslutningen indeholder oplysning om  

 gennemførelse af efterfølgende etaper, gælder 1. pkt. ikke for de enkelte  

 etaper, men for de samlede udgifter til ombygning og istandsættelse. 1. pkt.  

 gælder ikke for beslutninger, der kun vedrører afhjælpning af kondemnable  

 forhold og sikkerhedsmæssige mangler.« Af et mindretal (FP):
 12) Efter stk. 4 indsættes som nyt stykke:
»Stk. 04. Kommunalbestyrelsen kan kun træffe beslutninger  

 efter stk. 1, nr. 1-5, såfremt de samlede udgifter til ombygning og  

 istandsættelse af den enkelte bygning svarer til eller er mindre end den i §  

 80 fastsatte vejledende udgiftsramme.
Dette gælder dog ikke beslutninger om  

 bygningsfornyelse af fredede og bevaringsværdige bygninger. § 125, stk. 2,  

 finder tilsvarende anvendelse ved fastlæggelsen af bygninger efter 2. pkt.  

 For beslutninger, der gennemføres i etaper, skal den samlede udgift svare til  

 eller være mindre end den i 1. pkt. nævnte udgiftsramme.« 13) I stk. 5 ændres »inden for de sidste 25 år«  

 til: »efter 1950«.
 Af boligministeren, tiltrådt af et flertal (S, V, KF, RV og  

 CD):
 14) Stk. 5 affattes således:
»Stk. 5. Kommunalbestyrelsens beslutning om bygningsfornyelse  

 kan omfatte bygninger, der er opført før 1. januar 1970.« Af et mindretal (FP):
 15) I stk. 6 ændres »stk. 4« til: »stk. 4 og  

 04«.
 Til § 15Af et mindretal (SF og EL):
 16) Stk. 2 affattes således:
»Stk. 2. Afståelse efter stk. 1 kan ikke gennemføres, såfremt  

 beboerrepræsentanterne eller et flertal af beboelseslejerne gør indsigelse  

 over for gennemførelsen.
Beboelseslejerne skal skriftligt orienteres om den  

 påtænkte afståelse.
Orienteringen skal indeholde oplysning, om at der inden  

 for 6 uger kan gøres skriftlig indsigelse mod afståelsen.« Af et mindretal (FP):
 17) I stk. 2 udgår »der ombygges eller istandsættes,  

 og«.
 Af boligministeren, tiltrådt af et flertal (S, V, KF, RV og  

 CD):
 18) Efter stk. 2 indsættes som nyt stykke:
»Stk. 3. For ejendomme, der ombygges eller istandsættes, og  

 hvor ejeren eller rettighedshaveren ikke er indforstået med afståelse efter  

 stk. 1, kan afståelse uanset bestemmelsen i stk. 2 ikke ske, hvis ejeren  

 opnår tilslutning hos mindst halvdelen af de beboere, der vil blive berørt af  

 beslutningen, til at gennemføre et projekt, der som minimum omfatter  

 arbejder, der ikke kan nedlægges veto imod, jf. § 28, stk. 2.« Til § 16 19) I stk. 1 ændres »§§ 13, 15 og 36,»  

 til: »§ 13, § 15, stk. 1 og 2, § 36«.
 Af et mindretal (FP):
 Til § 22 20) I paragraffen udgår 2. pkt.
 Til § 23Af boligministeren, tiltrådt af et flertal (S, V,  

 KF, RV og CD):
 21) Efter stk. 2 indsættes som nye stykker:
 »Stk. 3. Kommunalbestyrelsens opfordring skal endvidere  

 indeholde oplysning om den maksimale størrelse af den lejeforhøjelse, som  

 kommunalbestyrelsen forventer at kunne godkende som følge af  

 foranstaltningernes gennemførelse, jf. § 50, stk. 8. Ændringer, der medfører  

 en større lejeforhøjelse end meddelt efter 1. pkt. eller reduktion af  

 projektet uden en tilsvarende lejenedsættelse, kan kun foretages efter  

 fornyet opfordring, jf. stk. 1.
Stk. 4. Senest i forbindelse med opfordringen skal ejeren have  

 oplysning om, hvorvidt kommunalbestyrelsen vil optage forhandling om  

 støtteafkald i medfør af § 57 og i bekræftende fald, hvilke krav  

 kommunalbestyrelsen vil stille i forbindelse hermed.« Stk. 3 bliver herefter stk. 5.
 Af et mindretal (SF og EL):
 22) Stk. 3 affattes således:
»Stk. 3. Lejerne i de pågældende ejendomme skal have samme  

 underretning som ejerne, samt en opgørelse af hvilke lejeforhøjelser  

 ombygningen maksimalt vil medføre.
Endvidere skal underretningen indeholde en  

 fortegnelse over autoriserede konsulenter, jf. § 25, stk. 2.« Af boligministeren, tiltrådt at et flertal (S, V, KF, RV og  

 CD):
 Til § 24 23) Efter stk. 1 indsættes som nyt stykke:
»Stk. 2. Ejeren skal skriftligt opfordre lejerne til at  

 antage konsulentbistand efter § 25.« Stk. 2 bliver herefter stk. 3.
 Til § 25Af et mindretal (SF og EL):
 24) Paragraffen affattes således:
»§ 25. Lejerne skal have autoriseret konsulentbistand.
Et  

 flertal blandt lejerne afgør, hvilken autoriseret konsulent lejerne skal  

 antage.
Dokumenterede udgifter til konsulentbistand indgår som en  

 støtteberettiget udgift.
Stk. 2. Den underretning, lejerne skal have efter § 23, stk. 3,  

 skal indeholde en fortegnelse over autoriserede konsulenter.« Af boligministeren, tiltrådt af et flertal (S, V, KF, RV og  

 CD):
 25) 1. pkt. affattes således:
»Hvis mindst 1/4 af lejerne ønsker det, kan lejerne antage  

 konsulentbistand.« Af et mindretal (SF og EL):
 Ny paragraf 26) Efter § 25 indsættes som ny paragraf:
 »§ 01. Enhver person, herunder juridisk person, som bistår  

 lejerne efter § 25, stk. 1, skal have autorisation hertil.
Stk. 2. Autorisation meddeles af boligministeren, som tillige  

 fører en fortegnelse over meddelte autorisationer.
Boligministeren  

 offentliggør fortegnelsen efter ændringer heri.
Stk. 3. Boligministeren fastsætter nærmere bestemmelser om  

 meddelelse, fratagelse og bortfald af autorisation, om gebyr samt om  

 administration af autorisationsordningen.« Af boligministeren, tiltrådt af et flertal (S, V, KF, RV og  

 CD):
 Til § 26 27) Efter »6 uger« indsættes: »efter, at  

 lejerne har modtaget det endelige projektforslag,».
 Til § 27 28) Efter 1. pkt. indsættes som nyt punktum:
»Når lejligheden bliver ledig, kan de arbejder, der er nedlagt  

 individuelt veto imod, gennemføres.« Af et mindretal (SF og EL):
 Til § 28 29) Stk. 2, nr. 4, affattes således:
»4) foranstaltninger til sikring af bygningens senere forbedring i  

 forbindelse med de øvrige forbedringsarbejder.« Af boligministeren, tiltrådt af et flertal (S, V, KF, RV og  

 CD):
 Til § 29 30) 1. pkt. affattes således:
»Såfremt lejerne har nedlagt veto efter § 28, kan de arbejder, der er  

 nedlagt kollektivt veto imod, kun fremmes efter påbud fra  

 kommunalbestyrelsen.« Til § 30 31) Efter »hertil« indsættes: »eller  

 lejlighederne bliver ledige.« Af et mindretal (SF og EL):
 32) Efter stk. 1 indsættes som nyt stykke:
»Stk. 2. Gennemførelsesbestemmelserne i §§ 23-29 finder  

 anvendelse på projekter, som lejerne giver samtykke til efter stk. 1.« Af boligministeren, tiltrådt af et flertal (S, V, KF, RV og  

 CD):
 Til § 31 33) Stk. 2 affattes således:
»Stk. 2. Krav efter stk. 1 skal fremsættes over for  

 andelsboligforeningen henholdsvis ejerforeningen inden 6 uger efter, at den  

 kompetente forsamling har vedtaget et projekt.« Af et mindretal (FP):
 Ny paragraf 34) Efter § 36 indsættes som ny paragraf:
»§ 02. For ejendomme, hvor mindst halvdelen af boligerne er  

 beboede, og som kommunalbestyrelsen har rådet over eller på anden måde  

 erhvervet i medfør af denne lov, og som ombygges eller istandsættes, finder  

 bestemmelserne i §§ 24-32 tilsvarende anvendelse.« Til § 42Af et mindretal (SF og EL):
 35) I stk. 1, 1. pkt., indsættes efter  

 »forslaget« ordene: », såfremt et flertal af lejerne ikke har  

 gjort indsigelse herimod«.
 Af boligministeren, tiltrådt af et flertal (S, V, KF, RV og  

 CD):
 Til § 48 36) I stk. 1 ændres »15, 17« til:  

 »17, stk. 1-6« og »36« til: »36, stk. 1, nr.  

 1«.
 37) I stk. 4 indsættes efter »byfornyelsesnævnet«  

 ordene: », jf. dog stk. 5«.
 Til § 49Af et mindretal (SF og EL):
 38) Stk. 1, 2. pkt., affattes således:
 »For beboelseslejemål kan lejen dog ikke overstige en  

 sammenligningsleje svarende til det lejedes værdi, jf. lejelovens § 47, stk.  

 2, 1. pkt.«, og stk. 1, 4. pkt., udgår.
 Af boligministeren, tiltrådt af et flertal (S, V, KF, RV og  

 CD):
 39) I stk. 5 ændres »byfornyelsesarbejderne« til:  

 »de værdiforøgende forbedringsudgifter, jf. § 61«.
 Til § 50 40) I stk. 1, 5 og 9 ændres »stk.  

 6-8« til: »stk. 6 og 7«.
 41) Stk. 2 affattes således:
»Stk. 2. Udlejeren kan kræve en foreløbig lejeforhøjelse.  

 Lejeforhøjelsen kan ikke overstige den af kommunalbestyrelsen forventede  

 lejeforhøjelse, jf. stk. 8.« Af et mindretal (SF og EL):
 42) Stk. 3 affattes således:
»Stk. 3. Den endelige lejeforhøjelse skal godkendes af  

 kommunalbestyrelsen.
Lejeforhøjelsen kan ikke overstige det beløb, som er  

 indeholdt i underretningen til lejerne efter § 23, stk. 3. Når godkendelsen  

 foreligger, skal udlejeren fremsende denne til lejerne.« Af boligministeren, tiltrådt af et flertal (S, V, KF, RV og  

 CD):
 43) I stk. 6 indsættes efter 1. pkt. som nyt punktum:
»I ejendomme med beboerrepræsentation kan spørgsmålet endvidere  

 indbringes for huslejenævnet af beboerrepræsentanterne på samtlige lejeres  

 vegne.« Af et mindretal (SF og EL):
 44) Stk. 8, 2. og 3. pkt., udgår, og i stedet  

 indsættes:
»Den enkelte beboelseslejer kan indbringe den endelige lejeforhøjelse  

 for huslejenævnet.« Af boligministeren, tiltrådt af et flertal (S, V, KF, RV og  

 CD):
 45) Stk. 8 affattes således:
»Stk. 8. Ved meddelelsen om tilsagn om offentlig støtte i  

 forbindelse med godkendelsen af resultatet af udbuddet af  

 ombygningsarbejderne fastsætter kommunalbestyrelsen en forventet  

 lejeforhøjelse for det enkelte lejemål som følge af arbejdernes  

 gennemførelse.
Den endelige lejeforhøjelse kan ikke overstige den fastsatte  

 forventede lejeforhøjelse.
Uanset 1. og 2. pkt. kan den endelige  

 lejeforhøjelse dog overstige den forventede lejeforhøjelse, såfremt der efter  

 tilsagnstidspunktet er gennemført ændringer i projektet, der er godkendt af  

 et flertal af lejerne.
Lejerne skal inden godkendelsen have oplysning om,  

 hvilken lejeforhøjelse ændringen vil medføre.
Såfremt ændringen kun vedrører  

 en enkelt lejlighed, skal alene den pågældende lejer godkende  

 ændringen.« 46) I stk. 10 ændres »stk. 7 og 8« til:  

 »stk. 7«.
 Til § 51 47) Stk. 2 affattes således:
»Stk. 2. Ved vurderingen af det lejedes værdi og lejen ses  

 der bort fra arbejder gennemført efter kapitel 3 og lejeforhøjelser efter §  

 49 eller som følge af reguleringen af grundydelsen, jf. stk. 3.« Til § 52 48) Paragraffen affattes således:
 »§ 52. Krav om senere lejeforhøjelser fremsættes efter  

 reglerne i kapitel II i lov om midlertidig regulering af boligforholdene.  

 Krav om lejeforhøjelse, der udelukkende skyldes regulering af grundydelsen  

 efter §§ 63 og 64, kan gennemføres alene ved udlejerens skriftlige meddelelse  

 herom til lejerne.
 Stk. 2. Lejeforhøjelsen har, medmindre parterne træffer anden  

 aftale, virkning fra den 1. i den måned, der indtræder 3 måneder efter  

 kravets fremsættelse.
Stk. 3. Lejeforhøjelsen kan endvidere af kommunalbestyrelsen  

 indbringes for huslejenævnet.
Indbringelsen skal ske senest 6 uger efter, at  

 kommunalbestyrelsen har fået meddelelse om kravets fremsættelse.« Til § 57Af et mindretal (FP):
 49) Paragraffen udgår.
 Af boligministeren, tiltrådt af et flertal (S, V, KF, RV og  

 CD):
 50) I stk. 1 ændres to steder »skal« til:  

 »kan«.
 51) Efter stk. 1 indsættes som nyt stykke:
»Stk. 2. Ved forhandling efter stk. 1 kan kommunalbestyrelsen  

 ikke stille større krav til ejeren, end denne er oplyst om i forbindelse med  

 opfordringen, jf. § 23.« Stk. 2 og 3 bliver herefter stk. 3 og 4.
 Til § 61 52) I stk. 1 indsættes efter »30-årige«:  

 »fast forrentede«.
 Til § 62Af et mindretal (FP):
 53) Paragraffen affattes således:
 »§ 62. Ombygningstabet i ejendomme, som på  

 tilsagnstidspunktet er udlejningsejendomme eller tilhører private  

 andelsboligforeninger, finansieres med et særskilt indekslån (IS35).  

 Kommunalbestyrelsen kan give tilsagn om ydelsesstøtte.
Stk. 2. Til ombygningstabet i ejerboliger yder kommunalbestyrelsen  

 erstatning.« Af boligministeren, tiltrådt af et flertal (S, V, KF, RV og  

 CD):
 54) Efter stk. 2 indsættes som nyt stykke:
»Stk. 3. Hvis et lån efter stk. 1 eller 2 udgør mindre end  

 40.000 kr., afholdes udgifterne af kommunen, jf. § 87, stk. 1, nr. 9 og  

 10.« Af et mindretal (FP):
 Til § 63 55) I stk. 3 udgår »og nedrivning«.
 Til § 66 56) Ordene »og nedrivningsudgifter« udgår.
 Af boligministeren, tiltrådt af et flertal (S, V, KF, RV og  

 CD):
 Til § 68 57) Stk. 2 og 3 affattes således:
»Stk 2. Til andre ejerlejligheder ydes støtten efter reglerne  

 for udlejningsejendomme.
Der foretages dog en alternativ beregning af  

 ombygningstabet efter reglerne for ejerboliger.
Denne del af ombygningstabet  

 finansieres med et særskilt indekslån.
Stk 3. Ved enkeltvis salg af de i stk. 2 nævnte ejerlejligheder  

 bortfalder ydelsesbidrag og ydelsesstøtte, bortset fra ydelsesstøtte til det  

 i stk. 2, 3. pkt., nævnte indekslån.
Er ejerlejligheden udlejet på  

 salgstidspunktet, kan lejen ikke forhøjes som følge af støttens  

 bortfald.« Til § 70 58) I stk. 2 indsættes efter »§ 63, stk.  

 1-2,»: »og ydelsesbidrag efter § 64«.
 59) I stk. 4 indsættes efter »§ 63, stk. 1-2,»:  

 »og ydelsesbidrag efter § 64«.
 Til § 71Af et mindretal (FP):
 60) Paragraffen affattes således:
»§ 71. Boligministeren kan helt eller delvis bringe  

 udbetaling af ydelsesstøtte og ydelsesbidrag til lån optaget til finansiering  

 af de værdiforøgende forbedringsudgifter, jf. § 61, til ophør, såfremt der  

 som følge af generelle årsager sker en forbedring af ejendommens  

 økonomi.« Af boligministeren, tiltrådt af et flertal (S, V, KF, RV og  

 CD):
 61) Paragraffen affattes således:
»§ 71. Boligministeren kan helt eller delvis bringe  

 udbetaling af ydelsesstøtte og ydelsesbidrag til lån optaget til finansiering  

 af de værdiforøgende forbedringsudgifter, jf. § 61, til ophør, såfremt der  

 som følge af en stigning i det almindelige lejeniveau eller af andre  

 generelle årsager sker en forbedring af ejendommens økonomi.
Ydelsesstøtte og  

 ydelsesbidrag kan ligeledes bringes til ophør i det omfang, der sker  

 nedsættelse eller bortfald af ydelse på lån, hvortil der ydes støtte efter  

 denne lov, lov om sanering, lov om byfornyelse og boligforbedring, lov om  

 almene boliger, lov om boligbyggeri eller lov om boliger for ældre og  

 personer med handicap.« Til § 72 62) I stk. 5 ændres »ydelsen på det nye  

 lån« til: »den ydelse, der er anvendt ved den seneste omberegning  

 af ydelsesbidraget«.
 Til § 79 63) Stk. 3 affattes således:
»Stk. 3. Nybyggeri kan endvidere opføres af og med henblik på  

 overdragelse til private andelsboligforeninger.
Bestemmelserne i § 63, stk.  

 5-7, i lov om boligbyggeri samt bestemmelserne om byggeriets udformning og  

 kvalitet i § 65, stk. 1, i samme lov finder tilsvarende anvendelse.  

 Udbetaling af ydelsesstøtte og ydelsesbidrag kan ikke påbegyndes før 75 pct.  

 af boligerne er taget i brug af andelshaverne.« Til § 81 64) I stk. 1 ændres »§ 83, stk. 2,» til:  

 »§ 83«.
 Til § 84 65) I stk. 2 ændres », § 66 og § 71, stk.  

 2« til: »og § 66«.
 Til § 86 66) Stk. 1 affattes således:
»Støtte, herunder garanti, efter §§ 78-85 bortfalder, hvis 1) en ejendom overgår til anden benyttelse end beboelse, 2) en ejendom opdeles i ejerlejligheder eller 3) ejeren af en ejendom tager ejendommen i brug til beboelse.« 67) Efter stk. 2 indsættes som nyt stykke:
»Stk 3. Hvis en privat udlejningsejendom overdrages til en  

 privat andelsboligforening, bortfalder støtte til den i § 83 nævnte  

 egenkapital.« Til § 87Af et mindretal (FP):
 68) I stk. 1, nr. 1, indsættes efter »3,» tallet:  

 »4,».
 Af boligministeren, tiltrådt af et flertal (S, V, KF, RV og  

 CD):
 69) I stk. 1 indsættes efter nr. 6 som nyt nummer:
»7) Nedslag i købesummen efter § 17, stk. 4.« Nr. 7 bliver herefter nr. 8.
 70) I stk. 1 indsættes efter nr. 7, der bliver nr. 8, som  

 nye numre:
 »9) Udgifter til ombygningstab, der for den enkelte ejendom udgør  

 mindre end 40.000 kr., jf. § 62, stk. 3.
 10) Udgifter til nedrivning, der for den enkelte ejendom udgør mindre end  

 40.000 kr., jf. § 62, stk. 3,».
 Nr. 8-12 bliver herefter nr. 11-15.
 Af et mindretal (FP):
 71) I stk. 1 indsættes efter nr. 12 som nyt nummer:
»13) Udgifter til nedrivning, jf. § 9.« 72) I stk. 4 udgår »og nedrivningudgifter«.
 Af boligministeren, tiltrådt af et flertal (S, V, KF, RV og  

 CD):
 Til § 88 73) I stk. 5 ændres »§ 85, stk. 1, nr. 3, 6 og  

 7« til: »§ 87, stk. 1, nr. 3, 6 og 8«.
 Til § 90 74) I stk 1, nr. 2, ændres  

 »ombygningsarbejder« til: »udgifter til ombygning,  

 nedrivning«.
 Til § 91 75) I stk. 3 indsættes efter  

 »ombygninger«: », nedrivning«.
 Til § 94 76) I stk. 2 indsættes efter »regler om«:  

 »fordeling af«.
 Til § 95Af et mindretal (FP):
 77) I stk. 2 udgår ordene »stk. 2,».
 Af boligministeren, tiltrådt af et flertal (S, V, KF, RV og  

 CD):
 78) Efter stk. 2 indsættes som nyt stykke:
»Stk. 3. Kommunalbestyrelsen afholder udgifter til  

 tilvejebringelse af erstatningsboliger, jf. kapitel 7, godtgørelse af  

 flytteudgifter efter § 149 og godtgørelse efter § 150 i forbindelse med  

 gennemførelse af projekter om aftalt boligforbedring.« Stk. 3 bliver herefter stk. 4.
 Af et mindretal (FP):
 79) Stk. 3 udgår.
 Af boligministeren, tiltrådt af et flertal (S, V, KF, RV og  

 CD):
 80) Stk. 3, som bliver stk. 4, affattes således:
»Stk. 4. Staten refunderer 50 pct. af de udgifter, som  

 kommunalbestyrelsen afholder efter stk. 2 og 3.« Til § 98 81) Stk. 1 affattes således:
»Der kan gennemføres forbedringsarbejder og lejeforhøjelser uden  

 fradrag af tilskud på samtlige lejeres vegne, hvis udlejeren og mindst 60  

 pct. af lejerne indgår en skriftlig aftale herom.« 82) Efter stk. 2 indsættes som nye stykker:
 »Stk. 3. Hvis der er tale om gennemførelse af  

 forbedringsarbejder og en lejeforhøjelse uden fradrag af tilskud, der  

 vedrører et lejemål, der i forbindelse med genudlejning er ubeboet, kan den  

 lejer, hvormed der er indgået en lejeaftale for det pågældende lejemål,  

 uanset bestemmelsen i stk. 1 indgå en skriftlig aftale herom.
Stk. 4. Den lejer, som har indgået lejeaftale om en  

 beboelseslejlighed, jf. stk. 3, kan senest 2 uger efter skriftligt at have  

 aftalt gennemførelse af forbedringsarbejder i det pågældende lejemål over for  

 udlejeren afvise gennemførelse af aftalen.
Afviser lejeren aftalen, kan  

 udlejeren senest 2 uger efter at have fået meddelelse om lejerens afvisning  

 af aftalen hæve lejeaftalen med lejeren.
Hæver udlejeren lejeaftalen efter  

 bestemmelserne i 1. og 2. pkt., bliver hverken udlejeren eller lejeren  

 erstatningsberettigede som følge heraf.« Til § 100Af et mindretal (SF og EL):
 83) Stk. 1, nr. 2, litra a, affatttes således:
»a) at aftalen ikke omfatter gennemførelse af  

 vedligeholdelsesarbejder.« Af boligministeren, tiltrådt af et flertal (S, V, KF, RV og  

 CD):
 84) Stk. 1, nr. 2, affattes således:
»2) Udlejeren og lejerne før aftalens indgåelse modtager en skriftlig  

 erklæring fra kommunalbestyrelsen om de lejemæssige konsekvenser for det  

 enkelte lejemål både efter reglerne i dette kapitel og efter reglerne i lov  

 om midlertidig regulering af boligforholdene og lov om leje som følge af  

 gennemførelsen af det samlede projekt.
Den skriftlige erklæring skal  

 endvidere indeholde oplysning om de lejemæssige konsekvenser af, at der kan  

 ydes tilskud til lejefastsættelsen efter § 106.« 85) I stk. 1, nr. 5, indsættes før litra a som et nyt  

 litra:
 »a) at de har ret til at antage konsulentbistand, jf. § 111,».
 Litra a og b bliver herefter litra b og c.
Til § 101 86) I stk. 2, 4. pkt., ændres »§ 109, stk. 1,  

 2. pkt.« til: »§ 112, stk. 1, 2. pkt.« Til § 103 87) I stk. 1 ændres »denne lov« til:  

 »reglerne i dette kapitel«.
 Til § 105 88) I stk. 2 ændres »alene ske« til:  

 »ske alene«.
 89) I stk. 5, 1. pkt., indsættes efter  

 »indgåelse«: »efter forbedringsarbejdernes  

 gennemførelse«, og 2. pkt. affattes således:
»Senest 4 uger efter modtagelsen skal udlejer til lejeren udlevere  

 samme afgørelse, som skal vedlægges ansøgning om udbetaling af tilskud, jf. §  

 109, stk. 3.« Til § 106 90) I stk. 2 ændres »40 pct.« til:  

 »50 pct.«, og »5 pct.« ændres til: »6,25 pct.« 91) I stk. 3 ændres »i 11 år 25 pct.« til:  

 »i 8 år 35 pct.«, og »5 år med 5 pct.« ændres til:  

 »3 år med 1,25 pct. og i hvert af de efterfølgende 5 år med 6,25  

 pct.« 92) Efter stk. 4 indsættes som nyt stykke:
»Stk. 5. De udgifter, staten har afholdt efter stk. 2 og 3,  

 kan staten i 8 år forlange refunderet af Grundejernes Investeringsfond med 10  

 pct. af den aftalte lejeforhøjelse uden tilskud.
I hvert af de efterfølgende  

 8 år nedsættes refusionsbeløbet med 1,25 pct. af den aftalte lejeforhøjelse  

 uden tilskud.
Staten kan højst forlange refusion af udgifter, hvortil der er  

 meddelt tilsagn om tilskud inden for den investeringsramme til aftalt  

 boligforbedring vedrørende private udlejningsejendomme, der fastsættes på de  

 årlige finanslove, eller hvortil der er meddelt reservation, jf. § 107, stk.  

 2, eller supplerende reservation, jf. § 107, stk. 5, senest den 31. december  

 2000.« Til § 108 93) I stk. 2 udgår 1. pkt., og  

 »ansøgningen endvidere« ændres til: »ansøgning om tilsagn om  

 tilskud«.
 Af et mindretal (SF og EL):
 Til § 110 94) Efter stk. 2. indsættes som nyt stykke:
»Stk. 3. Udbetaling kan efter ansøgning dog ske som et samlet  

 beløb, svarende til nutidsværdien af de løbende tilskudsbeløb efter § 106.  

 Boligministeren fastsætter nærmere bestemmelser om ansøgning og udbetaling  

 samt beregning af det i 1. pkt. nævnte beløb.« Af boligministeren, tiltrådt af et flertal (S, V, KF, RV og  

 CD):
 Til § 111 95) I stk. 1 ændres »et flertal af  

 lejerne« til: »mindst 1/4 af lejerne eller beboerrepræsentationen i  

 ejendomme, hvor der er valgt beboerrepræsentation, jf. § 64 i lov om  

 leje,».
 96) Efter stk. 2 indsættes som nyt stykke:
»Stk. 3. Udgifter til lejers konsulentbistand, der er afholdt  

 senest den 31. december 2000, refunderes af Grundejernes Investeringsfond,  

 såfremt der ikke indgås aftale, jf. § 96, stk. 1, nr. 1.« Til § 112 97) I stk. 2 ændres »senest ved den første  

 lejeaftales indgåelse efter forbedringsarbejdernes gennemførelse« til:  

 »som angivet i § 105, stk. 5, 1. og 2. pkt.« Til § 114 98) I stk. 1, 2. pkt., ændres »de af lejer  

 skriftligt accepterede forbedringsarbejder ikke opfylder reglerne i §§ 98,  

 99, stk. 2, og 100« til: »den af lejer skriftligt accepterede  

 aftale om gennemførelse af forbedringsarbejder ikke opfylder vilkårene i §  

 100«.
 Til § 120 99) Stk. 1 affattes således:
»Ansøgning om tilsagn om tilskud skal ske på et af Boligministeriet  

 udfærdiget skema og indsendes til kommunalbestyrelsen.« Af et mindretal (SF og EL):
 Til § 121 100) Efter stk. 4 indsættes om nyt stykke:
»Stk. 5. Udbetaling kan efter ansøgning dog ske som et samlet  

 beløb, svarende til nutidsværdien af de løbende tilskudsbeløb efter § 117.  

 Boligministeren fastsætter nærmere bestemmelser om ansøgning og udbetaling  

 samt beregning af det i 1. pkt. nævnte beløb.« Til § 123 101) I stk. 1, nr. 1, indsættes efter  

 »projekt« ordene: »vedrørende private  

 andelsboligforeninger«.
 Af boligministeren, tiltrådt af et flertal (S, V, KF, RV og  

 CD):
 102) Nr. 1 udgår.
 Nr. 2-7 bliver herefter til nr.1-6.
 103) Nr. 3, der bliver nr. 2, affattes således:
 »1) konsulentbistanden, herunder med hvilket højeste beløb udgiften  

 hertil kan indgå enten i de i § 111, stk. 2, nævnte udgifter eller i de  

 udgifter, som kan kræves refunderet af Grundejernes Investeringsfond, jf. §  

 111, stk. 3,».
 104) I nr. 5, som bliver nr. 4, ændres »stk. 3«  

 til: »stk. 4«.
 Til § 130 105) Stk. 2 udgår.
 Til § 135Af et mindretal (FP):
 106) Paragraffen udgår.
 Af boligministeren, tiltrådt af et flertal (S, V, KF, RV og  

 CD):
 107) Paragraffen affattes således:
»§ 135. Lånet, der udgør støttebeløbet, skal ud over  

 eventuelle private midler være sammensat af lige dele kommunale og statslige  

 midler.
Den del af lånet, der udgøres af kommunale og statslige midler, må  

 højest udgøre 2/3 af de støtteberettigede udgifter.« Til § 136 108) I stk. 2 ændres »når særlige forhold  

 taler herfor« til: »når forholdene taler herfor«.' Til § 142 109) I stk. 1 ændres »giver  

 kommunalbestyrelsen ejeren meddelelse om tidspunktet for fraflytning«  

 til: »fastsættes tidspunktet for fraflytning ved aftale mellem  

 kommunalbestyrelsen og ejeren«.
 110) I stk. 2 ændres »Efter kommunalbestyrelsens  

 meddelelse« til: »Efter at tidspunktet for fraflytning er  

 aftalt«, og »§ 166« ændres til: »§ 167«.
 111) I stk. 4 ændres »lejer« til: »lejer af  

 en bolig«.
 Til § 144 112) Stk. 5 affattes således:
»Stk. 5. En husstand, der får tilbudt en erstatningsbolig,  

 har en gang ret til at afvise den tilbudte erstatningsbolig og få tilbudt en  

 anden erstatningsbolig i stedet, uanset om den tilbudte erstatningsbolig  

 opfylder kravene i stk. 4.« Til § 145 113) I stk. 1 indsættes efter 1. pkt. som nyt  

 punktum:
»Udlejeren kan ikke opsige lejeaftalen.« 114) I stk. 2 indsættes før 1. pkt. som nyt punktum:
»Kommunalbestyrelsen anviser en midlertidig bolig i henhold til stk.  

 1.« Af et mindretal (FP):
 Til § 146 115) Stk. 3 udgår.
 Stk. 4-13 bliver herefter stk. 3-12.
 Af boligministeren, tiltrådt af et flertal (S, V, KF, RV og  

 CD):
 Til § 150 116) I 1. pkt. ændres ordene »i stedet for at  

 få anvist« til: », inden den efter § 144, stk. 1 og 2, får ret  

 til«.
 Til § 151 117) I stk. 4 ændres »Erstatning efter stk.  

 1« til: »Godtgørelse efter stk. 2«.
 Til § 156 118) I stk. 2, 1. pkt., ændres »§ 151, stk.  

 1,» til: »§ 151«.
 119) I stk. 4 indsættes efter »150,»:  

 »152,».
 Til § 157 120) I stk. 1 ændres »§§ 142-146« til:  

 »§§ 143-146«.
 Af et mindretal (SF og EL):
 Til § 166 121) Stk. 2, 1. pkt., udgår, og istedet indsættes  

 som nye punktummer:
»Kommunalbestyrelsen kan meddele påbud efter stk. 1, til  

 foranstaltninger, der er omfattet af udlejers pligt til at holde det lejede  

 forsvarligt ved lige.
Kommunalbestyrelsen kan herudover kun meddele påbud  

 efter stk. 1, såfremt den enten yder offentlig støtte til gennemførelse af  

 påbudet efter reglerne i kap. 4 og § 159, stk. 3, eller kommunal støtte efter  

 § 56, stk. 3. Tilsagn om offentlig støtte kan gives samtidig med godkendelse  

 af projekt for de påbudte foranstaltninger.« Af boligministeren, tiltrådt af et flertal (S, V, KF, RV og  

 CD):
 Til § 174 122) I stk. 2 udgår nr. 1, og i stedet  

 indsættes:
 »1) Ombygningsarbejder efter kapitel 3 gennemført med offentlig  

 støtte i henhold til reglerne i kapitel 4.
2) Nybyggeri efter kapitel 3 opført med støtte i henhold til reglerne i  

 kapitel 4. Dog er nybyggeri opført af almene boligorganisationer eller som  

 private andelsboliger omfattet af Byggeskadefonden for støttet nybyggeri, jf.  

 lov om almene boliger m.v.« Nr. 2 bliver herefter nr. 3.
 Til § 177 123) I stk. 1 udgår 2. pkt., og i stedet  

 indsættes:
»Kommunalbestyrelsen foranlediger bidraget indbetalt til fonden på  

 bygherrens vegne senest i forbindelse med godkendelse af byggeregnskabet.  

 Boligministeren fastsætter nærmere regler for indbetaling af bidrag og  

 kommunalbestyrelsens beføjelser i forbindelse hermed.« Til § 178 124) I stk. 1 ændres »I de i § 61, stk. 1,  

 nævnte ejendomme« til: »I andre ejendomme end ejerboliger.« Af et mindretal (FP):
 Til kapitel 11 (§§ 180 - 184) 125) Kapitlet udgår.
 Til Kapitel 13 126) Titlen affattes således:
 »Rådgivere«.
 Til § 194 127) Paragraffen affattes således:
»§ 194. Kommunalbestyrelsen kan overlade en af kommunen  

 antaget rådgiver at forberede og gennemføre arbejder efter denne lov samt at  

 varetage nærmere bestemte administrative opgaver, der påhviler  

 kommunalbestyrelsen i forbindelse med arbejder efter denne lovs kapitel 2, 3,  

 4 og 5.« Af boligministeren, tiltrådt af et flertal (S, V, KF, RV og  

 CD):
 128) I stk. 2 ændres »kapitel 2, 3, 4 og 5« til:  

 »kapitel 2, 3, 4, 5 og 9«.
 Af et mindretal (FP):
 Til § 195 129) Paragraffen udgår.
 Af boligministeren, tiltrådt af et flertal (S, V, KF, RV og  

 CD):
 Til § 200 130) I stk. 1 ændres »§ 35, stk. 2« til:  

 »§ 36, stk. 1, nr. 1«, og »§ 167, stk. 11« ændres til:  

 »§ 167, stk. 10«.
 Til § 203 131) I stk. 3 indsættes efter 2. pkt. som nyt  

 punktum:
»Kommunalbestyrelsen kan beslutte, at samme lov ligeledes finder  

 anvendelse på beslutninger efter § 7, hvis der inden den 2. juni 1997 er  

 udsendt en orientering efter samme lovs § 9, stk. 1.« Bemærkninger Til nr. 1, 2, 7, 9, 10, 12, 13, 15, 17, 20, 34, 49, 53, 55, 56, 60, 68,  

 71, 72, 77, 79, 108, 115, 125, 126, 127 og 129Ad nr. 1, 2, 7, 9 og 10 I lovforslaget er det foreslået, at der kan træffes beslutning om  

 bygningsfornyelse, såfremt beboelsen er væsentligt nedslidt.
Samtidig er det  

 alene overladt til kommunalbestyrelsen at skønne over, hvad der skal forstås  

 ved væsentligt nedslidt.
 Herved ophæves de gældende bestemmelser om, at en bygning skal være  

 utidssvarende for at kunne omfattes af en byfornyelses- eller  

 boligforbedringsbeslutning.
 Lovforslaget åbner således op for, at en lang række almene boligafdelinger  

 kan få offentlig bygningsfornyelsesstøtte på trods af, at boligerne er er  

 indrettet med tidssvarende installationer m.v.
Det har ikke været muligt at formå boligministeren til at oplyse, hvor  

 mange flere boliger der på denne baggrund, herunder på baggrund af den  

 foreslåede aldersgrænse, kunne blive omfattet af loven.
Heller ikke hvor  

 mange almene boliger.
Ministeren gemmer sig bag sit mantra om lovens  

 decentrale princip.
Men det er nu engang ministeren, der foreslår at give  

 kommunen så vide beføjelser, som der her er tale om.
 Set i forhold til, at der fortsat er 215.000 boliger opført før 1950, som  

 har installationsmangler, at der stort set ikke er almene boliger med mangler  

 i betydelig grad, at der for almene boliger findes en række ordninger med  

 henblik på at støtte vedligehold og fornyelse, samt at byfornyelsesbehovet  

 for ikke længe siden blev opgjort til ca. 100 mia. kr., er det uforståeligt,  

 at kredsen af ejendomme, som kan få støtte, skal udvides så væsentligt som  

 foreslået.
Det foreslås derfor, at det er en forudsætning for at ombygge beboelse, at  

 denne er utidssvarende.
Endvidere foreslås den gældende definition af en  

 utidssvarende bolig opretholdt.
Herved målrettes den offentlig støtte til de  

 bygninger/boliger, som har behov for fornyelse og istandsættelse.
Ad nr. 12 og 15 En lang række ombygninger med offentlig støtte efter byfornyelsesloven  

 koster langt mere, end det koster at opføre helt nyt byggeri.  

 Ombygningsudgifter på 12.000 kr., 15.000 kr., 20.000 kr., ja helt op til  

 35.000 kr. pr. m2, er om ikke typiske så dog ikke usædvanlige.
Dette skal ses  

 i forhold til, at det koster i størrelsesordenen 10.000-11.000 kr. at opføre  

 nyt almennyttigt byggeri, når det er dyrest.
 En alt for stor del af ressourcerne til byfornyelse anvendes således  

 samfundsøkonomisk urentabelt, idet der i mange tilfælde betales langt mere  

 for en tidssvarende bolig, end det er nødvendigt.
Det betyder også, at det går unødvendigt langsomt med at forbedre  

 boligstandarden.
I perioden 1992-96 er der givet tilsagn på i alt ca. 3,7  

 mia. kr. til ombygninger, som ligger over 10.000 kr. pr. m2. Det svarer til  

 ca. 38 pct. af samtlige tilsagn til ombygningsudgifter efter  

 byfornyelsesloven i perioden.
I 1996 alene er de tilsvarende tal 563 mio. kr.  

 svarende til hele 48 pct. af ombygningsudgifterne.
En del af disse midler  

 kunne være anvendt langt mere hensigtsmæssigt, således at et større antal  

 boliger kunne være blevet gjort tidssvarende.
I forlængelse af, at der i lovforslaget er indføjet bestemmelser om  

 nybyggeri i byfornyelsen, foreslås der et loft over ombygningsudgifternes  

 størrelse svarende til den udgiftsramme, som foreslås indført for  

 nybyggeriet.
Ligger ombygningsudgifterne herover, vil det være mest  

 fornuftigt at bringe de foreslåede bestemmelser vedr. nybyggeri i anvendelse.
 Det foreslås endvidere, at loftet ikke skal gælde for fredede og  

 bevaringsværdige bygninger.
Ad nr. 13 I lovforslaget er det foreslået, at alle bygninger, som er opført før  

 1972, skal kunne ombygges med offentlig byfornyelsesstøtte.
Ministeren har i  

 sit fremsatte ændringsforslag ændret holdning på dette punkt og foreslår  

 opførelsesåret nedsat med hele 2 år til 1970.
 Når dette sammenholdes med, at der på ingen måde skal fastsættes regler  

 om, hvad der skal forstås ved »væsentlig nedslidt«, lukkes der for  

 alvor op for, at byfornyelsesmidlerne kan bruges på projekter, som ikke har  

 meget med forbedring af boligstandarden at gøre.
 Det foreslås derfor, at bygningsfornyelse ikke kan omfatte bygninger, der  

 er opført efter 1950.
Ad nr. 17 Såfremt en ejer ikke er indforstået med at afstå en ejendom, der ombygges,  

 skal kommunalbestyrelsen nærmere begrunde, hvorfor den skal råde over  

 ejendomme.
Det forekommer ikke særligt velbegrundet, hvorfor ejere af  

 ejendomme, som skal nedrives, ikke skal have den samme beskyttelse.
Det  

 foreslås derfor, at den omvendte bevisbyrde også skal gælde for sådanne  

 ejendomme.
Ad nr. 20 Ejendomme, som kommunalbestyrelsen har erhvervet i medfør af loven, skal  

 afhændes ved offentligt udbud, medmindre det sker efter de særlige  

 bestemmelser om overdragelse til andelsboligforeninger m.v.
Dette er et godt  

 princip, som ikke, som foreslået i lovforslaget, skal kunne fraviges.
Det  

 foreslås derfor, at muligheden for, at kommunalbestyrelsen kan afhænde på  

 anden måde, udgår.
Ad nr. 34 I en række sager er råde over bestemmelserne blevet bragt i anvendelse med  

 henblik på at undgå, at beboerne kunne anvende individuelt og kollektivt  

 veto.
Dette er ganske urimeligt, hvorfor det foreslås, at det udtrykkeligt  

 fremgår af loven, at de gennemførelsesbestemmelser som iøvrigt gælder for  

 opfordringsejendomme, også skal gælde for råde over ejendomme.
Ad nr. 49 I den foreslåede § 57 indføres pligt til forhandlet finansiering.  

 Hensigten er, at ejerne skal give afkald på en del af ombygningsstøtten.
Det  

 forekommer ubegribeligt og aldeles i modstrid med bestræbelserne på at styrke  

 den fremtidige vedligeholdelse og fornyelse af de pågældende ejendomme, en  

 bestræbelse, som kom til udtryk, da ordningen vedrørende fremtidig sparet  

 vedligeholdelse blev afskaffet i 1994.
 Det foreslås derfor, at paragraffen udgår.
Ad nr. 53, 55, 56, 68, 71 og 72 Det er foreslået i lovforslaget, at ombygningstabet i ejerboliger samt  

 nedrivningsudgifter finansieres med 50-årige indekslån med ydelsesstøtte og  

 offentlig garanti.
Efter gældende regler udredes både ombygningstabet og  

 nedrivningsudgiften kontant af kommunen mod efterfølgende 50 pct.s refusion  

 fra staten.
 Hensigten med denne omlægning er alene budgetteknisk, idet kontante her og  

 nu-udgifter erstattes med løbende ydelser i de næste 50 år.
 Samtidig skaber det store problemer i ejerboliger at skulle have disse  

 lån.
 Det foreslås derfor, at disse udgifter fortsat udredes kontant mod  

 efterfølgende refusion.
Ad nr. 60 Det har aldrig været meningen med de tilsvarende bestemmelser i den  

 tidligere lovgivning, at ministeren skulle kunne gøre brug af adgangen til  

 bringe støtten til ophør, såfremt alene den enkelte ejendoms økonomi blev  

 forbedret.
Boligministeren har vedrørende en lang række rentesikringssager besluttet  

 at bringe den tilsvarende bestemmelse i anvendelse.
I en række sager, hvor  

 der er optaget flere rentesikrede lån med forskellige løbetider, er  

 ejendommens økonomi efter ministerens opfattelse blevet forbedret som følge  

 af, at et eller flere af lånene er udarmortiserede, hvorfor en del af støtten  

 til de efterfølgende lån er bragt til ophør.
Det forekommer ikke rimeligt, ligesom det er tvivlsomt, om det er i  

 overensstemmelse med bestemmelsen.
En sådan begivenhed, som allerede ved  

 låneoptagelsen kunne forudses, burde der ved støtteudmålingen være taget  

 hensyn til.
 For at bortvejre enhver tvivl om bestemmelsens rækkevidde foreslås det, at  

 støtten alene kan bringes til ophør, såfremt der sker en forbedring af  

 ejendommens økonomi som følge af generelle årsager som f.eks. en generel  

 stigning i lejeniveauet og lign.
Det foreslås endvidere, at det alene er støtten til forbedringslånet, som  

 kan bringes til ophør, og altså ikke støtten til tabet.
Oprindelig blev  

 støtten til tabet givet i form af en kontant erstatning, som kun kunne kræves  

 tilbagebetalt, såfremt tabsudmålingen ved et senere salg viste sig at være  

 fastsat på forkert grundlag.
Ved overgangen fra rentesikrede lån til indekslån blev den kontante  

 erstatning af hensyn til at kunne præstere et statsbudget med mindre  

 underskud, omlagt fra kontant erstatning til realkreditlån med løbende  

 støtte.
Da ombygningstabet jo fortsat så at sige er påført ejeren gennem  

 byfornyelsen og støtten derfor fortsat har karakter af erstatning, er det  

 helt urimeligt at kunne kræve den tilbagebetalt.
Det forslås derfor at § 71,  

 stk. 2, udgår.
Ad nr. 77, 126, 127 og 129 Der er ingen som helst grund til at opretholde en godkendelse af  

 byfornyelsesselskaber, som alene er begrundet i markedsføringshensyn.
Der  

 påtænkes da heller ikke meddelt nye godkendelser.
 I og med ophævelsen af godkendelsen ophæves også restriktionen med hensyn  

 til at anvende betegnelsen byfornyelsesselskab.
Ad nr. 79 Det er foreslået, at staten skal refundere kommunens udgifter til  

 information og konsulentbistand i forbindelse med aftalt boligforbedring.
 Såfremt kommunen finder, at en sådan information og konsulentbistand er  

 hensigtsmæssig, og samtidig finder, at kommunen ikke i eget regi har eller  

 påtænker at få de nødvendige ressourcer, bør kommunen selv afholde de  

 udgifter, der er forbundet med at antage fremmed bistand til at udføre disse  

 opgaver.
Ad nr. 108 Skal de foreslåede bygningsforbedringsudvalg have en fremtid for sig, er  

 det nødvendigt, at der ikke fastsættes så restriktive rammer for  

 sammensætningen af den støtte, som udvalget kan yde.
Det er en god og rigtig  

 ting, at private kan bidrage økonomisk til udvalgets arbejde, men det  

 forekommer helt ude af trit med formålet med disse udvalg at fastsætte  

 sammensætning af støtten, som lovforslaget lægger op til.
Paragraffen  

 foreslås derfor at udgå.
Ad nr. 115 Det foreslås, at muligheden for at bestemme, at hver 4. ledige lejlighed i  

 private udlejningsejendomme, som modtager støtte efter loven skal stilles til  

 rådighed for løsning af boligsociale problemer, udgår.
Ad nr. 125 Ungdomsboligfonden og den dertil knyttede mulighed for at indrette  

 midlertidige boliger for unge har fra starten været og er fortsat aldeles  

 uden nævneværdig effekt, hvorfor kapitlet herom forslås ophævet.
Til 3, 5, 6, 8, 11, 14, 18, 19, 21, 23, 25, 27, 28, 30, 31, 33, 36, 37,  

 39-41, 43, 45-48, 50-52, 54, 57-59, 61-67, 69, 70, 73-76, 78, 80-82, 84-93,  

 95-99, 102-107, 109-114, 116-120, 122-124, 128, 130, 131Økonomiske  

 bemærkninger Følgende elementer i det samlede ændringsforslag skønnes at have  

 økonomiske konsekvenser:
 a) Aftalt boligforbedring (ændringsforslagene nr. 90, 91 og 92).
 b) Bagatelgrænse for optagelse af tabsindekslån (ændringsforslag nr. 54).
 c) Begrænset mulighed for gennemførelse af beslutninger efter den hidtil  

 gældende lov (ændringsforslag nr. 131).
 ad a) Aftalt boligforbedring.
 Med henblik på en forbedret incitamentstruktur for såvel ejeres som  

 lejeres anvendelse af aftalt boligforbedring foreslås en række ændringer af  

 regelsættet vedrørende aftalt boligforbedring.
For det første foreslås huslejetilskuddet forhøjet fra 40 pct. til 50 pct.  

 af den aftalte lejeforhøjelse.
Tilskuddet udbetales som efter de gældende  

 regler i 8 år, hvorefter det aftrappes lineært med 6,25 pct. pr. år over de  

 næste 8 år.
Grundejernes Investeringsfond refunderer i alle årene statens  

 udgifter til forskellen mellem det foreslåede og det nugældende tilskud.  

 Udgiften for Grundejernes Investeringsfond vil for en tilsagnsårgang på 400  

 mio. kr. samlet udgøre i størrelsesordenen knap 40 mio. kr. over en 15-årig  

 periode.
 Den reducerede huslejeforhøjelse medfører offentlige mindreudgifter til  

 individuel boligstøtte.
For det andet gives Grundejernes Investeringsfond via ændringsforslag til  

 boligreguleringsloven, jf. ændringsforslag til L 198, mulighed for at yde  

 lavt forrentede lån til finansiering af arbejder, omfattet af en aftale om  

 aftalt boligforbedring.
Huslejeniveauet påvirkes ikke af den særlige  

 lånemulighed, idet huslejeforhøjelsen fortsat beregnes som ydelsen på et  

 30-årigt annuitetslån med et kontantprovenu, svarende til de aftalte og  

 dokumenterede udgifter.
Sammen med muligheden for optagelse af lavt  

 forrentede lån får ejeren herved en mulighed for en forbedret forrentning af  

 den gennemførte investering.
For det tredje foreslås, at Grundejernes Investeringsfond - inden for  

 maksimalt fastsatte honorarsatser - refunderer forgæves afholdte udgifter til  

 konsulentbistand.
Efter de gældende regler skal lejerne selv finansiere disse  

 udgifter via en midlertidig lejeforhøjelse over 12 måneder.
Forslaget  

 indebærer derfor en øget motivation for lejerne til at indgå i forhandlinger  

 om aftalt boligforbedring.
Som følge af, at de nævnte udgifter ikke længere  

 skal betales over huslejen, vil denne del af forslaget medføre offentlige  

 mindreudgifter til individuel boligstøtte.
 Det er med Grundejernes Investeringsfond aftalt, at GI-lån og GI-refusion  

 af løbende støtte ydes til aftalt boligforbedring i private  

 udlejningsejendomme, der bevilges i en 3-årig periode med virkning fra 1.  

 januar 1998.
 Forslaget medfører ikke herudover økonomiske konsekvenser for stat og  

 kommuner.
 Ad b) Bagatelgrænse for optagelse af tabsindekslån.
Med henblik på at undgå lånefinansiering af beløb, der ligger under  

 realkreditinstitutternes minimale udlånsgrænse, og som der derfor ikke kan  

 opnås realkreditlån til, foreslås indført en bagatelgrænse for optagelse af  

 tabslån.
Efter ændringsforslaget afholdes ombygningstabet (inklusive bidrag  

 til byggeskadefonden) som en kommunal refusionsudgift, hvis ombygningstabet  

 udgør mindre end 40.000 kr. pr. ejendom.
Overstiger ombygningstabet 40.000  

 kr., finansieres tabet på normal vis med indekslån.
 Tilsvarende foreslås fastsat en bagatelgrænse på 40.000 kr. pr. ejendom  

 for nedrivningsudgifter.
 De samlede tabsudgifter for ejendomme med tabsudgifter under 40.000 kr.  

 udgør erfaringsmæssigt et særdeles beskedent beløb.
 Forslagene om bagatelgrænser forventes derfor kun at medføre meget  

 begrænsede offentlige merudgifter.
 Ad c) Begrænset mulighed for gennemførelse af beslutninger efter den  

 hidtil gældende lov.
 Forslaget medfører, at kommunen i de særlige tilfælde, hvor kommunen har  

 påbegyndt offentliggørelsesproceduren inden 2. juni 1997, men ikke inden  

 årsskiftet 1997/98 har truffet beslutning, kan gennemføre byfornyelsessagen  

 efter hidtil gældende regler.
Forslaget, der skønnes at berøre et beskedent antal ejendomme, indebærer  

 principielt en risiko for en begrænset reduktion af de mindreudgifter, som  

 det samlede forslag i øvrigt indebærer.
Ud fra en samlet betragtning vurderes  

 reduktionen dog at være så begrænset, at der ikke med rimelighed kan  

 foretages en isoleret opgørelse heraf.
 Med betydelig usikkerhed skønnes det samlede forslag at medføre offentlige  

 merudgifter på 0 mio. kr. i 1998, 11/2 mio. kr. i 1999 og 2 mio. kr. i hvert  

 af årene 2000 og 2001. Merudgifterne skønnes ligeligt fordelt på stat og  

 kommuner.
Administrative bemærkninger Ændringsforslagene skønnes ikke at have væsentlige administrative  

 konsekvenser.
Erhvervsøkonomiske konsekvenser Som nævnt under de økonomiske bemærkninger medfører forslaget om at give  

 adgang til særligt lavt forrentede lån fra Grundejernes Investeringsfond til  

 finansiering af arbejder, omfattet af aftalt boligforbedring, at ejeren kan  

 opnå en væsentlig forøgelse af rentabiliteten for investeringer i aftalt  

 boligforbedring.
Miljømæssige konsekvenser Ændringsforslagene skønnes ikke at have væsentlige miljømæssige  

 konsekvenser.
EU-retlige aspekter Ændringsforslagene indeholder ikke EU-retlige aspekter.
Ad nr. 3 Ændringsforslaget præciserer, at den kommunale indsats baseres på lokale  

 kræfter og lokalt engagement.
Heri indgår, at beboernes egne og andre lokale  

 kræfters ønsker til udviklingen af området skal spille en vigtig rolle i  

 prioriteringen af indsatsen.
Beslutninger træffes på det lavest mulige  

 niveau, og i videst muligt udstrækning med inddragelse af direkte berørte.  

 Det er kommunalbetyrelsen, der ud fra lokale forhold har ansvaret for at  

 fastlægge metoder, der rent faktisk inddrager de berørte på det tidspunkt og  

 på den måde, der måtte være mest hensigtsmæssigt i det konkrete tilfælde.
Ad nr. 5 I ændringsforslaget angives de bestemte maksimumsbeløb, der årligt kan  

 anvendes som investeringsramme til helhedsorienteret byfornyelse.
Ad nr. 6 Ændringen er en konsekvens af den foreslåede § 5, stk. 2.
Ad nr. 8 Ændringsforslaget giver mulighed for at foretage nybygning af mindre  

 bygninger til brug for tekniske installationer eller lignende.
Hidtil har der  

 kun været mulighed for at lade disse funktioner indrette i den eksisterende  

 bygning, hvilket ikke altid er fysisk muligt.
Ad nr. 11 Ændringen præciserer, at bagatelgrænsen relaterer sig til udgifter  

 vedrørende den enkelte bygning.
 For at bestemmelsen kan få praktisk betydning præciserer ændringen  

 endvidere, at den oprindelige beslutning skal indeholde oplysning om  

 etapedeling.
Ad nr. 14 Efter lovforslaget kan der ikke gennemføres bygningsfornyelse for  

 bygninger, der er opført inden for de sidste 25 år.
Dette foreslås ændret til  

 en fast tidsgrænse, således at det afgørende bliver, om bygningen er opført  

 før 1. januar 1970.
Ad nr. 18 Der foreslås i forhold til lovforslaget en yderligere begrænsning i  

 kommunens adgang til at forlange afståelse af ejendomme, der skal ombygges.  

 Kommunen kan ikke overtage ejendommen, såfremt ejeren eller rettighedshaveren  

 ikke er indforstået hermed, og ejeren samtidig kan opnå tilslutning hos  

 mindst halvdelen af de beboere, der vil blive berørt af beslutningen, til at  

 gennemføre et projekt.
Projektet skal som minimum omfatte de  

 foranstaltninger, der ikke kan nedlægges kollektivt veto imod.
Bestemmelsen vedrører udelukkende beboelsesejendomme uanset disses  

 ejerform.
Kommunen kan ikke forlange afståelse af erhvervsejendomme med  

 henblik på ombygning til beboelse.
Ad nr. 19 Ændringen er en konsekvens af den foreslåede § 15, stk. 3.
Ad nr. 21 Med ændringsforslaget indføres der et krav om, at kommunalbestyrelsens  

 opfordring til ejeren om at udarbejde projekt skal indeholde oplysning om den  

 maksimale størrelse af den lejeforhøjelse, som kommunalbestyrelsen forventer  

 at godkende som følge af foranstaltningernes gennemførelse.
Udmeldingen skal  

 vedrøre det konkrete projekt.
Kommunalbestyrelsen bliver således overfor lejerne bundet af den maksimale  

 udmelding.
Viser det sig efter udarbejdelsen af projektforslaget - som regel  

 efter afholdt licitation - at gennemførelsen af projektet bliver dyrere end  

 forventet, kan kommunalbestyrelsen vælge at acceptere fordyrelsen, hvis denne  

 udelukkende kan opgøres som tab.
Medfører fordyrelsen derimod en større  

 lejeforhøjelse, end lejerne har fået meddelelse om, eller reduktion af  

 projektet uden en tilsvarende lejenedsættelse, kan sådanne ændringer kun  

 foretages efter fornyet opfordring til ejeren fra kommunalbestyrelsen.  

 Konsekvensen heraf er således, at såvel ejeren som lejerne får lejlighed til  

 at tage stilling til det ændrede projekt eller den større lejeforhøjelse  

 igen.
Med hensyn til lejeforhøjelser som følge af prisstigninger efter  

 tilsagnstidspunktet henvises til den foreslåede ændrede affattelse af § 50,  

 stk. 8, samt bemærkningerne hertil.
Såfremt kommunalbestyrelsen ønsker at gennemføre en forhandling med ejeren  

 om finansieringen, stilles der med ændringsforslaget endvidere krav om, at  

 kommunalbestyrelsen senest i forbindelse med opfordringen til ejeren skal  

 give ejeren oplysning om de krav, som kommunalbestyrelsen vil stille i  

 forbindelse med forhandlingen.
Får en fordyrelse af projektet eller ændringer  

 i øvrigt den konsekvens, at kommunalbestyrelsen vil foretage ændring af de  

 maksimalt udmeldte støttekrav til ejeren, vil en sådan ændring kræve en ny  

 opfordring fra kommunalbestyrelsen til ejeren om at udarbejde et ændret  

 projektforslag, og der må i forbindelse med den ny opfordring ske en ny  

 udmelding om forhandlet finansiering.
Ad nr. 23 Formålet med ændringen er at give lejerne et yderligere incitament til at  

 antage konsulentbistand.
Ad nr. 25 Ændringsforslaget vil styrke lejernes stillling ved at give dem bedre  

 muligheder for at antage konsulentbistand, idet konsulenten kan bistå lejere,  

 der mener, de har behov herfor.
Det foreslås således, at hvis 1/4 af lejerne  

 ønsker det, kan lejerne antage konsulentbistand.
Ad nr. 27 Ændringsforslaget præciserer, at 6-ugers-fristen løber fra det tidspunkt,  

 hvor lejerne har modtaget det endelige projektforslag.
Ad nr. 28 Ændringsforslaget præciserer, at de arbejder, der er nedlagt individuelt  

 veto imod, kan gennemføres uden, at der træffes en ny  

 bygningsfornyelsesbeslutning, når lejligheden bliver ledig ved fraflytning.
Ad nr. 30 Forslaget om ændring af formuleringen er alene en præcisering af, at de  

 arbejder, der er nedlagt kollektivt veto imod, kun kan fremmes efter påbud.  

 Bestemmelsen begrænser ikke adgangen til at gennemføre arbejder, der ikke er  

 nedlagt veto imod.
Ad nr. 31 Ændringsforslaget præciserer, at vetoberørte arbejder kan gennemføres af  

 ejeren efter lejelovgivningen, såfremt de berørte lejere samtykker heri,  

 eller lejligheden bliver ledig ved fraflytning.
Ad nr. 33 Baggrunden for ændringsforslaget er, at det skønnes mere hensigtsmæssigt,  

 at veto i disse tilfælde fremsættes over for  

 andelsboligforeningen/ejerforeningen, som er bygherre.
Endvidere foreslås, at  

 6-ugers-fristen løber fra det tidspunkt, hvor den kompetente forsamling har  

 vedtaget et projekt.
Ad nr. 36 Efter lovforslagets § 162 kan en ekspropriationsbeslutning af ejeren og  

 andre rettighedshavere påklages til boligministeren.
Det vil derfor være  

 unødvendigt, at beslutningen yderligere skulle kunne påklages til  

 byfornyelsesnævnet.
Ad nr. 37 Ændringsforslaget er redaktionelt.
Ad nr. 39 Ændringen præciserer, at bestemmelsen om, at lejen skal fastsættes efter  

 byfornyelsesloven, gælder, så længe der ydes eller kunne være ydet offentlig  

 støtte til de værdiforøgende forbedringsudgifter.
Det svarer til den  

 tilsvarende bestemmelse i den gældende lov.
Ad nr. 40 Ændringerne er en konsekvens af den foreslåede ændrede affattelse af § 50,  

 stk. 8.
Ad nr. 41 Ændringsforslaget indebærer, at udlejeren på baggrund af  

 kommunalbestyrelsens fastsatte forventede lejeforhøjelse kan opkræve en  

 foreløbig lejeforhøjelse.
Denne lejeforhøjelse kan ikke overstige den  

 fastsatte forventede lejeforhøjelse.
Ad nr. 43 Ved ændringen gives der beboerrepræsentanterne adgang til på samtlige  

 lejeres vegne at indbringe spørgsmålet om kommunalbestyrelsens godkendelse af  

 størrelsen af den del af de støtteberettigede udgifter, der anses for  

 værdiforøgende forbedringsudgifter, for huslejenævnet.
I kommuner, hvor der  

 ikke er nedsat huslejenævn, skal indbringelsen ske for byfornyelsesnævnet,  

 jf. § 53.
Ad nr. 45 Ændringsforslaget betyder, at den endelige lejeforhøjelse, som  

 kommunalbestyrelsen skal godkende efter arbejdernes gennemførelse, ikke kan  

 overstige den forventede lejeforhøjelse, som kommunalbestyrelsen har fastsat  

 i forbindelse med meddelelse af tilsagn om offentlig støtte på baggrund af  

 resultatet af udbudet af ombygningsarbejderne.
For ikke helt at udelukke, at  

 der kan aftales projektændringer efter tilsagnstidspunktet, foreslås det, at  

 sådanne ændringer - og den dertil hørende lejeforhøjelse - kan gennemføres,  

 såfremt ændringen godkendes af et flertal af lejerne.
Det er på dette sene  

 tidspunkt, hvor ombygningsarbejderne er gået i gang, ikke praktisk at  

 gennemføre en egentlig høringsprocedure efter de almindelige regler.
Ad nr. 46 Ændringen er en konsekvens af den foreslåede ændrede affattelse af § 50,  

 stk. 8.
Ad nr. 47 Ved ændringsforslaget præciseres det, at der ved vurderingen af det  

 lejedes værdi og lejen også skal ses bort fra lejeforhøjelser som følge af  

 reguleringen af grundydelsen, jf. stk. 3.
Ad nr. 48 Ved ændringen præciseres det, at senere krav om lejeforhøjelse skal  

 fremsættes efter reglerne i boligreguleringslovens kapitel II.
Lejernes  

 eventuelle indsigelser over lejeforhøjelsen skal ligeledes fremsættes efter  

 reglerne i boligreguleringsloven.
Det foreslås, at disse regler også skal  

 gælde i kommuner uden huslejeregulering.
Ad nr. 50 Ændringsforslaget er begrundet i, at kommunalbestyrelsen derved får  

 metodefrihed til at tilrettelægge sin byfornyelsespolitik på den måde, som  

 kommunalbestyrelsen ud fra de lokale forhold finder mest hensigtsmæssigt,  

 hvilket er i god overensstemmelse med lovens almindelige principper.
 Kommunalbestyrelsen vil derved bedre kunne tilrettelægge sin  

 byfornyelsespolitik ud fra sit kendskab til ejere og lejere og  

 byfornyelsesproblemerne i kommunen.
Det skal understreges, at en sådan ændring af bestemmelsen ikke medfører,  

 at kommunalbestyrelsen vilkårligt kan vælge, i hvilke tilfælde den vil optage  

 forhandlinger med ejeren om afkald på støtte til en del af  

 ombygningsudgiterne.
Kommunalbestyrelsens afgørelse herom skal bygge på  

 saglige hensyn.
Kommunalbestyrelsen er naturligvis bundet af  

 lighedsgrundsætningen.
Ad nr. 51 Ændringsforslaget indebærer, at kommunalbestyrelsen ikke ved forhandlingen  

 om et eventuelt støtteafkald kan stille større krav til ejeren end oplyst  

 allerede i forbindelse med opfordringen.
Fordyrelser, projektændringer eller  

 lignende, som medfører, at kommunalbestyrelsen vil stille yderligere krav til  

 ejeren, vil kræve en ny opfordring til ejeren.
Ad nr. 52 Ved ændringen præciseres det, at nominallån, der optages til finansiering  

 af de værdiforøgende forbedringsudgifter, skal være fast forrentede.
Dette  

 udelukker anvendelsen af flekslån, rentetilpasningslån og andre nominallån  

 med variabel rente.
Ad nr. 54 Der foreslås indført en bagatelgrænse for lånefinansiering af  

 ombygningstab og nedrivningsudgifter, således at udgifterne indgår i de  

 refusionsberettigede udgifter, såfremt de udgør mindre end 40.000 kr.  

 Bagatelgrænsen finder særskilt anvendelse for henholdsvis ombygningstab og  

 nedrivningsudgifter.
 Baggrunden for forslaget er, at administrationsomkostningerne ved sådanne  

 små lån står i et urimeligt forhold til størrelsen af de udgifter, der skal  

 finansieres.
Ad nr. 57 Ændringen har til formål at sikre, at ejerlejligheder, der har fået  

 beregnet støtten efter reglerne for udlejningsejendomme, ved enkeltvis salg  

 stilles, som om støtten var udmålt efter reglerne for ejerboliger.
Det  

 foreslås derfor, at der ved beregningen af støtten foretages en alternativ  

 beregning af ombygningstabet efter reglerne for ejerboliger.
Denne del af  

 ombygningstabet finansieres med et særskilt indekslån.
Ved enkeltvis salg af  

 ejerlejligheden videreføres ydelsesstøtten til det særskilte indekslån, mens  

 ydelsesbidrag og ydelsesstøtte i øvrigt bortfalder.
Ændringsforslaget indebærer endvidere, at garantier ikke bortfalder ved  

 enkeltvis salg af ejerlejligheden.
Baggrunden herfor er, at bortfald af  

 garantien ofte vil kunne umuliggøre et salg af ejerlejligheden.
Det skal i  

 den forbindelse bemærkes, at der i forbindelse med salget normalt vil ske en  

 væsentlig nedsættelse af støtten.
Det er derfor i det offentliges interesse,  

 at muligheden for salg ikke vanskeliggøres.
Hvis der i forbindelse med salget  

 eller senere sker en omprioritering, vil garantierne ikke kunne overføres til  

 de nye lån.
Ad nr. 58 og 59 Ved ændringen sikres det, at udbetaling af både ydelsesbidrag og  

 ydelsesstøtte til forbedringslån ophører ved salg eller ejerens ibrugtagning  

 af de pågældende ejendomme.
Det svarer til reglerne i den gældende lov.
Ad nr. 61 Ved den ændrede affattelse af bestemmelsen præciseres det, under hvilke  

 omstændigheder boligministeren kan bringe udbetaling af ydelsesstøtte og  

 ydelsesbidrag til ophør.
For forbedringslånets vedkommende foreslås det, at  

 ydelsesstøtte og ydelsesbidrag helt eller delvis skal kunne bringes til  

 ophør, såfremt der som følge af en almindelig stigning i lejeniveauet eller  

 af andre generelle årsager sker en forbedring af ejendommens økonomi.
Derudover foreslås det, at af ydelsesstøtte og ydelsesbidrag til  

 forbedringslånet skal kunne bringes til ophør i det omfang, der sker en  

 nedsættelse eller bortfald af ydelsen på andre støttebærende lån.
Dette kan  

 ske i forbindelse med normal udamortisering eller ekstraordinær indfrielse af  

 et støttebærende lån.
Sådanne lån vil normalt indgå i lejefastsættelsen.
Ved  

 den ændrede affattelse af bestemmelsen udgår muligheden for at bringe  

 ydelsesstøtte til tabslån til ophør.
Boligministeren har til hensigt fremover at administrere de tilsvarende  

 bestemmelser i saneringsloven og den tidligere byfornyelseslov i  

 overensstemmelse med ændringsforslaget.
Dette indebærer, at støtte til  

 tabslån ikke vil blive bragt til ophør i videre omfang end efter  

 ændringsforslaget.
Ad nr. 62 Efter lovforslaget gives der ejeren en friere adgang til at konvertere  

 nominallån med ydelsesbidrag.
Det medfører, at ejeren efter en almindelig  

 konvertering kan foretage en omvendt konvertering, hvorved ydelsen på lånet  

 forhøjes. Ændringen har til formål at hindre, at lejen, i tilfælde hvor der  

 er foretaget omvendt konvertering, efter ydelsesbidragets ophør kan beregnes  

 på grundlag af den forhøjede ydelse.
Ad nr. 63 Ændringen har til formål at præcisere, at der også ved finansieringen af  

 nybyggeri af private andelsboliger er valgfrihed mellem nominallån og  

 indekslån.
Ad nr. 64 Ændringen er redaktionel.
Ad nr. 65 Ændringen er en konsekvens af den foreslåede ændrede affattelse af § 71 og  

 medfører, at støtte til nybygningstab ikke vil kunne bringes til ophør.
Ad nr. 66 og 67 Ændringen har til formål at sikre, at støtten videreføres, hvis en  

 udlejningsejendom overtages af en af lejerne dannet privat  

 andelsboligforening, samt hvis en privat andelsboligforening opløses og  

 ejendommen overgår som udlejningsejendom.
Støtten videreføres endvidere ved  

 overdragelse af en udlejningsejendom, hvis ejendommen fortsat benyttes til  

 udlejning.
Det er i den forbindelse uden betydning, om ejendommen ved  

 overdragelsen skifter status fra privat udlejningsejendom til almen  

 udlejningsejendom.
 Det foreslås, at støtten til den i § 83 nævnte egenkapital bortfalder,  

 hvis en privat udlejningsejendom overdrages til en af lejerne dannet privat  

 andelsboligforening, således at foreningen får en støtte af samme størrelse,  

 som hvis den selv havde opført nybyggeriet.
Ad nr. 69 Ændringen medfører, at nedslag i købesummen efter § 17, stk 4, ved  

 overdragelse til en privat andelsboligforening eller en almen  

 andelsboligorganisation indgår i de refusionsberettigede udgifter. Ændringen  

 skal ses i relation til, at det tilsvarende løbende kommunale tilskud i den  

 gældende lov, som nedslaget erstatter, indgår i de refusionsberettigede  

 udgifter.
Ad nr. 70 Der foreslås indført en bagatelgrænse for lånefinansiering af  

 ombygningstab og nedrivningsudgifter, således at udgifterne indgår i de  

 refusionsberettigede udgifter, såfremt de udgør mindre end 40.000 kr.  

 Bagatelgrænsen finder særskilt anvendelse for henholdsvis ombygningstab og  

 nedrivningsudgifter.
Baggrunden for forslaget er, at  

 administrationsomkostningerne ved sådanne små lån står i et urimeligt forhold  

 til størrelsen af de udgifter, der skal finansieres.
Ad nr. 73 Ændringsforslaget er redaktionelt.
Ad nr. 74 og 75 Ved ændringen præciseres det, at også udgifter til nedrivning indgår i  

 investeringsrammen.
Ad nr. 76 Ændringsforslaget er redaktionelt.
Ad nr. 78 og 80 Ændringsforslagene præciserer, at udgifter til erstatningsboliger m.m. i  

 forbindelse med gennemførelse af projekter om aftalt boligforbedring afholdes  

 af kommunalbestyrelsen.
Udgifterne afholdes af investeringsrammen til aftalt  

 boligforbedring.
Ad nr. 81 og 82 Vedrørende stk. 1 foreslås lejertilslutningsprocenten for at kunne indgå  

 aftale om boligforbedring hævet til en ensartet tilslutningsgrad fra lejerne  

 på 60 pct. uanset ejendommens størrelse.
Dette er dels begrundet i et behov  

 for forenkling af reglerne, og dels et ønske om fortsat at kræve en rimelig  

 tilslutning fra lejerne til projektet.
 Vedrørende stk. 1 og 3 kan der ikke efter de gældende regler i lov om  

 privat byfornyelse gennemføres forbedringsarbejder i et enkelt eller flere  

 ubeboede og uudlejede beboelseslejemål i en i øvrigt beboet  

 udlejningsejendom, i forbindelse med genudlejning.
Denne regel blev indført pr. 1. januar 1996. Ifølge den før da gældende  

 praksis kunne en aftale mellem udlejer og lejerne ligeledes omfatte et eller  

 flere tomme beboelseslejemål.
Men forudsætningen var således, at der blev  

 indgået en aftale med de lejere, der boede i ejendommen.
 Med ændringsforslaget vil der i den aftalte boligforbedring blive mulighed  

 for, at der i forbindelse med en genudlejning kan gennemføres  

 forbedringsarbejder i et ubeboet beboelseslejemål under forudsætning af, at  

 lejemålet er genudlejet, og at der indgås en aftale med den indflyttende  

 lejer.
 Aftalen vil både kunne være en individuel aftale (forbedringsarbejder i  

 det konkrete beboelseslejemål) eller en fællesaftale (forbedringsarbejder i  

 det konkrete beboelseslejemål og/eller på ejendommen).
 Den leje, som den indflyttende lejer skal betale, vil bestå af en førleje,  

 som vil være den lovlige leje, som den fraflyttede lejer betalte, og en  

 aftalt lejeforhøjelse som følge af gennemførelsen af aftalt boligforbedring.
Vedrørende stk. 4 giver ændringsforslaget lejeren ret til inden for en  

 frist på 2 uger at fortryde en indgået aftale om et projekt om  

 boligforbedring.
Udnytter lejeren sin fortrydelsesadgang, gives udlejeren  

 samtidig mulighed for at hæve lejeaftalen.
Ændringsforslaget skal modvirke, at lejeren bliver fanget af en aftale om  

 boligforbedring, som lejeren har følt sig presset til at indgå for at opnå  

 lejeaftale om en lejlighed.
Samtidig får udlejeren mulighed for at frigøre  

 sig fra lejeaftalen, hvis lejeren ombestemmer sig med hensyn til aftalen om  

 boligforbedring.
 Indgåelse af aftale om boligforbedring i forbindelse med genudlejning af  

 en ubeboet beboelseslejlighed foreslås indført som en ny mulighed.  

 Boligministeren vil derfor sørge for, at der opsamles erfaringer om, hvordan  

 bestemmelsen fungerer.
I løbet af det første år vil der blive udarbejdet en analyse om anvendelse  

 af bestemmelserne om aftalt boligforbedring i genudlejningssituationen.  

 Analysen vil omfatte en opgørelse over antallet af aftaler om ubeboede  

 genudlejede lejligheder, og ved organisationernes medvirken er det hensigten  

 at udarbejde en opgørelse over antallet af fortrydelsessager og disses  

 karakter.
Herefter kan forligspartierne tage bestemmelserne op til fornyet  

 overvejelse.
 Det er endvidere hensigten i vejledningen om aftalt boligforbedring at  

 tydeliggøre, at bestemmelserne om indgåelse af aftale om boligforbedring i  

 forbindelse med genudlejning af et beboelseslejemål ikke bør anvendes som en  

 tilskudsordning for udlejeren til at gennemføre vedligeholdelse og  

 forbedringer i sådanne lejligheder.
Ad nr. 84 Ændringsforslaget er fremsat på baggrund af en aftale mellem staten og  

 Grundejernes Investeringsfond, om fondens medfinansiering af den aftalte  

 boligforbedring for så vidt angår private udlejningsejendomme.
Baggrunden for  

 aftalen er et ønske om at etablere en forbedret incitamentsstruktur for såvel  

 ejeres som lejeres anvendelse af aftalt boligforbedring.
Ændringen skal ses i sammenhæng med en række andre ændringer, der har til  

 hensigt at sikre, at ejere og lejere kan indgå aftale om modernisering af  

 ejendomme med mulighed for at kunne finansiere udgifterne hertil på  

 attraktive vilkår.
For udlejer er der foreslået adgang til at optage lån hos  

 Grundejernes Investeringsfond på gunstige vilkår, og for lejerne er der  

 foreslået et yderligere tilskud på 10 pct. af huslejeforhøjelsen, således at  

 det samlede tilskud bliver på 50 pct.
 Det anses herefter ikke længere for nødvendigt at fastsætte en særlig  

 maksimumsgrænse for vedligeholdelsesandelen i et projekt.
Samtidig kan det oplyses, at der heller ikke efter de gældende regler i  

 lov om privat byfornyelse gælder et maksimum for vedligeholdelsesandelen i et  

 projekt.
Herudover kan det bemærkes, at der er tale om en aftale mellem lejer  

 og udlejer, at lejer får oplyst de huslejemæssige konsekvenser, hvis  

 projektet gennemføres efter henholdsvis dette kapitel og efter  

 lejelovgivningen, samt at der indføres krav om, at lejerne skal have tilbudt  

 partsrådgivning.
Ad nr. 85 Ved at gøre udlejers oplysning om rådgivningsbistand til en  

 gyldighedsbetingelse for aftalens indgåelse sikres, at lejerne bliver  

 opmærksomme på, om der er forhold ved aftalen eller projektet, der  

 nødvendiggør rådgivningsbistand.
I henhold til lovforslagets § 100, stk. 1, nr. 1, er det et vilkår for  

 aftalens gyldighed, at aftalen er indgået på en af Boligministeriet  

 udarbejdet aftaleblanket.
Det er hensigten, at der vil blive gennemført en  

 ændring af den gældende aftaleblanket for privat byfornyelse.  

 Aftaleblanketten for aftalt boligforbedring vil komme til at indeholde et  

 afsnit, hvoraf det fremgår, at udlejeren skriftligt inden aftalens indgåelse  

 har gjort lejerne opmærksom på, at de har mulighed for at inddrage  

 rådgivningbistand.
Herudover skal blanketten indeholde oplysning om, hvorvidt  

 lejerne har accepteret eller afslået muligheden for rådgivning.
Ad nr. 86, 87 og 88 Ændringsforslagene er redaktionelle.
Ad nr. 89 Ændringsforslaget bevirker, at udlejer kan udleje en ombygget ejendom  

 umiddelbart efter arbejdernes færdiggørelse, således at der ikke opstår et  

 indtægtstab i ejendommen, indtil huslejenævnets/byfornyelsesnævnets  

 efter-afgørelse foreligger.
Lejeren sikres ved kravet om, at udlejer senest 4  

 uger efter at have modtaget nævnets afgørelse skal udlevere denne til  

 lejeren.
Ad nr. 90, 91 og 92 Ændringsforslaget er fremsat på baggrund af en aftale mellem staten og  

 Grundejernes Investeringsfond, om fondens medfinansiering af den aftalte  

 boligforbedring, for så vidt angår private udlejningsejendomme.
Baggrunden  

 for aftalen er et ønske om at etablere en forbedret incitamentsstruktur for  

 såvel ejeres som lejeres anvendelse af aftalt boligforbedring.
Der henvises  

 til bemærkningerne til den foreslåede ændrede affattelse af § 100, stk. 1,  

 nr, 2.
Den nuværende tilskudsmodel for aftalt boligforbedring ændres fra 40 pct.  

 til 50 pct. i 8 år, og dernæst en lineær aftrapning over yderligere 8 år.  

 Grundejernes Investeringsfond refunderer årligt statens merudgifter ved  

 forøgelsen på 10 pct.-point i 8 år og dernæst den årlige difference i  

 aftrapningsperioden.
Tilskudsmodellen for ejendomme, der er fritaget for  

 realrenteafgift, ændres tilsvarende, således at tilskuddet forhøjes fra 25  

 pct. til 35 pct. i 8 år, med en aftrapning på 1,25 pct. i 3 år og 6,25 pct. i  

 5 år.
 Grundejernes Investeringsfonds refusion til staten sker inden for en  

 udnyttet årlig ramme til aftalt boligforbedring vedrørende private  

 udlejningsejendomme, som aftales mellem Grundejernes Investeringsfond og  

 boligministeren på grundlag af finanslovens fastsættelse af den samlede  

 investeringsramme for aftalt boligforbedring.
 Grundejernes Investeringsfonds refusion vedrører alene private  

 udlejningsejendomme.
 Aftalen mellem staten og Grundejernes Investeringsfond gælder frem til den  

 31. december 2000.
Ad nr. 93 Ændringen er en konsekvens af den foreslåede ændrede affattelse af § 100,  

 stk. 1, nr. 2.
Ad nr. 95 Ændringsforslaget vil styrke lejernes stilling ved at give dem bedre  

 muligheder for at antage konsulentbistand, idet konsulenten kan bistå lejere,  

 der mener, at de har behov herfor.
Ad nr. 96 Ændringsforslaget er en følge af aftalen mellem staten og Grundejernes  

 Investeringsfond med henblik på at øge incitamentet for ejere og lejere i  

 private udlejningsejendomme til at indgå aftale om boligforbedring.
Ændringen indebærer, at Grundejernes Investeringsfond i de tilfælde, hvor  

 lejerne har antaget konsulentbistand i forbindelse med indgåelse af en aftale  

 om boligforbedring, men hvor der efterfølgende ikke indgås en aftale med  

 ejeren, vil refundere udgifterne til konsulentbistanden.
Lejerne vil således  

 ikke som hidtil selv blive pålagt at betale udgiften hertil, jf. § 51, stk. 4  

 i lov om leje.
 Der henvises endvidere til bemærkningerne til den foreslåede ændrede  

 affattelse af § 106 og § 123, stk. 1, nr. 2.
Ad nr. 97 Ændringen er en konsekvens af den foreslåede ændrede affattelse af § 105,  

 stk. 5.
Ad nr. 98 Ændringsforslaget er redaktionelt.
Ad nr. 99 og 102 Ændringerne er en konsekvens af den foreslåede ændrede affattelse af §  

 100, stk. 1, nr. 2.
Ad nr. 103 Ændringsforslaget er en følge af aftalen mellem staten og Grundejernes  

 Investeringsfond.
Det forudsættes, at boligministeren i samarbejde med  

 Grundejernes Investeringsfond fastsætter nærmere regler om tilrettelæggelse  

 af administrationen, særligt med henblik på betaling, kontrol m.v.
Ad nr. 104 Ændringen er en konsekvens af den foreslåede § 95, stk. 3 og 4.
Ad nr. 105 og 107 Efter lovforslagets § 135 skulle det rente- og afdragsfrie lån være  

 sammensat af lige dele statslige og kommunale midler samt mindst en tredjedel  

 private midler.
Efter ændringsforslaget ændres kravet om, at mindst en  

 tredjedel af lånet skal bestå af private midler, til et krav om, at den del  

 af lånet, der udgøres af kommunale og statslige midler, højst må udgøre to  

 tredjedele af de støtteberettigede udgifter.
Der stilles ikke krav om, at der  

 i lånet skal indgå private midler.
Resten af de støtteberettigede udgifter  

 vil blive dækket af den del af lånet, der udgøres af eventuelle private  

 midler, samt de udgifter, ejeren selv afholder.
Ad nr. 106 Skal de foreslåede bygningsforbedringsudvalg have en fremtid for sig, er  

 det nødvendigt, at der ikke fastsættes så restriktive rammer for  

 sammensætningen af den støtte, som udvalget kan yde.
Det er en god og rigtig  

 ting, at private kan bidrage økonomisk til udvalgets arbejde, men det  

 forekommer helt ude af trit med formålet med disse udvalg at fastsætte  

 sammensætning af støtten, som lovforslaget lægger op til.
Paragraffen  

 foreslås derfor at udgå.
Ad nr. 108 Ændringsforslaget betyder, at bygningsforbedringsudvalget får mulighed for  

 at lade støttelånet indestå ved ejerskifte eller misligholdelse, når  

 forholdene taler derfor, og ikke kun i de særlige tilfælde som nævnt i  

 bemærkningerne til lovforslaget.
Lempelsen af bestemmelsen giver således  

 udvalget større muligheder for at foretage en konkret vurdering af behovet  

 for at lade støttelånet indestå.
Der kan f.eks. være tale om tilfælde, hvor  

 ejendommen afhændes kort tid efter gennemførelsen af arbejderne, samt  

 tilfælde, hvor arbejderne kun i begrænset omfang eller eventuelt slet ikke  

 har bevirket en forøgelse af ejendommens salgsværdi.
Ad nr. 109 Ændringsforslaget fastsætter udtrykkeligt, at fraflytningstidspunktet ikke  

 kan fastsættes ensidigt af kommunen, men må aftales mellem kommunen og  

 ejeren.
Ad nr. 110 Ændringsforslaget er redaktionelt.
Ad nr. 111 Ved opsigelse af erhvervslejemål gælder de regler i lov om leje, hvortil  

 der er henvist i stk. 3 i § 142. Stk. 4 om indbringelse af opsigelsen for  

 byfornyelsesnævnet gælder derfor kun for boliglejemål, hvilket præciseres ved  

 ændringsforslaget.
Ad nr. 112 Ændringsforslaget præciserer, at en husstand har ret til at sige nej til  

 en tilbudt erstatningsbolig og få tilbudt en anden i stedet, selv om den  

 tilbudte var passende, det vil sige at husstanden ikke behøver at begrunde  

 sin afvisning.
Denne ret kan husstanden dog kun udøve en gang.
Hvis derimod  

 den tilbudte bolig ikke findes at være passende, kan spørgsmål herom  

 indbringes for byfornyelsesnævnet efter stk. 8.
Ad nr. 113 Ændringsforslaget præciserer, at ved midlertidig genhusning af lejere kan  

 lejeaftalen ikke opsiges.
Dette er udtrykkeligt anført i gældende lovs § 44,  

 stk. 1.
Ad nr. 114 Ved ændringsforslaget præciseres, at det er kommunalbestyrelsen, der  

 anviser midlertidige erstatningsboliger.
Ad nr. 116 Den foreslåede formulering tilsigtede ikke nogen ændring i forhold til den  

 tilsvarende bestemmelse i gældende lovs § 40, stk. 1. Dette præciseres ved  

 ændringsforslaget.
Ad nr. 117, 118 og 119 Ændringsforslagene er redaktionelle.
Ad nr. 120 Ændringen sikrer, at lejeren ikke kan opsiges som følge af gennemførelse  

 af projekter om aftalt boligforbedring.
Der henvises endvidere til  

 lovforslagets § 113.
Ad nr. 122 Ved lovforslaget er der givet mulighed for at opføre nybyggeri som et  

 integreret led i byfornyelsen.
Nybyggeriet vil i henhold til § 79 kunne  

 opføres af almene boligorganisationer, af private bygherrer som privat  

 udlejningsbyggeri samt som private andelsboliger.
 Efter § 174, stk. 2, omfatter dækningsområdet for Byggeskadefonden  

 vedrørende bygningsfornyelse bl.a. nybyggeri.
 Med ændringsforslaget undtages støttet nybyggeri opført af almene  

 boligorganisationer og som private andelsboliger fra fondens dækningsområde.  

 I stedet sikres det ved en konsekvensændring af lov om almene boliger m.v.,  

 at nybyggeri efter byfornyelsesloven opført af almene boligorganisationer  

 eller som private andelsboliger henhører under Byggeskadefonden for støttet  

 nybyggeris dækningsområde, således at alt nybyggeri opført af almene  

 boligorganisationer eller som private andelsboliger fortsat hører under  

 Byggeskadefonden for støttet nybyggeri.
Ad nr. 123 Som en konsekvens af forslaget i § 59, hvorefter bidrag til  

 Byggeskadefonden indgår i ombygningstabet, der i henhold til § 62 finansieres  

 med langfristede indekslån, foreslås, at bidrag til fonden indbetales af  

 kommunalbestyrelsen på bygherrens vegne. Ændringsforslaget skal sikre, at  

 indbetaling af bidrag sker på en ukompliceret måde, og at fonden modtager  

 bidraget.
Der vil blive fastsat nærmere bestemmelser om den praktiske  

 procedure for indbetaling af bidrag.
Det er således hensigten, at  

 kommunalbestyrelsen ved arbejdernes færdiggørelse til Byggeskadefonden af  

 byggelånet afholder et foreløbigt bidrag, som det kan beregnes ud fra  

 støttetilsagnet.
I forbindelse med den endelige godkendelse af  

 byggeregnskabet efterreguleres bidraget.
Når kommunalbestyrelsen fremsender  

 kopi af regnskabsgodkendelsen til Hypotekbanken og det af bygherren angivne  

 realkreditinstitut, vedlægger kommunalbestyrelsen samtidig erklæring om, at  

 bidrag til Byggeskadefonden er indbetalt.
Ad nr. 124 Ændringsforslaget er redaktionelt.
Ad nr. 128 Efter lovforslaget kan en kommunalbestyrelse søge bistand fra en rådgiver  

 til de administrative opgaver, der påhviler kommunen for så vidt angår  

 lovforslagets kapitel 2-5. Efter ændringsforslaget udvides denne mulighed til  

 også at gælde for kap. 9 om kondemnering.
Ad nr. 130 Ændringsforslaget er redaktionelt.
Ad nr. 131 Ændringsforslaget giver mulighed for, at kommunalbestyrelsen i  

 byfornyelsessager, hvor den har påbegyndt offentliggørelsesproceduren, kan  

 vælge at lade sagen fortsætte efter den hidtil gældende lov.
Når ejere og  

 lejere i sager efter kapitel II om byfornyelse har fået orientering om og  

 indstillet sig på de gældende regler, kan det skabe usikkerhed, hvis sådanne  

 sager skulle overgå til den nye lov.
Til nr. 4, 16, 22, 24, 26, 29, 32, 35, 38, 42, 44, 83, 94, 100, 101 og  

 121Ad nr. 4 Da lovforslaget ikke indeholder bestemmelser om en tidlig inddragelse af  

 de berørte beboere i forbindelse med udarbejdelse af byfornyelsesprogram  

 vedrørende helhedsorienteret byfornyelse, foreslås indsat de nuværende  

 hørings- og offentlighedsbestemmelser i § 9 i kapitlet om helhedsorienteret  

 byfornyelse suppleret med en bestemmelse om tidlig og forpligtende  

 inddragelse af beboerne.
Ad nr. 16 Det foreslås, at beboerrepræsentanterne eller et flertal af lejerne kan  

 afvise afståelse af en ejendom.
Ad nr. 22 Det foreslås, at lejerne i forbindelse med underretningen om  

 kommunalbestyrelsens opfordring til at gennemføre bygningsfornyelse samtidig  

 skal have meddelt den maksimale lejeforhøjelse, som den konkrete ombygning af  

 ejendommen vil medføre.
Det foreslås samtidig, at dette maksimum ikke senere  

 skal kunne overskrides, forslagsstillernes ændringsforslag til § 50.
 Endvidere foreslås, at der i forlængelse af, at de konsulenter, som skal  

 bistå lejerne, skal autoriseres, vedlægges underretningen en fortegnelse over  

 autoriserede konsulenter, således at lejerne har det bedste grundlag at vælge  

 på.
Ad nr. 24 og 26 Det foreslås, at lejerne skal have bistand af konsulenter i forbindelse  

 med gennemførelsen af et byfornyelsesprojekt.
Det foreslås samtidig, at  

 lejerne selv afgør, hvilken konsulent de skal antage.
Endvidere foreslås, at konsulenterne skal være autoriserede for at virke  

 som lejerkonsulenter.
Boligministeren meddeler autorisation og fastsætter  

 nærmere regler herom.
Ad nr. 29 I bemærkningerne er anført, at § 28 svarer til den gældende lovs § 19,  

 stk. 5. Dette er ikke tilfældet, idet punkt 4 er ændret til  

 basisinstallationer.
For at undgå tvivl om, hvorvidt lejerne kan modsætte sig  

 nye badeværelser, køkkener m.v., foreslås genindsat den gældende formulering,  

 således at den foreslåede § 28 faktisk svarer til de gældende regler.
Ad nr. 32 Det forekommer rimeligt, at gennemførelsesbestemmelserne iagttages i  

 forbindelse med projekter, der gennemføres inden 5-års-fristens udløb, uanset  

 om lejerne giver deres samtykke hertil.
Ad nr. 35 Det foreslås, at det er en betingelse for, at kommunalbestyrelsen kan  

 træffe beslutning om friarealforbedring m.v., at et flertal af lejerne ikke  

 har gjort indsigelser herimod.
Ad nr. 38 I lovforslaget videreføres den gældende huslejefastsættelse med lejen i  

 nyt alment byggeri som maksimum.
Dette særlige lejeværdibegreb, hvor der ikke  

 sammenlignes med lejen i tilsvarende andre private udlejningsejendomme, har  

 vist sig at resultere i sluthuslejer, som i gennemsnit er godt 100 pct.  

 højere.
En af følgevirkningerne er, at byfornyelsen i dag indebærer et meget  

 forstærket element af udstødning af de svageste befolkningsgrupper: De kan  

 ikke blive boende i ejendommen/kvarteret efter byfornyelsen og flytter.
Som  

 oftest til boligforhold der er endnu ringere end den fraflyttede ejendom før  

 byfornyelse.
 Byfornyelse med det særlige lejeværdibegreb opfylder derfor ikke det  

 formål at sikre bedre boligforhold for kvarterets nuværende boere.
 Det foreslås derfor, at lejen ikke kan overstige en leje, der svarer til  

 det lejedes værdi.
 Samtidig foreslås muligheden for, at lejen i særlige tilfælde kan  

 fastsættes højere, at udgå.
Ad nr. 42 og 44 Det foreslås, at den endelige lejeforhøjelse ikke kan overstige den  

 forhøjelse, som lå til grund for lejernes accept af  

 bygningsforbedringsforslaget.
Til nr. 83 og 101 Huslejen i private udlejningsejendomme inkluderer  

 betaling for gennemførelsen af vedligeholdelsesarbejder.
Med lovforslaget og  

 de af boligministeren stillede ændringsforslag lægges der op til, at der ikke  

 skal være nogen grænse overhovedet for, hvor stor andelen af  

 vedligeholdelsesarbejder må være i et projekt om aftalt boligforbedring.
Der  

 åbnes således op for, at lejerne - fuldt lovligt - kommer til at betale to  

 gange for de samme arbejder.
Dette findes i sig selv urimeligt, og det har  

 kraftigt medvirket til, at lejerne i det private udlejningsbyggeri er meget  

 på vagt over for privat byfornyelse.
Man kan ikke gennemskue reglerne og er  

 simpelt hen bange for at blive »snydt«.
 Med den foreslåede ændring vil dobbeltbetaling ikke længere kunne finde  

 sted.
 For beboerne i de private andelsboliger gør dobbeltbetaling sig ikke  

 gældende, hvorfor der ikke foreslås ændringer i den mulighed for ministeren i  

 § 123 til at fastsætte et maksimum for vedligeholdelsesandelen for projekter  

 i private andelsboligforeninger.
Ad nr. 94 og 100 Det foreslås for at forenkle udbetalingsproceduren og for at forenkle den  

 fremtidige lejefastsættelse, at tilskud til aftalt boligforbedring kan  

 udbetales som et engangsbeløb i stedet for løbende over 15 år.
Engangsbeløbet  

 fastsættes som den kapitaliserede nutidsværdi af de løbende tilskudsbeløb.  

 Boligministeren kan fastsætte nærmere regler herom.
Ad nr. 121 Bestemmelsen i byfornyelseslovens § 72, stk. 1, som foreslås videreført i  

 lovforslagets § 166, stk. 1, giver kommunalbestyrelserne mulighed for at  

 påbyde udbedring af sundheds- og brandfare i beboelsesejendomme.
Bestemmelsen  

 anvendes imidlertid kun i stærkt begrænset omfang, da det med de nugældende  

 bestemmelser samtidig er en pligt for kommunen at yde økonomisk støtte til de  

 påbudte arbejder.
I praksis må de fleste kommuner begrænse sig til at anvende  

 virkemidlerne kondemnering/beboelsesforbud og egentlige  

 byfornyelsesbeslutninger.
Imidlertid findes der et ret stort antal boligejendomme, der udviser så  

 store vedligeholdelsesmangler, at der er tale om sundhedsfare for beboerne.  

 Langtfra alle disse ejendomme er så ringe, at de bør kondemneres eller  

 alternativt underkastes egentlig byfornyelse.
Da der er tale om en gruppe  

 ejendomme, hvor de sundhedsmæssige mangler skyldes vedligeholdelsessvigt, er  

 det vel heller ikke rimeligt at anvende offentlige midler i form af  

 byfornyelse, hvis man kan opnå opfyldelse af vedligeholdelsespligten på anden  

 vis.
Det kan man efter eksisterende lovgivning gennem boligreguleringslovens  

 bestemmelser om huslejenævn og tvangsvedligeholdelse via Grundejernes  

 Investeringsfond, men dette forudsætter nogle ret ressourcestærke beboere,  

 der har kræfter og tålmodighed til at gennemføre en sådan  

 tvangsvedligeholdelsessag.
 Mange af ejendommene har ikke sådanne beboere, og forfaldet fortsætter.  

 Her kunne et meget effektivt virkemiddel være at give kommunalbestyrelsen  

 tilsvarende påbudsbeføjelser, som huslejenævnet har.
Det foreslås derfor, at der gives kommunalbestyrelsen mulighed for at  

 påbyde udbedring af sundhedstruende vedligeholdelsesmangler.
Udbedringen skal  

 ske inden for rammerne af udlejers vedligeholdelsespligt efter  

 lejelovgivningen og uden offentlig støtte.
I tilfælde af, at et påbud siddes  

 overhørig, er der i stk. 4 adgang for kommunalbestyrelsen til at lade  

 foranstaltningerne udføre for ejerens regning.
Bestemmelsen udelukker ikke,  

 at kommunalbestyrelsen kan meddele påbud og meddele tilsagn om støtte til  

 udbedring af vedligeholdelsesmangler.
Hans Peter Baadsgaard (S) fmd.
Sonja Mikkelsen (S) Lissa Mathiasen (S)  

 Jørn Pedersen (S) Jytte Wittrock (S) Villy Søvndal (SF) Dorit Myltoft (RV)  

 Keld Albrechtsen (EL) Addi Andersen (CD) Jens Hald Madsen (V) Pia Larsen (V)  

 Bodil Thrane (V) Erling Oxdam (V) John Vinther (KF) Gitte Seeberg (KF) Kai  

 Dige Bach (KF) Kirsten Jacobsen (FP) nfmd.
 Dansk Folkeparti havde ikke medlemmer i udvalget.
