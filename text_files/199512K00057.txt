Nr LSF 57 Forslag til Lov om Folketingets Ombudsmand Fremsat af Erling Olsen (S) Ivar Hansen (V) Henning Grove (KF) Margrete  

 Auken (SF) Kirsten Jacobsen (FP) den 2. november 1995 Vedtaget ved tredjebehandling den 31. maj 1996 Lov nr. 473 af 12/06/1996 Kapitel 1 Valg, afskedigelse m.v.
 § 1. Efter hvert folketingsvalg samt ved embedsledighed vælger  

 Folketinget en ombudsmand.
 Stk. 2. Afgår ombudsmanden ved døden, bestemmer Folketingets  

 Retsudvalg, hvem der skal udøve ombudsmandens funktioner, indtil Folketinget  

 har valgt en ny ombudsmand.
 § 2. Medlemmer af Folketinget og kommunale råd kan ikke udføre  

 hvervet som ombudsmand.
 Stk. 2. Ombudsmanden skal have bestået juridisk kandidateksamen.
 § 3. Nyder ombudsmanden ikke længere Folketingets tillid, kan  

 Folketinget afskedige ombudsmanden.
 § 4. Ombudsmanden kan med 6 måneders varsel forlange sig  

 afskediget til udgangen af en måned.
 Stk. 2. Ombudsmanden afskediges fra udgangen af den måned, hvori  

 vedkommende fylder 70 år.
§ 5. Ombudsmandens løn fastsættes af Folketinget.
Ombudsmanden har  

 ret til ventepenge og pension efter regler svarende til de i lov om vederlag  

 og pension m.v. for ministre §§ 3-7 indeholdte bestemmelser.
§ 6. Må ombudsmanden fratræde uden varsel, bevarer denne sin løn i  

 3 måneder fra udgangen af den måned, hvor ombudsmanden fratræder.
Afgår  

 ombudsmanden ved døden inden denne periodes udløb, tilkommer den del af  

 lønnen, som ikke er udbetalt ved dødsfaldet, ombudsmandens ægtefælle eller,  

 hvis ombudsmanden ikke efterlader sig ægtefælle, dem af børnene, der er  

 berettiget til børnepension.
 Stk. 2. Så længe der udbetales lønindtægt, sker der ikke  

 udbetaling af ventepenge eller pension.
 Stk. 3. § 3, stk. 2, i lov om vederlag og pension m.v. for  

 ministre finder tilsvarende anvendelse på lønnen i henhold til stk. 1.
Kapitel 2 Ombudsmandens kompetence § 7. Ombudsmandens virksomhed omfatter alle dele af den offentlige  

 forvaltning.
 Stk. 2. Ombudsmandens virksomhed omfatter ikke domstolene.
 Stk. 3. Ombudsmanden behandler ikke klager over nævn, der i  

 betryggende former træffer afgørelse om tvister mellem private, selv om  

 vedkommende nævn i anden sammenhæng betragtes som tilhørende den offentlige  

 forvaltning.
 Stk. 4. Såfremt selskaber, institutioner, foreninger m.v.  

 administrativt inddrages under forvaltningsloven, lov om offentlighed i  

 forvaltningen eller lov om offentlige myndigheders registre, kan ombudsmanden  

 bestemme, at de pågældende organer i samme omfang skal være omfattet af  

 ombudsmandens virksomhed.
 § 8. Ved bedømmelsen af den del af den offentlige forvaltning, der  

 er kommunal, skal ombudsmanden tage hensyn til de særlige vilkår, hvorunder  

 det kommunale styre virker.
 § 9. Folkekirken er omfattet af ombudsmandens virksomhed bortset  

 fra spørgsmål, der direkte eller indirekte vedrører kirkens lære eller  

 forkyndelse.
Kapitel 3 Forholdet til Folketinget § 10. Ombudsmanden er i udøvelsen af sit hverv uafhængig af  

 Folketinget.
Folketinget fastsætter almindelige bestemmelser for  

 ombudsmandens virksomhed.
§ 11. Ombudsmanden afgiver en årlig beretning til Folketinget om  

 sin virksomhed.
Beretningen offentliggøres.
 Stk. 2. Såfremt ombudsmanden giver meddelelse om en sag til  

 Folketinget, en minister eller en kommunalbestyrelse, jf. § 24, eller  

 ombudsmanden fremdrager en sag i sin årlige beretning, skal der i meddelelsen  

 eller beretningen gives oplysning om, hvad den pågældende myndighed eller  

 person har anført til sit forsvar.
§ 12. Bliver ombudsmanden i særlige tilfælde opmærksom på mangler  

 ved gældende love eller administrative bestemmelser, skal ombudsmanden give  

 Folketinget og vedkommende minister meddelelse herom.
Med hensyn til mangler  

 ved kommunale bestemmelser skal ombudsmanden give meddelelse til vedkommende  

 kommunalbestyrelse.
Kapitel 4 Indgivelse af klage § 13. Klager over de i §§ 7-9 nævnte myndigheder eller  

 institutioner kan indgives til ombudsmanden af enhver.
Den, som er  

 frihedsberøvet, har ret til i lukket skrivelse at rette henvendelse til  

 ombudsmanden.
 Stk. 2. En klage skal være navngivet.
 Stk. 3. Klage skal være indgivet inden et år efter, at forholdet  

 er begået.
 § 14. Klage over forhold, der kan påklages til en anden  

 forvaltningsmyndighed, kan ikke indgives, førend den anden  

 forvaltningsmyndighed har truffet afgørelse.
 § 15. Klager over behandlingen af personer, der er berøvet deres  

 personlige frihed uden for strafferetsplejen, skal henvises til det af  

 Folketinget i henhold til grundlovens § 71, stk. 7, nedsatte tilsyn, der kan  

 overdrage ombudsmanden at medvirke ved behandlingen af sådanne klager, for så  

 vidt de er rettet mod nogen, der henhører under ombudsmandens virksomhed.
 § 16. Ombudsmanden afgør, om en klage giver tilstrækkelig  

 anledning til undersøgelse.
 Stk. 2. Hvis en klage ikke giver ombudsmanden anledning til  

 kritik, henstilling m.v., kan sagen afsluttes, uden at ombudsmanden forinden  

 forelægger klagen til udtalelse for vedkommende myndighed, jf. § 20, stk. 1.
Kapitel 5 Iværksættelse af undersøgelse på eget initiativ og inspektion § 17. Ombudsmanden kan af egen drift optage en sag til  

 undersøgelse.
 Stk. 2. Ombudsmanden kan gennemføre generelle undersøgelser af en  

 myndigheds behandling af sager.
 § 18. Ombudsmanden kan undersøge enhver institution eller  

 virksomhed samt ethvert tjenestested, der hører under ombudsmandens  

 virksomhed.
Kapitel 6 Sagens oplysning § 19. Myndigheder, der er omfattet af ombudsmandens virksomhed, er  

 forpligtet til at meddele ombudsmanden de oplysninger samt udlevere de  

 dokumenter m.v., som forlanges af ombudsmanden.
 Stk. 2. Ombudsmanden kan afkræve myndigheder, der er omfattet af  

 ombudsmandens virksomhed, skriftlige udtalelser.
Stk. 3. Ombudsmanden kan indkalde personer til for retten at  

 afgive forklaring om forhold, som er af betydning for ombudsmandens  

 undersøgelser.
Forklaringerne afgives efter reglerne i retsplejelovens  

 kapitel 68.
 Stk. 4. Ombudsmanden kan besigtige ethvert tjenestested og har  

 adgang til samtlige lokaler.
 § 20. Ombudsmanden må ikke udtale kritik, afgive henstilling m.v.,  

 før vedkommende myndighed eller person har haft lejlighed til at udtale sig.
 Stk. 2. Ombudsmanden kan bestemme, at en høringsskrivelse, en  

 foreløbig udtalelse, en foreløbig redegørelse eller en foreløbig rapport  

 vedrørende et projekt, som ombudsmanden har taget op af egen drift, jf. § 17,  

 stk. 2, ikke er undergivet aktindsigt efter offentlighedsloven og  

 forvaltningsloven, førend vedkommende myndighed har haft lejlighed til at  

 udtale sig herom.
Kapitel 7 Bedømmelse og reaktion § 21. Ombudsmanden skal bedømme, om myndigheder eller personer,  

 der er omfattet af ombudsmandens virksomhed, handler i strid med gældende ret  

 eller på anden måde gør sig skyldige i fejl eller forsømmelser ved udøvelsen  

 af deres opgaver.
 § 22. Ombudsmanden kan fremsætte kritik, afgive henstillinger samt  

 i øvrigt fremsætte sin opfattelse af en sag.
 § 23. Ombudsmanden kan henstille, at der meddeles fri proces i  

 anledning af forhold, der er omfattet af ombudsmandens virksomhed.
 § 24. Såfremt ombudsmandens undersøgelse af en sag viser, at der i  

 den offentlige forvaltning må antages at være begået fejl eller forsømmelser  

 af større betydning, skal ombudsmanden give meddelelse om sagen til  

 Folketingets Retsudvalg og til vedkommende minister henholdsvis vedkommende  

 kommunalbestyrelse.
 § 25. Sager, der anlægges i den borgerlige retsplejes former mod  

 ombudsmanden i anledning af dennes afgørelser, udtalelser m.v., kan efter  

 påstand fra ombudsmanden afvises.
Kapitel 8 Personale, organisation, habilitet m.v.
§ 26. Ombudsmanden antager og afskediger selv sine medarbejdere.  

 Disses antal, løn og pension fastsættes i overensstemmelse med reglerne i  

 Folketingets forretningsorden.
Embedets udgifter afholdes over Folketingets  

 budget.
 § 27. Ombudsmanden kan bestemme, at en af medarbejderne  

 midlertidigt skal udøve ombudsmandens funktioner.
§ 28. Ombudsmanden har tavshedspligt med hensyn til de forhold,  

 som ombudsmanden bliver bekendt med under udøvelsen af sin virksomhed,  

 såfremt hemmeligholdelse ifølge sagens natur er påkrævet.
Den samme  

 forpligtelse påhviler ombudsmandens personale.
 § 29. Foreligger der i en sag omstændigheder, der er egnede til at  

 vække tvivl om ombudsmandens upartiskhed, underretter ombudsmanden  

 Folketingets Retsudvalg, der bestemmer, hvem der skal udøve ombudsmandens  

 funktioner.
 Stk. 2. Ombudsmanden må ikke uden samtykke af Folketingets  

 Retsudvalg have hverv i offentlige eller private virksomheder, foretagender  

 eller institutioner.
 § 30. Betegnelsen ombudsmand eller anden betegnelse, der er egnet  

 til forveksling hermed, må ikke benyttes, medmindre det er hjemlet i en af  

 Folketinget vedtaget lov.
Kapitel 9 Ikrafttræden m.v.
 § 31. Denne lov træder i kraft den 1. januar 1997.
 Stk. 2. Samtidig ophæves lov om Folketingets Ombudsmand, jf.  

 lovbekendtgørelse nr. 642 af 17. september 1986, bekendtgørelse nr. 48 af 9.  

 februar 1962 af instruks for Folketingets Ombudsmand samt retsplejelovens  

§ 779, jf. lovbekendtgørelse nr. 905 af 10. november 1992, som senest  

 ændret ved § 4 i lov nr. 291 af 24. april 1996.
 § 32. I udlændingeloven, jf. lovbekendtgørelse nr. 562 af 30. juni  

 1995, som ændret ved § 1 i lov nr. 290 af 24. april 1996, foretages følgende  

 ændringer:
 1. § 33, stk. 5, 1. pkt., ophæves.
 2. Efter § 58 indsættes i kapitel 8 som ny paragraf:
»§ 58 a.
Folketingets Ombudsmands virksomhed omfatter ikke  

 Flygtningenævnet, jf. dog § 17 i lov om Folketingets Ombudsmand.« Stk. 2. Klager over Flygtningenævnets afgørelser, der er indgivet  

 til Folketingets Ombudsmand inden lovens ikrafttræden, behandles efter de  

 hidtil gældende bestemmelser.
Oprindeligt fremsat forslag Kapitel 1 Valg, afskedigelse m.v.
 § 1. Efter hvert folketingsvalg samt ved embedsledighed vælger  

 Folketinget en ombudsmand.
 Stk. 2. Afgår ombudsmanden ved døden, bestemmer Folketingets  

 Retsudvalg, hvem der skal udøve ombudsmandens funktioner, indtil Folketinget  

 har valgt en ny ombudsmand.
 § 2. Medlemmer af Folketinget og kommunale råd kan ikke udføre  

 hvervet som ombudsmand.
 Stk. 2. Ombudsmanden skal have bestået juridisk kandidateksamen.
 § 3. Nyder ombudsmanden ikke længere Folketingets tillid, kan  

 Folketinget afskedige ombudsmanden.
 § 4. Ombudsmanden kan med 6 måneders varsel forlange sig  

 afskediget til udgangen af en måned.
 Stk. 2. Ombudsmanden afskediges fra udgangen af den måned, hvori  

 vedkommende fylder 70 år.
§ 5. Ombudsmandens løn fastsættes af Folketinget.
Ombudsmanden har  

 ret til ventepenge og pension efter regler svarende til de i lov om vederlag  

 og pension m.v. for ministre §§ 3-7 indeholdte bestemmelser.
§ 6. Må ombudsmanden fratræde uden varsel, bevarer denne sin løn i  

 3 måneder fra udgangen af den måned, hvor ombudsmanden fratræder.
Afgår  

 ombudsmanden ved døden inden denne periodes udløb, tilkommer den del af  

 lønnen, som ikke er udbetalt ved dødsfaldet, ombudsmandens ægtefælle eller,  

 hvis ombudsmanden ikke efterlader sig ægtefælle, dem af børnene, der er  

 berettiget til børnepension.
 Stk. 2. Så længe der udbetales lønindtægt, sker der ikke  

 udbetaling af ventepenge eller pension.
 Stk. 3. § 3, stk. 2, i lov om vederlag og pension m.v. for  

 ministre finder tilsvarende anvendelse på lønnen i henhold til stk. 1.
Kapitel 2 Ombudsmandens kompetence § 7. Ombudsmandens virksomhed omfatter alle dele af den offentlige  

 forvaltning.
 Stk. 2. Ombudsmandens virksomhed omfatter ikke domstolene.
 Stk. 3. Ombudsmanden behandler ikke klager over nævn, der i  

 betryggende former træffer afgørelse om tvister mellem private, selv om  

 vedkommende nævn i anden sammenhæng betragtes som tilhørende den offentlige  

 forvaltning.
 Stk. 4. Såfremt selskaber, institutioner, foreninger m.v.  

 administrativt inddrages under forvaltningsloven, lov om offentlighed i  

 forvaltningen eller lov om offentlige myndigheders registre, kan ombudsmanden  

 bestemme, at de pågældende organer i samme omfang skal være omfattet af  

 ombudsmandens virksomhed.
 § 8. Ved bedømmelsen af den del af den offentlige forvaltning, der  

 er kommunal, skal ombudsmanden tage hensyn til de særlige vilkår, hvorunder  

 det kommunale styre virker.
 § 9. Folkekirken er omfattet af ombudsmandens virksomhed, bortset  

 fra spørgsmål, der direkte eller indirekte vedrører kirkens lære eller  

 forkyndelse.
Kapitel 3 Forholdet til Folketinget § 10. Ombudsmanden er i udøvelsen af sit hverv uafhængig af  

 Folketinget.
Folketinget fastsætter almindelige bestemmelser for  

 ombudsmandens virksomhed.
§ 11. Ombudsmanden afgiver en årlig beretning til Folketinget om  

 sin virksomhed.
Beretningen offentliggøres.
 Stk. 2. Såfremt ombudsmanden giver meddelelse om en sag til  

 Folketinget, en minister eller en kommunalbestyrelse, jf. § 24, eller  

 ombudsmanden fremdrager en sag i sin årlige beretning, skal der i meddelelsen  

 eller beretningen gives oplysning om, hvad den pågældende myndighed eller  

 person har anført til sit forsvar.
§ 12. Bliver ombudsmanden i særlige tilfælde opmærksom på mangler  

 ved gældende love eller administrative bestemmelser, skal ombudsmanden give  

 Folketinget og vedkommende minister meddelelse herom.
Med hensyn til mangler  

 ved kommunale bestemmelser skal ombudsmanden give meddelelse til vedkommende  

 kommunalbestyrelse.
Kapitel 4 Indgivelse af klage § 13. Klager over de i §§ 7-9 nævnte myndigheder eller  

 institutioner kan indgives til ombudsmanden af enhver.
Den, som er  

 frihedsberøvet, har ret til i lukket skrivelse at rette henvendelse til  

 ombudsmanden.
 Stk. 2. En klage skal være navngivet.
 Stk. 3. Klage skal være indgivet inden et år efter, at forholdet  

 er begået.
 § 14. Klage over forhold, der kan påklages til en anden  

 forvaltningsmyndighed, kan ikke indgives, førend den anden  

 forvaltningsmyndighed har truffet afgørelse.
 § 15. Klager over behandlingen af personer, der er berøvet deres  

 personlige frihed uden for strafferetsplejen, skal henvises til det af  

 Folketinget i henhold til grundlovens § 71, stk. 7, nedsatte tilsyn, der kan  

 overdrage ombudsmanden at medvirke ved behandlingen af sådanne klager, for så  

 vidt de er rettet mod nogen, der henhører under ombudsmandens virksomhed.
 § 16. Ombudsmanden afgør, om en klage giver tilstrækkelig  

 anledning til undersøgelse.
 Stk. 2. Hvis en klage ikke giver ombudsmanden anledning til  

 kritik, henstilling m.v., kan sagen afsluttes, uden at ombudsmanden forinden  

 forelægger klagen til udtalelse for vedkommende myndighed, jf. § 20, stk. 1.
Kapitel 5 Iværksættelse af undersøgelse på eget initiativ og inspektion § 17. Ombudsmanden kan af egen drift optage en sag til  

 undersøgelse.
 Stk. 2. Ombudsmanden kan gennemføre generelle undersøgelser af en  

 myndigheds behandling af sager.
 § 18. Ombudsmanden kan undersøge enhver institution eller  

 virksomhed samt ethvert tjenestested, der hører under ombudsmandens  

 virksomhed.
Kapitel 6 Sagens oplysning § 19. Myndigheder, der er omfattet af ombudsmandens virksomhed, er  

 forpligtet til at meddele ombudsmanden de oplysninger samt udlevere de  

 dokumenter m.v., som forlanges af ombudsmanden.
 Stk. 2. Ombudsmanden kan afkræve myndigheder, der er omfattet af  

 ombudsmandens virksomhed, skriftlige udtalelser.
Stk. 3. Ombudsmanden kan indkalde personer til for retten at  

 afgive forklaring om forhold, som er af betydning for ombudsmandens  

 undersøgelser.
Forklaringerne afgives efter reglerne i retsplejelovens  

 kapitel 68.
 Stk. 4. Ombudsmanden kan besigtige ethvert tjenestested og har  

 adgang til samtlige lokaler.
 § 20. Ombudsmanden må ikke udtale kritik, afgive henstilling m.v.,  

 før vedkommende myndighed eller person har haft lejlighed til at udtale sig.
Kapitel 7 Bedømmelse og reaktion § 21. Ombudsmanden skal bedømme, om myndigheder eller personer,  

 der er omfattet af ombudsmandens virksomhed, handler i strid med gældende ret  

 eller på anden måde gør sig skyldige i fejl eller forsømmelser ved udøvelsen  

 af deres opgaver.
 § 22. Ombudsmanden kan fremsætte kritik, afgive henstillinger samt  

 i øvrigt fremsætte sin opfattelse af en sag.
 § 23. Ombudsmanden kan henstille, at der meddeles fri proces i  

 anledning af forhold, der er omfattet af ombudsmandens virksomhed.
 § 24. Såfremt ombudsmandens undersøgelse af en sag viser, at der i  

 den offentlige forvaltning må antages at være begået fejl eller forsømmelser  

 af større betydning, skal ombudsmanden give meddelelse om sagen til  

 Folketingets Retsudvalg og til vedkommende minister, henholdsvis vedkommende  

 kommunalbestyrelse.
 § 25. Sager, der anlægges i den borgerlige retsplejes former mod  

 ombudsmanden i anledning af dennes afgørelser, udtalelser m.v., kan efter  

 påstand fra ombudsmanden afvises.
Kapitel 8 Personale, organisation, habilitet m.v.
§ 26. Ombudsmanden antager og afskediger selv sine medarbejdere.  

 Disses antal, løn og pension fastsættes i overensstemmelse med reglerne i  

 Folketingets forretningsorden.
Embedets udgifter afholdes over Folketingets  

 budget.
 § 27. Ombudsmanden kan bestemme, at en af medarbejderne  

 midlertidigt skal udøve ombudsmandens funktioner.
§ 28. Ombudsmanden har tavshedspligt med hensyn til de forhold,  

 som ombudsmanden bliver bekendt med under udøvelsen af sin virksomhed,  

 såfremt hemmeligholdelse ifølge sagens natur er påkrævet.
Den samme  

 forpligtelse påhviler ombudsmandens personale.
 § 29. Foreligger der i en sag omstændigheder, der er egnede til at  

 vække tvivl om ombudsmandens upartiskhed, underretter ombudsmanden  

 Folketingets Retsudvalg, der bestemmer, hvem der skal udøve ombudsmandens  

 funktioner.
 Stk. 2. Ombudsmanden må ikke uden samtykke af Folketingets  

 Retsudvalg have hverv i offentlige eller private virksomheder, foretagender  

 eller institutioner.
Kapitel 9 Ikrafttræden m.v.
 § 30. Denne lov træder i kraft den 1. juli 1996.
 Stk. 2. Samtidig ophæves lov om Folketingets Ombudsmand, jf.  

 lovbekendtgørelse nr. 642 af 17. september 1986, bekendtgørelse nr. 48 af 9.  

 februar 1962 af instruks for Folketingets Ombudsmand samt retsplejelovens §  

 779.
Bemærkninger til lovforslaget Almindelige bemærkninger 1. Lovforslagets baggrund.
 a) Udarbejdelsen af lovforslaget og høring herom.
 Folketingets Ombudsmand gav i 1989 Folketingets Retsudvalg tilsagn om at  

 udarbejde et notat om behovet for en eventuel revision af henholdsvis lov om  

 Folketingets Ombudsmand (lovbekendtgørelse nr. 642 af 17. september 1986) og  

 Folketingets instruks for Folketingets Ombudsmand (bekendtgørelse nr. 48 af  

 9. februar 1962).
 Ombudsmandens notat blev sendt til Retsudvalget i maj 1990.
Folketingets Præsidium besluttede på møde den 3. oktober 1991 at nedsætte  

 et sagkyndigt udvalg til overvejelse af ændringer i reglerne om ombudsmanden.  

 Udvalget, som blev endeligt udpeget den 25. marts 1992, fik 11 medlemmer.  

 Blandt medlemmerne var medlemmer indstillet af Folketingets Ombudsmand, Den  

 Danske Dommerforening, Indenrigsministeriet, Justitsministeriet,  

 Statsministeriet, Kommunernes Landsforening, Amtsrådsforeningen i Danmark  

 samt af Københavns og Frederiksberg Kommuner i forening.
Hertil kom 2  

 personligt udpegede medlemmer, advokat Dorthe Horstmann og professor Claus  

 Haagen Jensen.
Som formand udpegedes professor i forvaltningsret, dr.jur.  

 Bent Christensen.
 I maj 1994 afsluttede udvalget sit arbejde med en betænkning om ændring af  

 lovgivningen vedrørende Folketingets Ombudsmand.
 Lovforslaget bygger på det forslag til en ny lov og de overvejelser, som  

 er indeholdt i denne betænkning.
 Den 2. august 1994 anmodede Folketingets formand 46 forskellige  

 ministerier m.fl. om en udtalelse over ombudsmandslovudvalgets betænkning.
 Følgende institutioner blev anmodet om en udtalelse:
 Arbejdsministeriet, Boligministeriet, Energiministeriet,  

 Finansministeriet, Fiskeriministeriet, Forskningsministeriet,  

 Forsvarsministeriet, Indenrigsministeriet, Industri- og  

 Samordningsministeriet, Justitsministeriet, Kirkeministeriet,  

 Kulturministeriet, Landbrugsministeriet, Miljøministeriet, (Ministeriet for  

 Kommunikation og Turisme), Skatteministeriet, Socialministeriet,  

 Statsministeriet, Sundhedsministeriet, Trafikministeriet,  

 Udenrigsministeriet, Undervisningsministeriet, Økonomiministeriet,  

 Præsidenten for Højesteret, Præsidenten for Østre Landsret, Præsidenten for  

 Vestre Landsret, Præsidenten for Sø- og Handelsretten, Præsidenten for  

 Københavns Byret, Præsidenten for Retten i Roskilde, Præsidenten for Retten i  

 Odense, Præsidenten for Retten i Århus, Præsidenten for Retten i Aalborg,  

 Kommunernes Landsforening, Amtsrådsforeningen i Danmark, Københavns Kommune,  

 Frederiksberg Kommune, Den Danske Dommerforening, Foreningen af Statsamtmænd,  

 Kommunaldirektørforeningen i Danmark, Advokatrådet, Folketingets Ombudsmand,  

 AC (Akademikernes Centralorganisation), DJØF (Danmarks Jurist- og  

 Økonomforbund), Forbundet af Offentligt Ansatte, Foreningen af  

 Statsamtsjurister og Foreningen af dommerfuldmægtige i Danmark.
 b) Behandlingen i Folketinget, herunder Retsudvalgets beretning.
 Lovforslaget blev fremsat af medlemmerne af Præsidiet den 1. december 1994  

 og blev efter 1. behandling den 9. december 1994 henvist til Retsudvalget  

 (Folketingets forhandlinger sp. 1280 og 1606).
 Der var i Retsudvalget enighed om ikke at afgive betænkning, men at  

 arbejde videre i indeværende samling med en række uafklarede spørgsmål.
 Udvalget afgav den 21. september 1995 en beretning, Folketingstidende,  

 tillæg B sp. 1128, hvori er anført følgende:
Udvalget har behandlet lovforslaget i en række møder og har herunder haft  

 møder med professor, dr.jur., Bent Christensen, der har ydet udvalget  

 ekspertbistand.
Professor Bent Christensen har desuden udarbejdet nogle  

 notater til udvalget, og han har i den forbindelse fået bistand fra konsulent  

 Jon Andersen, Folketingets Ombudsmand.
Herudover har udvalget stillet  

 spørgsmål til Folketingets Ombudsmand, som denne har besvaret skriftligt.
 Endvidere har udvalget modtaget skriftlige henvendelser fra Dansk  

 Blindesamfund, Folketingets Ombudsmand, Forbrugerrådet, Bodil Holst Kjær,  

 Herlev, og Thorbjørn Bergnæs, Tønder.
Der har i udvalget været enighed om ikke at afgive betænkning over  

 lovforslaget i indeværende folketingsår, men at arbejde videre med  

 lovforslaget om Folketingets Ombudsmand i næste folketingsår med henblik på  

 afklaring af en række væsentlige spørgsmål, som udvalget ikke finder er  

 tilstrækkeligt belyst og tilstrækkeligt gennemdrøftet politisk.
Hensigten med  

 denne beretning er at indkredse en række punkter, hvor udvalget eller et  

 stort flertal er enige, eller hvor man er enige om, at problemkredsen skal  

 belyses yderligere.
Det er for udvalget helt afgørende, at Folketingets Ombudsmand personligt  

 kan præge ombudsmandsinstitutionens virksomhed, og et flertal (udvalget med  

 undtagelse af Enhedslistens medlem) finder derfor, at der kun bør være en  

 ombudsmand.
Det er denne ombudsmand og ikke institutionen, som har den  

 legitimation, der ligger i at være valgt af Folketinget og at kunne  

 afskediges af dette.
Flertallet finder derfor heller ikke, at der bør gives  

 mulighed for at oprette stillinger som »viceombudsmand«, idet det  

 kunne lede tanken hen på, at der var flere ombudsmænd.
På denne baggrund er udvalget optaget af, hvorvidt ombudsmanden, i det  

 omfang det hidtil har været tilfældet, fortsat ville kunne præge  

 institutionens virksomhed og have indblik i de enkelte sager, hvis der skete  

 en større udvidelse af sags- og medarbejdertallet i ombudsmandsinstitutionen.  

 Dette personlige præg og Ombudsmandens indseende med i hvert fald større og  

 mere principielle sager har været afgørende for ombudsmandsordningens succes,  

 og flertallet vil derfor være betænkeligt ved ændringer, som måtte mindske de  

 reelle muligheder herfor.
Konsekvenserne i så henseende af at tillægge  

 Ombudsmanden nye opgaver bør derfor overvejes nærmere.
I den forbindelse  

 søger udvalget vurderet, hvor store ressourcer der hidtil har været brugt og  

 fremover ventes at blive brugt på de forskellige opgavetyper, som  

 Ombudsmanden er eller foreslås tillagt, og i hvilket omfang Ombudsmanden  

 personligt involveres i vedkommende type af opgaver.
Et af de områder, hvor Ombudsmanden er foreslået tillagt nye opgaver, er i  

 relation til kommunerne, idet den nuværende ombudsmandslovs skel mellem  

 statsforvaltningen og kommunerne er foreslået ophævet.
Det er dog kraftigt  

 understreget i Ombudsmandslovudvalgets betænkning 1272/1994, at Ombudsmandens  

 indseende er en retlig kontrol inklusive kontrol af »god  

 forvaltningsskik«.
Og det er foreslået at opretholde den hidtidige  

 bestemmelse i ombudsmandsloven om, at Ombudsmanden ved udøvelsen af sine  

 beføjelser skal tage hensyn til de særlige vilkår, hvorunder det kommunale  

 styre virker.
Retsudvalget finder - uden i øvrigt endnu at have taget  

 stilling til forslaget - anledning til at fremhæve de to konkrete - og meget  

 væsentlige - eksempler på udslag af Ombudsmandens pligt til at tage hensyn  

 til de vilkår, hvorunder det kommunale styre virker, der nævnes i  

 betænkningen side 75. Det drejer sig om, at Ombudsmanden skal respektere den  

 kommunale budgetmagt, og at Ombudsmanden skal lægge til grund, at det er  

 kommunalbestyrelsen, der inden for gældende rets rammer fordeler kommunens  

 ressourcer, dvs. at Ombudsmanden, hvor der er tale om skønsmæssige  

 forvaltningsakter eller lignende afgørelser, må respektere den lokalpolitiske  

 afvejning og den deraf følgende mulige forskellighed mellem kommunerne.
I relation til spørgsmålet om forholdet mellem Ombudsmanden og  

 kommunaltilsynet har Ombudsmandslovudvalget foretrukket den løsning ikke at  

 lægge forholdet mellem Ombudsmanden og kommunaltilsynet i faste rammer, men  

 at overlade samvirket mellem de to kontrolinstanser til praksis.
Retsudvalget  

 finder det hensigtsmæssigt nærmere at drøfte fordele og ulemper ved denne og  

 andre løsninger, inden der tages endelig stilling til spørgsmålet om  

 Ombudsmandens kompetence i forhold til kommunerne.
Ombudsmandslovudvalgets betænkning indeholder endvidere forslag om  

 Ombudsmandens kompetence i forhold til tvistnævn (nævn, der afgør tvister  

 mellem borgerne) og til andre domstolslignende nævn.
For så vidt angår  

 tvistnævn, er Retsudvalget enigt med Ombudsmandslovudvalget i, at nævn, der  

 under en betryggende proces træffer afgørelse i tvister mellem borgere, bør  

 være uden for Ombudsmandens indseende, selv om vedkommende nævn hviler på et  

 offentligretligt grundlag (f.eks. er oprettet ved lov eller i henhold til  

 lov), og selv om nævnet er omfattet af forvaltningsloven og  

 offentlighedsloven.
Med hensyn til andre domstolslignende nævn har  

 Ombudsmandslovudvalget valgt en vurdering som grundlag for fastlæggelsen af  

 grænsen for ombudsmandens indseende med disse domstolslignende nævn, der ikke  

 kan føre til en præcis grænsedragning, og Ombudsmandslovudvalget har  

 foreslået, at ombudsmandsloven ikke lægger grænsen, men at lovgivningsmagten  

 for hvert enkelt domstolslignende nævn træffer bestemmelse om, hvorvidt  

 nævnet skal være under Ombudsmandens indseende eller ej.
Retsudvalget finder,  

 at det er et godt udgangspunkt, Ombudsmandslovudvalget har taget ved at gå ud  

 fra, at det afgørende for afgrænsningen af Ombudsmandens kompetence er  

 behovet for Ombudsmandens indseende, og derefter undtage nævn, der under  

 domstolslignende procesformer udfører samme opgave som domstolene efter  

 grundlovens § 63. Når det afgørende er, om Ombudsmandens kontrol kan  

 undværes, fordi nævnet ved sine opgaver, proces og sammensætning giver  

 lignende garantier som domstolene, kan der opstilles en skala, men som nævnt  

 ikke fastlægges en generelt gyldig grænse, og professor Bent Christensen har  

 ved eksempler over for Retsudvalget skitseret, hvordan en sådan skala kunne  

 se ud.
 Udvalget ser frem til at arbejde videre med sagen i næste folketingsår,  

 forudsat at der på ny fremsættes lovforslag om en ny ombudsmandslov.
 Et mindretal (Enhedslistens medlem af udvalget) støtter ovenstående, men  

 ønsker at fastholde muligheden for flere ombudsmænd, herunder muligheden for  

 en viceombudsmand.
 P.u.v.
Bjørn Elmquist formand Som tidligere nævnt ønsker Retsudvalget at arbejde videre med lovforslaget  

 i dette folketingsår, hvorfor Præsidiet genfremsætter lovforslaget uændret.
 2. Lovforslagets hovedpunkter.
 a) Ny lov eller ændringslov.
 Lovforslaget fremtræder som et lovforslag om en ny »hovedlov« og  

 er ikke blot et lovforslag om ændring af dele af de gældende regler om  

 ombudsmandens virksomhed.
Baggrunden herfor er denne: De gældende regler om ombudsmandens virksomhed  

 stammer - bortset fra mindre betydelige tilføjelser i 1972 - fra 1955 og  

 1961. Reglerne er udarbejdet efter lovgivningstekniske principper, som siden  

 er blevet ændret væsentligt.
Reglerne trænger således til en modernisering.  

 Dertil kommer, at ombudsmandsembedet gennem årene har udviklet sig til en  

 kontrolinstans i forhold til myndigheder og ikke som forudsat i 1955  

 en kontrollant af enkeltpersoner.
For at indarbejde dette træk i reglerne har  

 en mere gennemgribende omskrivning været påkrævet.
Loven om Folketingets Ombudsmand var den første generelle forvaltningslov.  

 Siden er kommet flere generelle forvaltningslove til - især lov om  

 offentlighed i forvaltningen og forvaltningsloven.
Disse regelsæt har til  

 dels samme anvendelsesområde som lov om Folketingets Ombudsmand.
Det er  

 derfor naturligt at foretage en redaktionel tilpasning af ombudsmandsloven  

 til de øvrige forvaltningslove.
 På en del punkter indeholder lovforslaget desuden realitetsændringer i den  

 bestående retstilstand. Ændringerne har i sig selv nødvendiggjort en vis  

 omskrivning af de gældende regler.
 Såvel behovet for redaktionel fornyelse som indarbejdelse af  

 realitetsændringer har betinget udarbejdelse af forslag til en ny lov.
Spørgsmål, der vedrører ombudsmandsinstitutionens interne forhold,  

 organisation samt den nærmere tilrettelæggelse af arbejdet, er ikke reguleret  

 i loven.
Disse spørgsmål vil blive reguleret i den instruks, der vil blive  

 udstedt i henhold til lovforslagets § 10.
 En række forhold, som er reguleret i den nugældende instruks, men som  

 naturligt hører hjemme i loven, er medtaget i lovforslaget.
 b) Ændring af ombudsmandens kompetence over for kommunerne.
 1. Lovforslagets væsentligste spørgsmål vedrører ombudsmandens kompetence  

 over for kommunerne.
Efter den gældende ombudsmandslovs § 4, stk. 2, omfatter ombudsmandens  

 virksomhed »personer, der virker i kommunernes tjeneste . . . for så  

 vidt angår de sagsområder, hvor der er hjemmel for rekurs til en  

 statsmyndighed«.
Den samlede kommunalbestyrelses virksomhed er ikke  

 undergivet ombudsmanden.
Dog kan ombudsmanden ifølge § 6, stk. 5, af egen  

 drift optage en sag til undersøgelse.
I så fald gælder begrænsningerne i § 4,  

 stk. 2, ikke »for så vidt der er tale om krænkelse af væsentlige retlige  

 interesser«.
Efter § 4, stk. 3, skal ombudsmanden ved udøvelsen af sine  

 beføjelser »tage hensyn til de særlige vilkår, hvorunder det kommunale  

 styre virker«.
Lovforslaget indebærer, at de første to begrænsninger i ombudsmandens  

 kompetence ophæves.
Om den nærmere baggrund for lovforslaget henvises til  

 ombudsmandsudvalgets betænkning side 64-75.
 Udvalgets overvejelser vedrørende ophævelse af den første begrænsning er  

 gengivet i betænkningen side 64-73. Overvejelserne bag denne del af  

 lovforslaget er følgende:
Siden 1961, da ombudsmandens begrænsede kompetence over for kommunerne  

 blev indført, er kommunalforvaltningens samlede vægt i den offentlige  

 forvaltning vokset kraftigt.
I 1961 eksisterede der en meget vid adgang for  

 borgerne til at påklage kommunale afgørelser til statslige myndigheder.
I de  

 senere år har der imidlertid været en tendens til at begrænse sådanne  

 klagemuligheder.
Kombinationen af disse to forhold indebærer en begrænsning i  

 ombudsmandens indseende med den samlede offentlige forvaltning, hvis man  

 sammenligner med forholdene, som de var i 1961.
I samme periode er der sket en væsentlig ændring i den kontrol med  

 kommunerne, der udøves af kommunaltilsynet (tilsynsrådene og  

 Indenrigsministeriet). Kommunaltilsynet har fået en øget betydning.
Tilsynets  

 kontrolvirksomhed adskiller sig imidlertid med hensyn til  

 bedømmelsesgrundlag, organisatorisk tilhørsforhold og sanktionsmuligheder fra  

 ombudsmandsinstitutionen.
De bevæggrunde, der i lovgivningen har været for afskæring af  

 administrativ rekurs i forhold til kommunale afgørelser, fører ikke  

 nødvendigvis til en afskæring også af ombudsmandens retligt prægede  

 kontrolvirksomhed.
Tværtimod blev det i betænkning 1168/1989 tilkendegivet,  

 at adgangen til ombudsmandsprøvelse kan reducere betænkelighederne ved den  

 forenkling af det administrative klagesystem, som er et blandt flere motiver  

 til at afskære rekurs.
Behovet for retlig kontrol også med de kommunale afgørelser, der ikke kan  

 påklages i den administrative rekurs, dækkes bedst af  

 ombudsmandsinstitutionen.
Den er oprettet med det hovedformål at styrke den  

 enkeltes retsstilling over for forvaltningen inden for de grænser for  

 forvaltningens virksomhed, som realiseringen af lovgivningsmagtens mål  

 sætter, altså at varetage retssikkerheden.
Institutionen har opbygget en  

 meget betydelig forvaltningsretlig ekspertise, især inden for den almindelige  

 forvaltningsret.
Med blikket rettet mod lande med forvaltningsdomstole kan  

 man sige, at ombudsmandsinstitutionen - med meget begrænsede ressourcer, men  

 med betydelig succes - har udfyldt den rolle, som en øverste  

 forvaltningsdomstol udfylder i vore nabolande.
På den anden side bør den ekspertise på specielt kommunalretlige områder  

 og det kendskab til den kommunale virkelighed, som er opsamlet i  

 kommunaltilsynet, medinddrages i den retlige kontrol.
Det er imidlertid ikke  

 teknisk muligt at trække en tilstrækkelig klar grænse for, i hvilket omfang  

 ombudsmanden i forbindelse med behandlingen af klager over kommunale  

 afgørelser m.v. bør inddrage kommunaltilsynet.
Ombudsmandens mulighed for  

 selv at vælge at bruge embedets ressourcer, hvor de gør mest nytte, jf.  

 lovforslagets § 16, tillader dog ombudsmanden på en smidig måde at anlægge en  

 praksis, der udnytter kommunaltilsynets særlige kommunalretlige ekspertise og  

 kendskab til kommunernes forhold, selv hvor sagen ikke allerede er eller har  

 været behandlet af kommunaltilsynet, førend den kommer til ombudsmanden.
 Ophævelsen af begrænsningen af ombudsmandens kontrol med den samlede  

 kommunalbestyrelse skyldes flere forhold.
Først og fremmest synes det vanskeligt at begrunde de gældende regler,  

 hvorefter der er en forskel i ombudsmandens stilling i forhold til på den ene  

 side kommunalbestyrelsen og på den anden side økonomiudvalget og de stående  

 udvalg.
Der er tale om kollegiale organer nedsat af og blandt  

 kommunalbestyrelsens medlemmer, og henlæggelsen af opgaver til udvalg er  

 alene begrundet i hensynet til en praktisk arbejdsdeling og  

 -tilrettelæggelse.
Hertil kommer, at sagers behandling i kommunalbestyrelsen  

 kan bero på tilfældigheder (f.eks. et udvalgsmedlems standsning af en  

 udvalgsbeslutning med krav om forelæggelse i kommunalbestyrelsen) eller på  

 lokale traditioner.
 Det kan desuden synes mindre rimeligt, at sager, hvor en  

 kommunalbestyrelse (eventuelt helt formelt) har truffet afgørelse, ikke  

 umiddelbart er undergivet ombudsmanden, mens det modsatte gælder, når en sag  

 er afgjort af udvalg eller administration i henhold til så detaljerede  

 retningslinjer fastlagt af kommunalbestyrelsen, at afgørelsen alene er en ren  

 eksekvering.
 Endelig vil den nu indførte adgang til helt at undlade at nedsætte stående  

 udvalg, jf. den kommunale styrelseslovs § 65 a, kunne medføre, at flere sager  

 end tidligere forelægges for kommunalbestyrelsen med den konsekvens, at  

 ombudsmandens kompetence - utilsigtet - indskrænkes.
 2. Udvidelsen af ombudsmandens indseende til at omfatte også kommunerne  

 medfører ikke ændring af princippet i den gældende ombudsmandslovs § 6, stk.  

 3, der er videreført uændret i lovforslagets § 14.
Reglen er udtryk for et alment accepteret princip, nemlig at konflikter  

 mellem forvaltningen og en borger bør søges løst inden for forvaltningen,  

 førend der gribes til andre udveje, og reglen bør opretholdes også over for  

 kommunerne.
Hvor der er hjemmel til administrativ rekurs af kommunale  

 forvaltningsakter, skal rekursen være udnyttet, førend ombudsmanden kan  

 behandle en klage.
Hvor en statslig myndighed, herunder det kommunale tilsyn, har behandlet  

 en kommunal afgørelse, uden at der er tale om en rekurs, kan der klages til  

 ombudsmanden over den statslige myndighed.
Ombudsmanden kan også tage  

 stilling til den underliggende kommunale afgørelse.
Det forudsættes, at  

 ombudsmanden ikke behandler en sag, som en statslig myndighed har taget op  

 til undersøgelse, men at han afventer tilsynsmyndighedens færdigbehandling af  

 sagen.
Se i øvrigt betænkningen side 75-81.
 3. En udvidelse af ombudsmandens indseende til også at omfatte  

 kommunalforvaltningens forvaltningsakter betyder, at disse forvaltningsakter  

 vil blive bedømt på grundlag af gældende ret samt god forvaltningsskik, se  

 nærmere betænkningen side 81-83, jf. side 41-64 samt bemærkningerne til  

 lovforslagets § 21.
 Konsekvensen heraf er imidlertid ikke uden videre, at ombudsmandens  

 bedømmelse vil få samme udfald, hvad enten forvaltningsakten er udstedt af  

 den sædvanlige hierarkiske statsforvaltning eller af et kommunalt organ.
Ombudsmandens senere beretninger viser, at regler og retsgrundsætninger om  

 sagsbehandlingen, altså forvaltningsprocessuelle regler, spiller en meget  

 stor rolle som grundlag for ombudsmandens bedømmelse af forvaltningsakter.  

 Der er grund til at tro, at dette også vil gælde, hvis ombudsmandens  

 indseende udvides til også at omfatte kommunerne.
Heri er imidlertid intet  

 overraskende.
Forvaltningsloven gælder jo også for kommunerne.
 Derimod bør man kunne vente, at bedømmelsen af de hjemmelsspørgsmål, der  

 har forbindelse med det administrative skøn, vil blive præget af, at  

 beslutningen om udstedelse af en skønsmæssig forvaltningsakt er truffet af et  

 kollegium, der er politisk sammensat og derfor repræsenterer forskellige  

 synspunkter og interesser, der naturligvis kan influere på udfaldet.
Det er særlig åbenbart, når bedømmelsen angår afvejningen mellem de  

 lovlige hensyn eller kriterier.
Den afvejning i de kommunalpolitiske organer  

 mellem lovlige byplanmæssige, trafikmæssige og økonomiske forhold samt  

 nabohensyn og lignende, der har været bestemmende for en lokalplans indhold,  

 for en byggeretlig dispensation eller for tilladelse til i en eller anden  

 forstand miljøbelastende virksomhed, bør ombudsmanden ikke prøve.  

 Ombudsmanden må naturligvis acceptere, at afvejningen kan falde forskelligt  

 ud i forskellige kommuner bestemt af lokale og lokalpolitiske forhold.
Heri  

 er intet nyt.
Hvor ombudsmanden allerede efter gældende ret - via  

 rekursmyndigheden eller tilsynsmyndigheden - bedømmer beslutninger truffet af  

 kommunalpolitiske organer, prøves den afvejning, som politikerne har  

 foretaget mellem lovlige hensyn, ikke, jf. side 82 i ombudsmandslovudvalgets  

 betænkning.
Den politiske sammensætning kan tillige præge bedømmelsen af, om et hensyn  

 eller et kriterium overhovedet er lovligt.
Hvis en eller anden  

 vurderingspræmis er væsentlig for brudfladerne i den politisk valgte  

 forsamling, er der grund til at tro, at præmissen også vil være et lovligt  

 hensyn, der lovligt kan inddrages i den skønsmæssige afvejning.
Heller ikke  

 dette er noget nyt.
Efter en nu ophævet lov havde lovgivningsmagten henlagt  

 beslutningen om udstedelse af tilladelse til visse omnibusruter til et nævn  

 bestående af en formand og 6 af Folketinget udpegede medlemmer.
Af lovens  

 bestemmelser og nævnets sammensætning sluttede ombudsmanden, at  

 »trafikpolitiske synspunkter« - herunder skiftende politiske  

 opfattelser af, hvordan trafikberedskabet skal tilrettelægges - skulle have  

 betydelig vægt ved skønsmæssig tildeling af rutebilkørsel, og blandt de  

 lovlige trafikpolitiske synspunkter var »de betydelige og politisk  

 prægede modsætningsforhold . . . vedrørende forholdet mellem offentlig og  

 privat virksomhed på trafikområdet«, jf.
FOB 1971.116.
4. Efter den gældende lovs § 4, stk. 3, skal ombudsmanden ved udøvelsen af  

 sine beføjelser tage hensyn til de særlige vilkår, hvorunder det kommunale  

 styre virker.
Denne begrænsning ønskes bibeholdt.
 § 8 i lovforslaget svarer med nogle uvæsentlige sproglige ændringer til §  

 4, stk. 3, i den gældende lov.
Den er udtryk for den høje vurdering af lokalt og lokalpolitisk selvstyre,  

 der var et af elementerne i den ordning, der blev gennemført i 1961. Denne  

 vurdering har ikke ændret sig i mellemtiden.
Enhver ændring af ombudsmandens  

 forhold til kommunerne må respektere lokalt og lokalpolitisk selvstyre inden  

 for de rammer, som lovgivningen og anden gældende ret lægger.
 Spørgsmålet er, hvilke konkrete udslag denne respekt bør give.
Der kan i alt fald blive tale om to.
Ombudsmanden skal respektere den  

 enkelte kommunalbestyrelses budgetmagt og skal lægge til grund, at det er  

 kommunalbestyrelsen, der inden for gældende rets rammer fordeler kommunens  

 ressourcer.
Hvor der er tale om skønsmæssige forvaltningsakter eller lignende  

 afgørelser, må ombudsmanden respektere den lokalpolitiske afvejning inden for  

 gældende rets rammer og den deraf følgende mulige forskellighed mellem  

 kommunerne.
Se ovenfor under 3.
5. På et punkt kan der opstå problemer ved en udvidelse af ombudsmandens  

 indseende til også at omfatte kommunerne.
Ombudsmandens inspektioner og i  

 undtagelsestilfælde ombudsmandens stillingtagen til sagsbehandlingstiden kan  

 føre til, at ombudsmanden henstiller, at der tilføres en bestemt kommunal  

 forvaltningsgren øgede ressourcer.
Problemet har især betydning ved  

 »anstaltsinspektioner« af sygehuse, døgninstitutioner m.v.
 Det er en selvfølge, at ombudsmanden aldrig har kunnet påbyde øget  

 ressourcetilførsel til en institution.
I det omfang inspektionerne har angået statslige institutioner, er  

 ombudsmandens henstillinger om øgede ressourcer indgået blandt alle de andre  

 ønsker, som konstant konkurrerer om statens omfattende, men dog begrænsede  

 ressourcer.
Ombudsmandens henstillinger har således ikke haft en særlig  

 gennemslagskraft.
Rådigheden over statens ressourcer tilkommer Folketinget,  

 og så længe ombudsmanden ikke kan påberåbe sig et særligt retligt grundlag -  

 et retskrav - for en bestemt ressourceanvendelse, indgår ombudsmandens  

 anbefalinger blandt alle de andre krav og ønsker.
 Det samme bør naturligvis gælde, når de inspicerede institutioner er  

 kommunale, og rent faktisk adskiller ombudsmandens beretninger om de  

 amtskommunale psykiatriske hospitaler, som ombudsmanden efter aftale med  

 vedkommende amtskommune allerede under den gældende lovgivning har  

 inspiceret, sig ikke fra tilsvarende beretninger om statslige institutioner.
Det kan imidlertid ikke afvises, at ombudsmandens henstillinger om øgede  

 ressourcer til en institution kan opfattes som mere bindende af en  

 kommunalbestyrelse end af Folketinget.
Det understreges derfor, at  

 ombudsmanden i sin kontrol med kommunalforvaltningen skal respektere den  

 enkelte kommunalbestyrelses budgetmagt.
Ombudsmanden skal lægge til grund, at  

 det er kommunalbestyrelsen, der inden for lovens rammer fordeler kommunens  

 ressourcer.
 c) Ombudsmandens forhold til domstolene og domstolslignende nævn.
1. Efter den gældende lov er ombudsmanden ikke kompetent over for  

 domstolene.
Ombudsmandsloven og dens forarbejder indeholder ingen nærmere  

 angivelse af, hvilke organer der betragtes som domstole.
Der er ikke tvivl om, at de domstole, der er omfattet af retsplejeloven,  

 falder uden for ombudsmandens virksomhed.
Det drejer sig om Højesteret,  

 landsretterne, byretterne, Sø- og Handelsretten i København, Den særlige  

 Klageret, kommissionsdomstole og undersøgelsesretter.
Enkelte andre organer  

 må i relation til ombudsmanden lige så utvivlsomt betragtes som domstole.
De  

 klareste eksempler er Rigsretten og boligretterne.
 Der foreslås ingen ændringer i denne kompetencebegrænsning.
 2. En række kollegiale organer, der ved deres sammensætning, opgaver og  

 procesform ligner de utvivlsomme domstole i større eller mindre udstrækning,  

 har i praksis givet anledning til tvivl.
 En del af disse nævn har ved lovgivning fået henlagt afgørelser af tvister  

 mellem borgere, eller der er i lovgivningen åbnet for, at nævn ved denne  

 funktion kan nedsættes.
Karakteristisk for disse nævn er - foruden tvistløsningsfunktionen - en  

 domstolslignende proces og ofte dommermedlemskab.
Landvæsensretter, hegnssyn,  

 huslejenævn, Forbrugerklagenævnet, Advokatnævnet, tjenestemandsretter og  

 Arbejdsretten er eksempler på sådanne tvistnævn.
I sin hidtidige praksis har ombudsmanden erklæret sig kompetent over for  

 visse af disse nævn, f.eks.
Forbrugerklagenævnet og huslejenævnene.
Over for  

 andre, f.eks. landvæsensretterne og Advokatnævnet, har ombudsmanden anset sig  

 for inkompetent.
Nævn, der under en betryggende proces træffer afgørelse i tvister mellem  

 borgerne, bør være uden for ombudsmandens indseende, selv om vedkommende nævn  

 hviler på et offentligretligt grundlag.
Ombudsmanden bør koncentrere sig om  

 sit kerneområde: forholdet mellem forvaltningen og borgerne, også for at  

 modvirke, at ombudsmandsinstitutionen bliver for stor.
 Med henblik på at lade ombudsmanden i hvert enkelt tilfælde overveje sin  

 kompetence efter de retningslinjer, der er udstukket i betænkningen, foreslås  

 indført en regel (lovforslagets § 7, stk. 3), hvorefter ombudsmanden ikke  

 behandler klager over nævn, der må anses for tvistnævn.
3. Over for en række nævn, som vel er domstolslignende, men ikke afgør  

 tvister mellem borgerne, har ombudsmanden anset sig for inkompetent.
Der har  

 typisk været tale om nævn, hvori der har været dommerrepræsentation, og som  

 har varetaget opgaver, der minder stærkt om de traditionelle domstolssager,  

 og som har haft en stærkt judicialiseret sagsbehandling.
Eksempler på sådanne  

 organer, der er anset for domstole, men som ikke kan karakteriseres som  

 tvistnævn, er fredningsnævn, taksations- og overtaksationskommissioner i  

 henhold til lov om offentlige veje, lov om by- og landzoner og lov om  

 naturbeskyttelse samt valgbarhedsnævnet.
Omvendt har ombudsmanden anset sig for kompetent over for en række nævn,  

 som også har domstolslignende træk.
Til disse hører Overfredningsnævnet, Den  

 Sociale Ankestyrelse, Arbejdsmarkedets Ankenævn, de sociale ankenævn,  

 Miljøklagenævnet, Flygtningenævnet, Erhvervsankenævnet og Landsskatteretten.
Udvalget har peget på, at det er nærliggende at undtage nævn, der under  

 domstolslignende procesformer udfører samme opgaver som domstolene efter  

 grundlovens § 63. Også nævn, som tager stilling til særlig væsentlige  

 retsforhold mellem forvaltningen og borgerne kan tænkes undtaget fra  

 ombudsmandens indseende.
Men for disse nævns vedkommende bør procesformen  

 være afgørende.
Kun de nævn, der ved kontradiktorisk proces, mulighed for  

 mundtlighed, besigtigelse m.v. er domstolslignende, bør undtages fra  

 ombudsmandens indseende.
Udvalgets overvejelser kan ikke føre til en præcis afgrænsning af  

 ombudsmandens kompetence.
Lovforslaget indeholder derfor - bortset fra § 7,  

 stk. 3, om tvistnævn - ingen nærmere angivelse af retningslinjer for  

 ombudsmandens kompetence over for de domstolslignende nævn.
I stedet foretrækkes den løsning, at lovgivningsmagten for hvert enkelt  

 domstolslignende nævn, f.eks.
Flygtningenævnet og Erhvervsankenævnet, i  

 vedkommende lov træffer bestemmelse om, hvorvidt nævnet skal være under  

 ombudsmandens indseende eller ikke.
Indtil lovgivningsmagten måtte have truffet afgørelse, bør ombudsmanden  

 fastholde sin nuværende praksis over for nævn, hvis status ombudsmanden  

 allerede har taget stilling til.
Over for nævn, hvis status ombudsmanden ikke  

 tidligere har bedømt, bør ovenstående retningslinjer være bestemmende for  

 ombudsmandens afgørelse om sin kompetence.
 d) Domstolenes kompetence over for ombudsmanden.
 Det er i nogle få tilfælde hændt, at borgere har anlagt sag mod  

 ombudsmanden med henblik på enten at få ombudsmanden tilpligtet at undersøge  

 en sag eller at anerkende, at hans udtalelse i en sag har været urigtig.  

 Disse sager er enten blevet afvist eller hævet efter dommertilkendegivelse  

 om, at sagsøger savnede den fornødne retlige interesse.
 En tredje mulighed, som ikke har vist sig i praksis, er, at et  

 forvaltningsorgan eller en person i forvaltningen anlægger sag med påstand  

 om, at ombudsmandens bedømmelse af forvaltningsorganets eller personens  

 afgørelse eller optræden kendes uberettiget.
Det grundlæggende i retssager, der anlægges af borgere, er bedømmelsen af  

 forvaltningens handlinger, og dem kan domstolene bedømme under retssager,  

 hvori vedkommende forvaltningsorgan optræder som part.
Og ombudsmandens  

 afgørelser om optagelse til realitetsbehandling i henhold til den gældende  

 lovs § 6, stk. 4, afhænger af omstændigheder som forholdet mellem  

 ombudsmandsinstitutionens ressourcer og dens arbejdsbyrde, ombudsmandens  

 bedømmelse af, hvilke problemer der i den aktuelle situation har størst almen  

 betydning osv.
Disse afgørelser er derfor som altovervejende hovedregel ikke  

 egnede til at underkastes den retlige prøvelse, som domstolene udøver.
 Hertil kommer, at søgsmål som de beskrevne belaster  

 ombudsmandsinstitutionens ressourcer, der naturligvis bør bruges til kontrol  

 med forvaltningen og ikke til at føre retssager.
Også søgsmål, der anlægges af myndigheder eller personer i offentligt  

 hverv, vil normalt være overflødige.
Ombudsmandens udtalelse er ikke retligt  

 bindende, og eventuelle retlige tvivlsspørgsmål kan sædvanligvis afklares  

 under en retssag, hvor ombudsmanden ikke er inddraget.
Men undtagelsesvis kan  

 sådanne søgsmål være berettiget.
Det kan særligt være tilfældet i de sjældne  

 situationer, hvor ombudsmandens udtalelse indeholder kritik af en bestemt  

 person og ikke blot af et forvaltningsorgan.
Her kan personen have en  

 berettiget interesse i at kunne få domstolenes endelige bedømmelse af det  

 retlige tvivlsspørgsmål.
 På denne baggrund har udvalget peget på, at der er tilstrækkelig grund til  

 at begrænse domstolenes prøvelse over for ombudsmanden ved at indføje en  

 bestemmelse, hvorefter domstolene efter påstand herom fra ombudsmanden kan  

 afvise civile søgsmål, der er anlagt mod ombudsmanden i anledning af  

 afgørelser, udtalelser m.v. (lovforslagets § 25).
 Lovforslaget begrænser ikke domstolenes adgang til at prøve  

 forvaltningsafgørelser under retssager mellem borgere og forvaltningen,  

 uanset om ombudsmanden forud for retssagen har taget stilling til den  

 forvaltningshandling, der er under prøvelse.
Lovforslaget betyder heller ikke, at domstolene er forpligtet til at tage  

 en afvisningspåstand til følge.
Hvis domstolene finder, at sagsøgeren har den  

 fornødne retlige interesse i et søgsmål mod ombudsmanden, vil domstolene  

 således kunne tage sagen under påkendelse.
 Udvalget har overvejet, men ikke fundet tilstrækkelig grund til at foreslå  

 indført en særregel om ombudsmandens vidnepligt i forhold til domstolene,  

 herunder i forhold til kommissionsdomstole og undersøgelsesretter.
 e) Forholdet til Folketinget.
 Ombudsmanden vælges af Folketinget efter hvert folketingsvalg, jf.  

 lovforslagets § 1, stk. 1, og Folketinget kan når som helst afskedige  

 ombudsmanden, hvis denne ikke længere nyder Folketingets tillid, jf.  

 lovforslagets § 3. Men en gang valgt og indtil afskedigelse udøver  

 ombudsmanden sit hverv uafhængig af Folketinget, jf. lovforslagets § 10.
Uafhængigheden har den selvfølgelige konsekvens, at Folketinget ikke kan  

 pålægge ombudsmanden at tage en sag op til behandling eller forbyde  

 ombudsmanden at behandle en sag.
Så meget mindre kan Folketinget diktere  

 udfaldet af ombudsmandens sagsbehandling.
 Uafhængigheden er blevet understreget af det forhold, at Folketinget og  

 dets udvalg har afholdt sig fra efterfølgende stillingtagen til og kritik af  

 ombudsmandens udtalelser, selv om disse fra tid til anden har været genstand  

 for debat i salen eller i udvalgene.
 Den respekt for ombudsmandens uafhængighed, som Folketinget således har  

 vist, har været en væsentlig forudsætning for ombudsmandsinstitutionens  

 succes.
 Når ombudsmanden har til opgave på Folketingets vegne at have indseende  

 med forvaltningen, er det en selvfølge, at ombudsmanden ikke kan have  

 indseende med Folketinget.
 Udviklingen med hensyn til de metoder, hvormed Folketinget realiserer  

sine beføjelser til at føre kontrol med regering og forvaltning, har  

 imidlertid rejst nogle problemer om den nærmere grænsedragning mellem  

 Folketingets kontrol og ombudsmandens indseende med forvaltningen.
 Problemerne har især vist sig, hvor et stående udvalg under et samråd med  

 ministeren har drøftet et anliggende, hvorom der er eller vil kunne træffes  

 afgørelse i forvaltningen af vedkommende minister eller på dennes vegne.  

 Efter hele ombudsmandsinstitutionens formål - og tillige for at bevare  

 institutionens politiske neutralitet - har ombudsmanden haft det  

 selvfølgelige udgangspunkt ikke at ville realitetsbehandle eventuelle klager  

 vedrørende sådanne anliggender.
Den nærmere udformning af dette udgangspunkt har i praksis givet anledning  

 til tvivl.
I oktober 1989 har Folketingets Udvalg for Forretningsordenen med  

 ombudsmandens tilslutning derfor fastlagt retningslinjer for forholdet mellem  

 samråd i folketingsudvalg og ombudsmandens indseende.
Kernen i  

 retningslinjerne er, at samråd om andet end lov- og beslutningsforslag som  

 hovedregel anses for orienterende og således ikke hindrer ombudsmanden i at  

 behandle vedkommende anliggende.
Hvis hovedreglen fraviges og der altså  

 foreligger en stillingtagen i folketingsudvalget, der hindrer ombudsmandens  

 indseende, skal udvalgets protokol indeholde oplysning herom.
Ombudsmanden  

 modtager kopi af alle samrådsspørgsmål og kan få oplysning om udvalgenes  

 protokolleringer, når han ønsker det.
Det følger af lovforslagets § 7, stk. 1, at Folketinget ikke er omfattet  

 af ombudsmandens indseende.
De problemer, der også i fremtiden måtte opstå  

 vedrørende grænsedragningen mellem Folketingets kontrol med forvaltningen og  

 ombudsmandens indseende med samme, er ikke søgt løst i lovteksten.
 Ovenstående tager sigte på ombudsmandens forhold til Folketinget i  

 betydningen folketingsmedlemmer og organer sammensat af folketingsmedlemmer.  

 Også Folketingets administration er imidlertid uden for ombudsmandens  

 kompetenceområde.
Dette har ikke hidtil været noget problem.
Oprindelig havde Folketingets  

 administration kun den opgave at betjene Folketinget.
Ved Rigsrevisionens  

 overførelse til Folketinget er der imidlertid sket en vis ændring heri.  

 Overførelsen har ført til, at Rigsrevisionen, der hidtil har været omfattet  

 af ombudsmandens indseende, nu er udenfor.
Overførelsen har ligeledes  

 medført, at forvaltningsloven og offentlighedsloven ikke længere gælder for  

 Rigsrevisionen, men ved Folketingets bekendtgørelse nr. 447 af 6. maj 1992 er  

 der indført særlige regler om Rigsrevisionens forhold til offentligheden samt  

 sagsbehandling.
 Rigsrevisionens virksomhed har så begrænset betydning for kerneområdet for  

 ombudsmandens indseende - forholdet forvaltning/borger - at der ikke har  

 været grund til at ændre på det forhold mellem Rigsrevisionen og  

 ombudsmandskontrollen, som er skabt ved Rigsrevisionens overførelse til  

 Folketinget.
 f) Ombudsmanden og den private sektor.
 1. Uden for ombudsmandens kompetence falder personer, organer,  

 virksomheder, sammenslutninger og andre indretninger, som må henregnes til  

 den private sektor.
En del indretninger hører organisatorisk, opgavemæssigt og finansielt til  

 i grænseområdet mellem egentlige forvaltningsmyndigheder og utvivlsomt  

 private virksomheder.
Sådanne organer er ganske talrige, og det har hyppigt  

 givet anledning til tvivl, om sådanne organer er omfattet af ombudsmandens  

 kontrol.
 Praksis er nærmere beskrevet side 105-107 i betænkningen.
2. Et tilsvarende afgrænsningsproblem foreligger i forhold til  

 forvaltningsloven, offentlighedsloven og lov om offentlige myndigheders  

 registre.
Disse love omfatter alle forvaltningsmyndigheder, hvad enten de  

 hører under den statslige eller kommunale forvaltning, og hvad enten der er  

 tale om almindelige forvaltningsmyndigheder, særlige nævn eller råd eller  

 særlige forvaltningsenheder som f.eks.
Danmarks Nationalbank og Danmarks  

 Radio.
 Uden for den generelle forvaltningsretlige lovgivnings anvendelsesområde  

 falder som udgangspunkt institutioner, foreninger og selskaber, der er  

 oprettet på privat initiativ og organiseret på privatretligt retsgrundlag.
 Det gælder uanset om (en del af) den virksomhed, der udøves, ganske kan  

 sidestilles med den, der sædvanligvis udøves af forvaltningsmyndigheder.
 Også private organer, der er tillagt kompetence til at træffe afgørelse om  

 uddeling af offentlige midler, falder udenfor.
 Statslige og kommunale institutioner, der er organiseret i selskabsform,  

 f.eks. som aktieselskab, er ikke umiddelbart omfattet af denne lovgivning.  

 Det samme gælder koncessionerede selskaber og selskaber, hvori staten er  

 aktionær m.v., uanset karakteren af den virksomhed, de udøver.
 Sådanne privatorganiserede selskaber kan dog efter omstændighederne  

 inddrages under den pågældende lovgivning i medfør af offentlighedslovens §  

 1, stk. 3, eller forvaltningslovens § 1, stk. 2.
 Praksis er mere indgående beskrevet i betænkningen side 107-110, jf. side  

 112.
3. Allerede fordi ombudsmanden tidligere end Justitsministeriet måtte tage  

 stilling til afgrænsningen af den offentlige forvaltning, og fordi  

 beskrivelsen af afgrænsningen i ombudsmandsloven og de øvrige love ikke er  

 identisk, er der ikke fuldstændig kongruens i den fastlagte praksis på de to  

 områder.
Som eksempel kan nævnes, at ombudsmanden har anset sig for kompetent  

 over for beskikkede advokater og forsvarere og delvis over for  

 Kammeradvokaten.
Disse private advokaters virksomhed er ikke omfattet af den  

 generelle offentligretlige lovgivning.
Omvendt har ombudsmanden ikke selv  

 ment at have kompetence med hensyn til Kofoeds Skole i København, de  

 selvejende daginstitutioner, Københavns Handelshavn, HT, Grundejernes  

 Investeringsfond og Naturgas Sjælland I/S, mens disse organer anses for  

 omfattet af de øvrige forvaltningslove.
Det bør - for så vidt angår afgrænsningen i forhold til den private sektor  

 - tilstræbes at skabe en kongruens mellem fastlæggelsen af området for  

 ombudsmandens indseende og det, der i den generelle forvaltningsretlige  

 lovgivning beskrives som »den offentlige forvaltning«.
Noget andet  

 er, at forvaltningsmyndighedernes afgørelser og Justitsministeriets  

 vejledende udtalelser om den generelle forvaltningslovgivnings gældeområde  

 naturligvis er lige så lidt retligt bindende for ombudsmanden, som de er for  

 domstolene.
Men der bør efter udvalgets opfattelse foreligge meget gode  

 grunde for, at ombudsmanden ikke følger den - måske langvarige - praksis, som  

 forvaltningsmyndighederne har fulgt.
 4. Lovforslagets § 7, stk. 1, afgrænser ombudsmandens virksomhed til at  

 gælde »alle dele af den offentlige forvaltning«, dvs. med samme  

 formulering, som er anvendt i de øvrige generelle forvaltningslove.
Rent praktisk betyder det, at organer som de selvejende institutioner med  

 driftsoverenskomst med kommuner, Grundejernes Investeringsfond, Naturgas  

 Sjælland I/S og HT, fremover vil være undergivet ombudsmandens kontrol.  

 Private efterskoler, seminarier og folkehøjskoler vil fortsat falde uden for  

 ombudsmandens kompetence.
Ombudsmanden vil kunne beslutte, at eksempelvis  

 Patientforsikringsforeningen og Fællesudvalget for Læplantning inddrages  

 under ombudsmandens kontrol i samme udstrækning, den generelle  

 forvaltningsmyndighed er gjort anvendelig for disse organer.
Udvalgets forslag indebærer altså, at ombudsmanden ikke selv bør udvide  

 sit kompetenceområde ud over den generelle forvaltningslovgivnings grænse.  

 Men hvis en minister efter en af lovenes bemyndigelser udvider vedkommende  

 generelle forvaltningslovs område, bør ombudsmanden kunne beslutte at udvide  

 sit område tilsvarende.
Men ombudsmanden kan også lade være.
 Forslaget betyder endvidere, at ombudsmandens kompetence udvides, for så  

 vidt angår organer, der er omfattet af den generelle forvaltningslovgivning,  

 men som i ombudsmandens hidtidige praksis ikke er blevet anset for omfattet  

 af hans kompetence.
 g) Ombudsmanden og EU-retten.
En voksende andel af al gældende ret her i landet - som i de øvrige  

 EU-lande - bestemmes af regler, der stammer fra EU's organer.
Der kan være  

 tale om regler, som umiddelbart gælder her i landet og derfor skal anvendes  

 af danske myndigheder.
Men der kan også være tale om love vedtaget af  

 Folketinget eller bekendtgørelser udstedt af en minister til gennemførelse af  

 beslutninger truffet af EU's organer.
 I begge situationer træffer forvaltningsorganer, som ombudsmanden har  

 indseende med, afgørelser, som ikke kan bedømmes uden anvendelse af  

 EU-regler, eller hvor forståelsen af de anvendte regler i hvert fald kræver  

 kendskab til EU-retten.
 Ombudsmanden har tidligere givet udtryk for, at ombudsmanden fandt det  

 påkrævet, at embedet udviste nogen tilbageholdenhed på dette område, idet  

 embedet efter ombudsmandens opfattelse i almindelighed måtte anses for et  

 mindre egnet forum for afklaringer af tvivlsspørgsmål om rækkevidden af  

 EF-retlige regler.
EF/EU-retlige reglers betydning for danske forvaltningsorganer har siden -  

 ikke mindst som følge af det indre markeds gennemførelse - fået et sådant  

 omfang, at ombudsmandens standpunkt ikke kan opretholdes.
Hvis ombudsmanden  

 fortsat skal kunne kontrollere danske forvaltningsorganers retsanvendelse, må  

 EU-retlige regler inddrages i ombudsmandens bedømmelsesgrundlag.
 Efter udvalgets opfattelse bør ombudsmandsinstitutionens anvendelse af  

 EU-retten tilrettelægges således:
Hvis et EU-retligt spørgsmål, der er afgørende for ombudsmandens  

 stillingtagen til en sag, som er under behandling hos ombudsmanden, samtidig  

 er under behandling hos en af fællesskabsdomstolene, bør ombudsmanden undlade  

 at behandle sagen eller i det mindste udsætte sin stillingtagen, til  

 vedkommende domstol har talt.
Sagt med andre ord: Ombudsmanden bør optræde  

 over for verserende sager for retten i 1. instans og EF-Domstolen, som  

 ombudsmanden gør over for sager, der verserer for danske domstole.
 I alle andre tilfælde bør EU-retten simpelt hen inddrages i ombudsmandens  

 bedømmelsesgrundlag i sager, hvor EU-retlige regler - herunder EU-domstolenes  

 domme - har betydning.
 Lovforslaget indeholder derfor ingen bestemmelser, der særligt tager sigte  

 på ombudsmandens anvendelse af EU-retten.
 h) Ombudsmandsinstitutionens interne forhold.
 1. Reglerne om valg, genvalg og afskedigelse af ombudsmanden,  

 ombudsmandens habilitet, ombudsmandens sagsbehandling og embedets  

 organisering er i alt væsentligt kun undergivet redaktionelle ændringer.
2. Lovforslagets § 16 afløser den gældende lovs § 6, stk. 4, samt  

 instruksens § 6, stk. 1. Ifølge § 16 afgør ombudsmanden, om en klage giver  

 tilstrækkelig anledning til undersøgelser.
Bestemmelsen er principielt meget  

 betydningsfuld, idet den - i modsætning til, hvad der gælder for  

 rekursinstanser og domstolene - giver ombudsmanden ret til at afvise at  

 behandle klager, som opfylder lovens processuelle betingelser.
Herved får  

 ombudsmanden mulighed for at koncentrere sig om de problemer i den offentlige  

 forvaltning, der - bedømt ud fra de retssikkerheds- og beskyttelseshensyn,  

 der er ombudsmandsinstitutionens ideologiske grundlag - er mest  

 betydningsfulde, og for at samle sig om spørgsmål, hvor der er en særlig  

 grund til at tro, at ombudsmandens udtalelser vil have gennemslagskraft.
 I praksis har bestemmelsen været benyttet dels til helt at afvise en række  

 sager, som formelt har været omfattet af ombudsmandens kompetence, dels til  

 at begrænse ombudsmandens undersøgelse og prøvelse af sager, som har været  

 optaget til realitetsbehandling.
 Praksis er beskrevet side 269 ff i betænkningen.
 Det er i lovforslagets § 16, stk. 1, fastslået, at ombudsmanden fortsat  

 skal have ret til at afvise klager, selv om de almindelige forudsætninger for  

 at indgive klage i øvrigt måtte være opfyldt.
Bestemmelsen angiver ingen betingelser for ombudsmandens anvendelse af  

 beføjelsen.
Ombudsmanden kan således fortsat anvende bestemmelsen, som  

 ombudsmanden finder det mest hensigtsmæssigt.
 i) Ombudsmandens iværksættelse af undersøgelser på eget initiativ.
Ombudsmanden iværksætter en række undersøgelser på eget initiativ.
Det  

 drejer sig om undersøgelser af konkrete sager, generelle såkaldt egen  

 drift-undersøgelser samt inspektioner af offentlige institutioner.
 Reglerne herom er foreslået samlet i et kapitel (lovforslagets kapitel 5).  

 Samtidig er det nu udtrykkeligt lovfæstet, at ombudsmanden kan gennemføre  

 generelle undersøgelser af en myndigheds behandling af sager.
 j) Resultatet af ombudsmandens prøvelse.
1. Efter den gældende ombudsmandslovs § 9, stk. 1 og 2, kan ombudsmanden  

 pålægge anklagemyndigheden at rejse forundersøgelse eller tiltale ved de  

 almindelige domstole for forbrydelser i offentlig tjeneste eller hverv, dog  

 med reservation af Folketingets adgang til at rejse rigsretssag, ligesom  

 ombudsmanden kan pålægge vedkommende statslige styrelse at rejse  

 disciplinærsag.
Er der i en kommunal vedtægt givet bestemmelser om  

 disciplinærforfølgning, kan ombudsmanden ligeledes pålægge vedkommende  

 kommunale myndighed at rejse disciplinærsag.
 Disse sanktioner har aldrig været anvendt.
Hovedbestemmelsen om resultatet af ombudsmandens prøvelse er blevet  

 ombudsmandslovens § 9, stk. 3: »I øvrigt kan ombudsmanden altid over for  

 den pågældende fremsætte sin opfattelse af sagen.« Ombudsmandens udtalelse om sin opfattelse af det retligt korrekte i  

 forvaltningsakten eller forvaltningens øvrige handlinger eller om  

 forvaltningens adfærds overensstemmelse med god forvaltningsskik kan stå  

 alene.
Men udtalelsen kan også være ledsaget af henstillinger om genoptagelse  

 af en sag, eventuelt med angivelse af det efter ombudsmandens opfattelse  

 rigtige resultat.
Og udtalelsen kan være ledsaget af kritik, der kan  

 formuleres i mere eller mindre fordømmende vendinger.
 Ombudsmandens udtalelser kan på forskellig måde gives øget vægt.
 I praksis oversender ombudsmanden løbende væsentlige udtalelser til  

 Folketingets Retsudvalg, og i den årlige beretning offentliggøres væsentlige  

 udtalelser.
Efter lovens § 10, stk. 1, skal ombudsmanden give Folketinget og  

 vedkommende minister eller kommunalbestyrelse meddelelse om fejl og  

 forsømmelser af større betydning.
Også sådanne sager optages i beretningerne.
 Endelig bestemmer § 11, at ombudsmanden, når denne bliver opmærksom på  

 mangler ved gældende love eller administrative bestemmelser, skal give  

 Folketinget og vedkommende minister henholdsvis kommunalbestyrelse meddelelse  

 herom.
 Ombudsmanden har desuden to muligheder for påvirkning af forvaltningen,  

 som ikke er omtalt i ombudsmandsloven.
 Under enkeltsagers behandling og især ved de systematiske egen  

 drift-undersøgelser, som er igangsat de senere år, kan ombudsmanden påvirke  

 forvaltningens sagsbehandling og retsanvendelse.
Hvis et retligt spørgsmål er tvivlsomt, ledsager ombudsmanden ikke helt  

 sjældent sin udtalelse eller sin henstilling med en bemærkning om, at han,  

 hvis vedkommende borger vil anlægge sag ved domstolene, vil henstille fri  

 proces.
Sådanne henstillinger følges altid.
2. Den gældende lovs bestemmelser er præget af det svenske forbillede.
I  

 Sverige spiller det individuelle embedsmandsansvar en helt anden rolle end  

 hos os.
Lovens § 9, stk. 1 og 2, giver som følge heraf ombudsmanden beføjelse  

 til at pålægge vedkommende myndigheder at rejse tiltale eller disciplinærsag  

 - underforstået mod bestemte personer - og stk. 3 taler om ombudsmandens  

 adgang til »over for den pågældende« at fremsætte sin opfattelse.  

 Allerede på et meget tidligt tidspunkt blev praksis imidlertid den, at  

 ombudsmandens reaktioner næsten altid er rettet mod et forvaltningsorgan og  

 ikke mod en bestemt person.
Som anført under a) har denne praksis i lovforslaget ført til en  

 omskrivning af de regler, der peger i retning af udelukkende eller  

 overvejende personrelaterede sanktioner.
I stedet er anvendt ord og  

 vendinger, som afspejler praksis.
 Bestemmelserne i den gældende ombudsmandslovs § 9, stk. 1 og 2, har - som  

 nævnt ovenfor - aldrig været anvendt, og de stemmer dårligt med, at  

 ombudsmanden som altovervejende hovedregel bedømmer forvaltningsorganer og  

 ikke personer beskæftiget i disse organer.
 Bestemmelserne er derfor ikke medtaget i lovforslaget.
Ombudsmanden kan herefter ikke pålægge vedkommende myndighed at rejse  

 tiltale eller disciplinærsag.
Han kan naturligvis fortsat afgive henstilling  

 herom.
3. Ombudsmandens henstillinger om fri proces til en klager i sager, der  

 rejser virkelig tvivlsomme retlige spørgsmål, har vist sig at være en  

 værdifuld reaktion.
Den bidrager til at skaffe en endelig afgørelse af den  

 konkrete sag, og den fremmer muligheden for at få klargjort grundlæggende  

 forvaltningsretlige problemer.
 Man kunne derfor rejse det spørgsmål, om der til retsplejelovens regler om  

 fri proces bør føjes en bestemmelse om, at i tilfælde, hvor fri proces er  

 anbefalet af ombudsmanden, skal der efter ansøgning meddeles fri proces,  

 uanset om de økonomiske betingelser i øvrigt er opfyldt.
En sådan regel er ikke anset for nødvendig.
Den kan skabe en  

 ubegrundet ulighed mellem den, der går direkte til domstolene, og den, der  

 først klager til ombudsmanden.
Og udvalget går ud fra, at Justitsministeriet  

 som hidtil vil efterkomme ombudsmandens henstilling om fri proces, medmindre  

 meget vægtige grunde taler imod.
 4. I et notat af maj 1990 rejste ombudsmanden spørgsmålet om at give  

 ombudsmanden adgang til under særlige omstændigheder at gøre en udtalelse  

 bindende for en kommunal myndighed og i givet fald pålægge den kommunale  

 tilsynsmyndighed at anvende tvangsmidler med henblik på gennemførelse af  

 ombudsmandens udtalelse.
Ombudsmandsudtalelsernes retligt uforbindende karakter er et af de tre  

 træk, der karakteriserer ombudsmandsinstitutionen som prøvelsesorgan for  

 forvaltningen.
Ombudsmanden bestemmer selv, om ombudsmanden vil  

 realitetsbehandle en sag, og bestemmer selv, hvilke dele af en sag  

 ombudsmanden vil koncentrere sin opmærksomhed om.
Ombudsmandens udtalelser er  

 retligt uforbindende.
Ombudsmanden kan udtale sig om det eller de retlige  

 spørgsmål, han har taget op til behandling, uden at behøve at inddrage de  

 komplicerede afvejninger, der er nødvendige for brugen af ugyldighed eller  

 lignende reaktioner.
 Disse særtræk ved ombudsmandsinstitutionen har haft to gavnlige følger:
Ombudsmandsinstitutionen har kunnet koncentrere sig om det grundlæggende,  

 det generelle, det fremadrettede.
Uden sådan koncentration ville  

 ombudsmandsinstitutionens massive påvirkning af forvaltningen i de forløbne  

 35 år ikke have været mulig.
 Netop fordi ombudsmandens udtalelser ikke er retligt bindende, har  

 ombudsmandsudtalelsernes gennemslagskraft været afhængig af kvaliteten af  

 udtalelsernes argumentation og af den genklang, udtalelserne har kunnet vække  

 især i Folketinget, hvis ombudsmand ombudsmanden jo er, men også i den  

 almindelige opinion.
 At tillægge ombudsmandsudtalelserne retligt bindende virkning selv i  

 undtagelsestilfælde vil være en fravigelse af disse særtræk, en fravigelse,  

 der ikke er påvist tilstrækkeligt behov for.
Der er næppe den forskel på den statslige forvaltning og kommunerne, som  

 forslaget i ombudsmandens notat af maj 1990 forudsætter.
Hvis ombudsmanden  

 finder, at en kommune har optrådt således, at der undtagelsesvis er behov for  

 at anvende den kommunale styrelseslovs tvangsmidler over for kommunen, vil  

 ombudsmanden også uden en særbestemmelse om gennemtvingelse over for  

 kommunerne kunne rette henvendelse til kommunaltilsynet.
Dette vil i de  

 undtagelsestilfælde, som ombudsmandens notat har for øje, givetvis følge  

 ombudsmandens henstilling, og skulle det ikke ske, har ombudsmanden samme  

 mulighed for via Retsudvalget at få rejst sagen i Folketinget over for den  

 politisk ansvarlige indenrigsminister, der jo er øverste kommunale  

 tilsynsmyndighed.
 k) Nye opgaver for ombudsmandsinstitutionen.
 1. Ligestilling af handicappede.
 Folketinget vedtog den 2. april 1993 et beslutningsforslag (Folketingsåret  

 1992-93, B 43) om ligestilling og ligebehandling af handicappede med andre  

 borgere.
 Beslutningens hovedindhold er følgende:
»Folketinget henstiller til alle statslige og kommunale myndigheder  

 samt private virksomheder med eller uden offentlig støtte at - efterleve princippet om ligestilling og ligebehandling af handicappede  

 med andre borgere og - tage hensyn til og skabe muligheder for hensigtsmæssige løsninger under  

 hensyntagen til handicappedes behov i forbindelse med forberedelse af  

 beslutninger, hvor hensyntagen overhovedet kan komme på tale.« Beslutningen anviser tre veje til at få henstillingen ført ud i livet.
Der oprettes et center for ligebehandling af handicappede, der skal  

 indsamle, initiere og formidle nødvendig information og ekspertise om  

 handicappedes vilkår og virkninger af givne handicap og desuden være  

 opmærksom på tilfælde, hvor der sker diskrimination af mennesker med  

 handicap.
Centret er allerede oprettet.
 Folketinget skal årligt modtage en beretning om udviklingen på området.
 Folketinget anmoder Folketingets Ombudsmand om at følge udviklingen i  

 ligebehandlingen og eventuelt meddele påtale, hvis dette er muligt inden for  

 ombudsmandsembedets kompetence.
 I det omfang der allerede findes eller senere vedtages særlige regler om  

 handicappede, herunder folkeretlige regler, som Danmark er bundet af, eller  

 der opstår spørgsmål om anvendelse af alment gældende retsregler på netop  

 handicapområdet, vil ombudsmandens indsats for at efterleve Folketingets  

 anmodning ikke være noget nyt og ikke volde problemer.
Der opstår heller ingen vanskeligheder, så længe det drejer sig om at  

 påse, at forvaltningen optræder med særlig hensynsfuldhed over for netop  

 handicappede.
Denne opgave er en selvfølgelig del af det, der i ombudsmandens  

 praksis beskrives som »god forvaltningsskik«.
I vidt omfang er ligebehandlingen af handicappede imidlertid afhængig af  

 ikkelovbundne bevillinger fra stat eller kommune.
I det omfang dette er  

 tilfældet, kan der opstå lignende problemer som dem, der melder sig, hvor  

 ombudsmanden efter besøg på institutioner for indsatte, sindssyge m.v.  

 henstiller bygningsændringer eller lignende.
Ombudsmanden må i sådanne tilfælde respektere, at det er Folketinget  

 henholdsvis kommunalbestyrelserne, der har budgetmagten.
Ombudsmandens  

 henstillinger må derfor i sådanne situationer konkurrere med alle de andre  

 krav, der stilles til de offentlige kasser.
Følgen kan meget vel være, at  

 effekten af ombudsmandens henstillinger bliver begrænset.
 2. Systematiske inspektioner af fængsler.
Den Europæiske Komite vedrørende forebyggelse af tortur og anden  

 umenneskelig behandling eller straf (Torturkomiteen) har anbefalet, at  

 mulighederne for, at afsoningsanstalterne i Danmark kan inspiceres af  

 uafhængige organer, undersøges.
Anbefalingen er i tråd med artikel 5 i de  

 europæiske fængselsregler, hvorefter de indsattes rettigheder skal sikres ved  

 hjælp af kontrol udført af et organ, der ikke hører til  

 fængselsadministrationen.
 Direktoratet for Kriminalforsorgen har som følge deraf over for udvalget  

 rejst spørgsmålet om, hvorvidt den inspektionsvirksomhed, som  

 ombudsmandsinstitutionen allerede udøver, kan udvides således, at  

 ombudsmanden foretager systematisk inspektion af samtlige kriminalforsorgens  

 anstalter.
 Ombudsmanden udøver allerede i vidt omfang kontrol med fængslerne, dels  

 via inspektioner, dels ved behandling af enkeltsager.
Ved inspektioner i fængsler har ombudsmanden i første række undersøgt, om  

 de ofte omfattende og detaljerede regler om de indsattes rettigheder  

 efterleves i praksis.
Derudover har ombudsmanden bedømt, om de rent fysiske  

 rammer for de indsattes ophold har været acceptable ud fra mere  

 almenmenneskelige og humanitære synspunkter.
 En udvidelse og systematisering af ombudsmandens inspektioner over for  

 kriminalforsorgens anstalter vil således ligge i forlængelse af ombudsmandens  

 hidtidige virksomhed.
Systematisk inspektion er imidlertid ressourcekrævende.
Som det fremgår af  

 de statistiske oplysninger, har antallet af inspektioner været svingende.
Det  

 hænger sammen med, at andre opgaver, især klagebehandlingen, i perioder har  

 måttet prioriteres højere end inspektionerne.
 Forudsætningen for, at ombudsmandsinstitutionen kan udføre systematisk  

 inspektionsvirksomhed over for kriminalforsorgens anstalter, er derfor, at  

 der tilføres institutionen så mange yderligere ressourcer, at de øvrige  

 opgaver kan udføres på forsvarlig måde.
 Som følge af intensiveringen af ombudsmandens inspektion af fængsler  

 foreslås retsplejelovens § 779 om det tilsyn, som medlemmer af Københavns  

 Borgerrepræsentation og amtsrådene fører med arresthusene, ophævet.
 3. Realiseringen af disse nye opgaver.
Realiseringen af disse nye opgaver vedrørende handicappede og fængsler er  

 ikke særligt fremhævet i lovforslaget.
De er omfattet af lovforslagets § 18  

 om inspektioner.
 3. Administrative og økonomiske konsekvenser.
 a) Ressourcebehov.
En række af de foreslåede lovændringer må forventes ikke at få  

 nævneværdige konsekvenser for ombudsmandsinstitutionens personalebehov.
Det  

 gælder bl.a. præciseringen af ombudsmandens kompetence over for  

 domstolslignende nævn og over for den private sektor.
Tre af de foreslåede ændringer må forventes at få følgevirkninger for  

 omfanget af arbejdsopgaverne og for institutionens indretning.
Det gælder  

 forslagene om ændring af kompetencen i forhold til kommunerne, om den  

 intensiverede indsats til fremme af ligebehandling og ligestilling af  

 handicappede og om de mere systematiske inspektioner af fængsler.
Ophævelsen af den nugældende begrænsning i § 4, stk. 2, af kompetencen  

 over for kommunerne må formodes at ville øge sagsantallet.
Det er vanskeligt  

 at sætte præcist tal på forøgelsen.
Stigningen vil med sikkerhed kunne forventes at overstige det antal sager,  

 som for øjeblikket afvises med udtrykkelig henvisning til § 4, stk. 2. Dette  

 beror på, at en række sager for øjeblikket ikke forelægges for ombudsmanden,  

 fordi de berørte i forvejen kender begrænsningen eller i forbindelse med  

 telefoniske eller personlige henvendelser er blevet informeret herom.
Dertil  

 kommer, at ophævelsen af kommunebegrænsningen kan føre til, at der indgives  

 et større antal klager fra sagsområder, som ikke hidtil har været bragt i  

 ombudsmandens søgelys.
Det er ikke urealistisk at anslå det øgede sagsantal  

 som følge af ændringen af § 4, stk. 2, til mindst 500-700 sager om året.  

 Denne stigning på 15-20 pct. af det nuværende sagstal må forventes at  

 indtræde forholdsvis hurtigt efter, at ændringen er gennemført.
Forslaget om overladelse af yderligere inspektionsopgaver vedrørende  

 fængsler må forventes at føre et mere omfattende inspektionsarbejde med sig.  

 Herudover må der i forbindelse med inspektionerne forventes at fremkomme  

 konkrete klager i forbindelse med samtaler med indsatte samt egen  

 drift-undersøgelser af mere afgrænsede problemer.
Hertil kommer en vis  

 forøgelse af inspektionsvirksomheden i forhold til det kommunale område, især  

 af psykiatriske hospitaler og andre institutioner for mentalt handicappede.
Den personalemæssige virkning af forslaget om fysisk handicappede er  

 usikker.
En vis øgning i arbejdsmængden som følge af inspektionsvirksomhed  

 samt iværksættelse af undersøgelser på eget initiativ må dog påregnes.
 Det vil således utvivlsomt være nødvendigt at tilføre  

 ombudsmandsinstitutionen øgede ressourcer og at tage institutionens interne  

 organisation op til overvejelse.
 Ombudsmandsinstitutionen har givet følgende oplysninger om det skønnede  

 behov for øgede ressourcer:
De nuværende arbejdsopgaver varetages af et personale omfattende ca. 40  

 årsværk.
På baggrund af ovenstående betragtninger må der påregnes en  

 udvidelse på 20-25 pct. af medarbejderstaben, det vil sige 8-9 yderligere  

 årsværk.
Det kan samtidig forventes, at der overvejende vil blive tale om  

 akademiske medarbejdere, og at der kan blive tale om anderledes normerede  

 stillingskategorier end de nuværende.
De samlede lønudgifter ved institutionen var i 1993 12.370.000 kr.
I  

 budgettet for 1994 regnes med en lønudgift på 12.408.000 kr.
En udvidelse som  

 nævnt må forventes at medføre en lønudgiftsforøgelse på ca. 2,5 mio. kr.  

 Kontorholdsudgifterne for 1993 var 1.024.000 kr.
For 1994 er budgetteret med  

 860.000 kr.
Der kan påregnes en forøgelse på ca. 200.000 kr. på denne konto.  

 Leje af yderligere lokaler må påregnes at beløbe sig til ca. 140.000 kr.  

 årligt.
Den anslåede sammenlagte udgiftsforøgelse udgør således ca. 2,8 mio.  

 kr.
Udvidelsen af ombudsmandens kompetence til også at omfatte kommunerne må  

 ventes at medføre et nyt øget ressourceforbrug i kommunerne.
Disse udgifter,  

 der næppe realistisk kan bedømmes på forhånd, er ikke medtaget i ovenstående  

 udgiftsskøn.
 b) Ombudsmandsinstitutionens opbygning.
Efter den gældende ombudsmandslov træffer ombudsmanden selv bestemmelse om  

 institutionens organisatoriske indretning.
Denne ordning bør fastholdes.  

 Loven bør ikke indeholde regler herom.
Men udvalget har givet udtryk for  

 nogle mere principielle synspunkter for ombudsmandsinstitutionens  

 organisation.
Der bør være en ombudsmand.
Flere sideordnede ombudsmænd kan føre til  

 kompetencetvist og kan gøre det vanskeligt at fastholde en linje, ikke mindst  

 i bedømmelsen af generelle forvaltningsprocessuelle spørgsmål og i  

 fastlæggelsen af kravene til god forvaltningsskik.
Det er for ombudsmandsordningens succes helt afgørende, at ombudsmanden  

 personligt kan præge institutionens virksomhed.
Det er ombudsmanden og ikke  

 ombudsmandsinstitutionen, der har den legitimation, der ligger i at være  

 valgt af Folketinget og kunne afskediges af dette.
 Dette mål kan nås ad to veje.
 Arbejdet internt i institutionen må tilrettelægges således, at  

 ombudsmanden personligt kan tage stilling til grundlæggende afgørelser og  

 følge den almindelige praksis, også selv om ombudsmanden ikke inddrages i  

 hver eneste sag.
 Bestemmelsen i lovforslagets § 16, stk. 1, må bevidst anvendes til at  

 koncentrere institutionens behandling af klager til dem, der har særlig  

 betydning, herunder for forvaltningens fremtidige adfærd.
Bemærkninger til lovforslagets enkelte bestemmelser Til § 1 Bestemmelsen svarer til den gældende lovs § 1, stk. 1, 1. led, § 1, stk.  

 2, 1. pkt., samt § 1, stk. 3.
Bestemmelsen i den gældende lovs § 1, stk. 2, om den afgående ombudsmands  

 funktionsperiode er udeladt.
Bestemmelsen må anses for overflødig.
Til § 2 1. led i stk. 1 svarer til § 2 i den gældende lov, hvorefter ombudsmanden  

 ikke må være medlem af Folketinget.
 Bestemmelsen er omformuleret, således at det præciseres, at ombudsmanden  

 ikke er afskåret fra valg til Folketinget, men at et eventuelt medlemskab af  

 Folketinget udelukker, at ombudsmanden kan udføre hvervet som ombudsmand.
 Samtidig er det i 2. led tilsvarende fastsat, at et eventuelt medlemskab  

 af en kommunalbestyrelse ligeledes udelukker ombudsmanden fra at udføre dette  

 hverv.
 En bestemmelse svarende til stk. 2 findes i den nugældende lovs § 2. Det  

 fastsatte uddannelseskrav understreger ombudsmandsembedets juridiske  

 karakter.
Til § 3 Bestemmelsen afløser den nugældende lovs § 1, stk. 4.
Til § 4 § 4 svarer til § 13 i den nugældende lov.
Til § 5 § 5 er i alt væsentligt identisk med § 12, stk. 1, i den gældende lov.
I  

 modsætning til den gældende lov er ombudsmandens løn ikke knyttet sammen med  

 lønnen for en højesteretsdommer.
 Ombudsmandens ret til ventepenge og pension skal ses i sammenhæng med, at  

 Folketinget kan afskedige ombudsmanden, blot ombudsmanden ikke længere nyder  

 Tingets tillid.
Til § 6 § 6 er med en redaktionel omskrivning en gentagelse af den nugældende lovs  

 § 14.
Til § 7 § 7 afløser den nuværende lovs § 1, stk. 1, og § 4, stk. 1 og 2.
 1) Ved formuleringen af § 7, stk. 1, understreges to forhold:
 Ombudsmandens kompetence afgrænses på et institutionelt grundlag, mens den  

 gældende lov afgrænser ombudsmandens kompetence på såvel et institutionelt  

 som et personrelateret grundlag.
Med den nye formulering bringes lovteksten i overensstemmelse med en fast  

 praksis, hvorefter ombudsmanden kun i helt ekstraordinære situationer retter  

 sine undersøgelser mod bestemte personer i den offentlige forvaltning.
Se  

 nærmere under pkt. 2 a og j i de almindelige bemærkninger.
Kommunernes forvaltning sidestilles - med respekt af lovforslagets § 8 -  

 med statens.
Den nugældende lovs § 4, stk. 2, om begrænsningerne i  

 ombudsmandens kompetence over for kommunerne er ikke gentaget.
 Om baggrunden for ændringen se pkt. 2 b under de almindelige bemærkninger.
 Ophævelsen af de nugældende begrænsninger omfatter alle kommunale organer.  

 De kommunalpolitiske organer, kommunalbestyrelsen, udvalgene, borgmesteren og  

 i magistratskommuner magistratsmedlemmer vil efter lovforslaget fuldt ud høre  

 under ombudsmandens virksomhed.
 Det samme gælder ansatte i den kommunale forvaltning, herunder ansatte i  

 kommunale institutioner m.v.
Det forhold, at ombudsmandens kontrolvirksomhed udstrækkes til at omfatte  

 hele den offentlige forvaltning, medfører endvidere, at ombudsmanden uden  

 begrænsninger vil få indseende med en række myndigheder, der har tilknytning  

 til kommunerne, men som har en i forhold til kommunalbestyrelserne  

 selvstændig kompetence, og som ikke er omfattet af det kommunale tilsyn.
Som  

 eksempler herpå kan nævnes de kommunale skattemyndigheder,  

 folkeoplysningsudvalgene og skolebestyrelserne ved folkeskolerne.
 Afgrænsningen af ombudsmandens kompetence over for lokale nævn af  

 domstolslignende karakter som f.eks. skatteankenævn og huslejenævn vil skulle  

 ske efter de almindelige principper for afgrænsning af ombudsmandens  

 kompetence i forhold til domstolene og domstolslignende nævn, jf. pkt. 2 c  

 under de almindelige bemærkninger.
 Den foreslåede ændring indebærer, at kommunale fællesskaber, jf. den  

 kommunale styrelseslovs § 60, som ombudsmanden i sin hidtidige praksis ikke  

 har anset sig for kompetent over for, nu vil være omfattet af ombudsmandens  

 kontrolvirksomhed.
2) § 7, stk. 2 og 3, angår ombudsmandens forhold til domstole og  

 domstolslignende nævn.
Utvivlsomme domstole er - som hidtil - ikke omfattet  

 af ombudsmandens indseende.
Nævn, som i betryggende former træffer afgørelse  

 om tvister mellem private, falder ligeledes udenfor.
Ombudsmanden må i hvert  

 enkelt tilfælde afgøre, om et nævn ved opgaver, sammensætning og procesform  

 er omfattet af § 7, stk 3.
 Nævn, der er domstolslignende ved at udøve en funktion, der ligner  

 domstolenes prøvelse efter grundlovens § 63, og nævn, der under  

 domstolslignende former tager stilling til særlig væsentlige retsforhold  

 mellem forvaltningen og borgerne, er ikke omtalt i lovteksten.  

 Lovgivningsmagten forudsættes for hvert af disse domstolslignende nævn at  

 tage stilling til, om vedkommende nævn skal være omfattet af ombudsmandens  

 indseende.
 Se i øvrigt de almindelige bemærkninger under pkt. 2 c.
 3) Forvaltningslovens § 1, stk. 2, offentlighedslovens § 1, stk. 3, samt §  

 2 i lov om offentlige myndigheders registre indeholder alle bemyndigelse til,  

 at det ved bekendtgørelse bestemmes, at de pågældende love skal gælde helt  

 eller delvis for nærmere angivne selskaber, institutioner, foreninger m.v.,  

 som ikke kan henregnes til den offentlige forvaltning.
 Bemyndigelserne gælder dog kun, hvis udgifterne ved de pågældende organers  

 virksomhed overvejende dækkes af statslige eller kommunale midler, eller i  

 det omfang de pågældende organer ved eller i henhold til lov har fået tillagt  

 beføjelse til at træffe afgørelse på statens eller en kommunes vegne.
 Offentlighedsloven og forvaltningsloven er udvidet til at omfatte  

 Fællesudvalget for Beplantning (bekendtgørelse nr. 548 af 15. august 1989) og  

 forvaltningsloven til at omfatte Patientforsikringsforeningen (bekendtgørelse  

 nr. 652 af 23. juli 1992).
 I samme udstrækning de generelle forvaltningsloves anvendelsesområde  

 udvides i henhold til de nævnte bestemmelser, skal ombudsmanden efter  

 lovforslagets § 7, stk. 4, have adgang til at inddrage de nævnte organer  

 under sin virksomhed.
En beslutning efter stk. 4 bør meddeles det pågældende selskab, den  

 pågældende forening eller institution.
Desuden skal ombudsmandens beslutning  

 offentliggøres i den årlige beretning samt meddeles Folketingets Retsudvalg.
Til § 8 § 8 svarer med nogle uvæsentlige sproglige ændringer til § 4, stk. 3, i  

 gældende lov.
Se i øvrigt om bestemmelsen de almindelige bemærkninger pkt. 2  

 b, 4 Til § 9 En bestemmelse svarende til § 9 findes i § 2, stk. 2, i instruksen for  

 Folketingets Ombudsmand.
Der er tale om en begrænsning i ombudsmandens  

 bedømmelsesgrundlag, og bestemmelsen foreslås derfor optaget i selve loven.
 I øvrigt tilsigtes der ingen realitetsændringer i forhold til den gældende  

 ordning.
Den ændrede formulering i forhold til § 2, stk. 2, i den gældende instruks  

 skyldes ønsket om at udtrykke ombudsmandskontrollens institutionelle  

 karakter.
Se nærmere under pkt. 2 a i de almindelige bemærkninger.
Til § 10 Bestemmelsen svarer med en enkelt redaktionel ændring til § 3 i den  

 gældende lov.
Til § 11 Bestemmelsen i stk. 1 er identisk med den gældende lovs § 10, stk. 2.
 Lovforslagets § 11, stk. 2, svarer med enkelte redaktionelt begrundede  

 ændringer til § 10, stk. 3, i den gældende lov.
Til § 12 § 12 i lovforslaget svarer til § 11 i den gældende lov.
Underretningspligten er dog i lovforslaget begrænset til »særlige  

 tilfælde«.
Det forudsættes, at ombudsmanden opretholder sin hidtidige  

 praksis med hensyn til at gøre opmærksom på uklarheder i bestående lovgivning  

 eller andre mangler, der har tilknytning til de vurderinger, der indgår i  

 begrebet retssikkerhed.
Til § 13 § 13, stk. 1, svarer med redaktionelle ændringer til § 6, stk. 1, i den  

 gældende lov.
 Stk. 2 og 3 er enslydende med § 6, stk. 2, i den gældende lov.
Til § 14 § 14 afløser den gældende lovs § 6, stk. 3, og § 5, stk. 3, i  

 ombudsmandsinstruksen.
I de gældende bestemmelser sondres der mellem klager over afgørelser, der  

 kan ændres af højere administrativ myndighed (§ 6, stk. 3), og klager over  

 andre forhold.
Den første type klager kan ombudsmanden efter den gældende lov  

 først behandle, hvis klageadgangen er udnyttet.
Klager over andre forhold kan  

 påklages direkte til ombudsmanden, der dog er forpligtet til at indhente  

 erklæring fra en eventuel højere administrativ myndighed.
Er der tale om en  

 særlig klagemyndighed, er ombudsmanden forpligtet til at foranledige klagen  

 forelagt en højere myndighed, før han foretager sig videre.
I praksis oversender ombudsmanden normalt altid klager over andre forhold  

 end afgørelser til en højere administrativ myndighed med henblik på, at denne  

 kan tage stilling til forholdet.
Se pkt. 2 b, 2, i de almindelige  

 bemærkninger.
 Procesøkonomiske hensyn taler for, at en eventuel administrativ  

 klageadgang skal være udnyttet i alle tilfælde - uanset om klagen vedrører  

 afgørelser eller andre forhold - inden der indgives klage til ombudsmanden.
Lovforslagets § 14 ophæver derfor den tidligere sondring mellem klager  

 over afgørelser og andre forhold.
Hermed lovfæstes ombudsmandsembedets  

 hidtidige praksis.
Se betænkningen side 263.
Til § 15 § 15 svarer til § 5, stk. 4, i den gældende ombudsmandsinstruks.
Da der er tale om en begrænsning af ombudsmandens kompetence, hører den  

 mere naturligt hjemme i selve loven.
Der er ikke i øvrigt tilsigtet en  

 realitetsændring.
Til § 16 Ifølge § 6, stk. 4, i den gældende lov afgør ombudsmanden, om en klage  

 giver tilstrækkelig anledning til undersøgelser.
 Ombudsmandsinstruksens § 6, stk. 1, bestemmer, at ombudsmanden - hvis  

 ombudsmanden finder, at en klage, der henhører under ombudsmandens  

 virksomhed, er »grundløs«, eller at de påklagede forhold er  

 »af uvæsentlig betydning« - snarest meddeler klageren, at  

 ombudsmanden ikke finder grundlag for at foretage sig noget i sagen.
 Lovforslaget indebærer, at ombudsmanden fortsat kan afvise at iværksætte  

 undersøgelse af en klage, selv om klagen er rettidig, en eventuel klageadgang  

 udnyttet og klagen vedrører et forhold, der er undergivet ombudsmandens  

 virksomhed.
I praksis har ombudsmanden benyttet beføjelsen dels til at afvise en række  

 sager, dels til at begrænse prøvelsen af sager, der er optaget til  

 realitetsprøvelse.
Se i øvrigt de almindelige bemærkninger 2 h, 2.
 Det er hensigten, at beføjelsen fortsat skal kunne anvendes, som  

 ombudsmanden finder mest hensigtsmæssigt.
I stk. 2 er det udtrykkeligt bestemt, at ombudsmanden kan afslutte sager,  

 som undergives summarisk behandling, uden først at indhente en udtalelse  

 vedrørende klagen.
Denne beføjelse gælder dog kun, hvis ombudsmanden ikke  

 udtaler kritik eller afgiver henstilling.
Stk. 2 skal ses i sammenhæng med  

 lovforslagets § 20, hvorefter ombudsmanden ikke må udtale kritik af en  

 myndighed eller en person, før myndigheden eller personen har haft lejlighed  

 til at udtale sig.
Til § 17 Stk. 1 svarer til den gældende lovs § 6, stk. 5, 1. pkt.
Efter lovforslagets § 7 er de hidtidige grænser for ombudsmandens  

 indseende med kommunerne ophævet.
Herefter er den særlige bestemmelse i § 6,  

 stk. 5, 2. pkt., om kommunale sager blevet overflødig.
En bestemmelse  

 svarende hertil er derfor ikke medtaget i lovforslaget.
Ombudsmanden har gennem de senere år - med tilslutning fra Folketingets  

 Retsudvalg - gennemført generelle undersøgelser af en myndigheds behandling  

 af sager.
Ombudsmanden gennemgik eksempelvis i 1988 80 sager om samværsret og  

 underholdsbidrag og afgav en samlet rapport herom.
I 1993 foretog  

 ombudsmanden en gennemgang af 100 sager, som Den Sociale Ankestyrelse havde  

 anset for at være af principiel betydning og derfor optaget til  

 realitetsbehandling som 3. instans.
Denne praksis foreslås med stk. 2  

 udtrykkeligt lovfæstet.
Til § 18 1. Efter ombudsmandsinstruksens § 3, stk. 2 og 3, kan ombudsmanden  

 foretage inspektioner.
Denne beføjelse har ombudsmanden anvendt regelmæssigt  

 lige fra embedets start.
Inspektionerne er især sket på institutioner, hvor  

 de, der befinder sig på institutionen, er i en særlig  

 underlegenhedssituation, såsom fængsler, psykiatriske hospitaler og lignende.
 Med samtykke fra vedkommende amtsråd har ombudsmanden i de seneste år  

 inspiceret nogle kommunale psykiatriske hospitaler.
 2. Beretningernes referater af disse institutionsbesøg viser, at  

 ombudsmandens bedømmelse af institutionerne især hviler på to slags grundlag.
Det ene er rimelig klart og håndgribeligt.
Der findes efterhånden et meget  

 stort antal regler om forholdene i institutionerne, specielt om klienternes  

 forhold.
Ombudsmanden prøver som en selvfølge, om disse regler er overholdt.
Det andet bedømmelsesgrundlag er mere diffust.
Det kan vist bedst  

 karakteriseres som humanitært, medmenneskeligt.
Typiske udslag af dette  

 bedømmelsesgrundlag er bestræbelser på at skabe den bedst mulige tilværelse  

 for institutionens klienter.
Bestræbelserne giver sig ikke helt sjældent  

 udtryk i ønsker om bygningsændringer, bedre vedligeholdelse, bedre fritids-  

 og beskæftigelsesforanstaltninger m.v.
 Lovforslagets § 18 indebærer for det første, at inspektionsvirksomheden  

 fremover er reguleret i loven og ikke blot i instruksen.
Den gældende lov skelner mellem inspektion af statslige og kommunale  

 institutioner.
Med ophævelsen af begrænsningerne i ombudsmandens kompetence  

 over for kommunerne bortfalder også behovet for at opstille begrænsninger for  

 ombudsmandens inspektioner af kommunale institutioner.
Se nærmere under pkt.  

 2 b, 5, i de almindelige bemærkninger.
 Bestemmelsen i § 8 i lovforslaget vil dog fortsat betyde, at ombudsmanden  

 også i forbindelse med disse undersøgelser skal tage hensyn til de særlige  

 vilkår, hvorunder det kommunale styre virker.
3. Det forudsættes, at ombudsmanden foretager systematiske inspektioner af  

 fængsler til opfyldelse af en anbefaling fra Den Europæiske Komite vedrørende  

 forebyggelse af tortur og anden umenneskelig behandling eller straf.
Se de  

 almindelige bemærkninger pkt. 2 i.
Til § 19 Bestemmelsen afløser § 7, stk. 1, 2 og 4, i den gældende lov, samt § 3,  

 stk. 3, og § 7, stk. 2 og 3, i instruksen.
 Pligten til at udlevere oplysninger påhviler ifølge de gældende regler  

 enkeltpersoner.
Efter lovforslaget påhviler oplysnings- og udleveringspligten  

 myndighederne.
Derved afspejler teksten den praksis, som har været fulgt fra  

 ombudsmandsinstitutionens start, jf. pkt. 2 a under de almindelige  

 bemærkninger.
Stk. 1 angår udleveringen af allerede foreliggende oplysninger.
I lighed  

 med den gældende lovs § 7, stk. 1, har ombudsmanden krav på at få alle  

 oplysninger og dokumenter, uanset om de foreligger som udkast, interne  

 notater, protokoller, oplysninger, der er lagret i edb, netværk osv.
Det  

 afgørende er, om de pågældende oplysninger eller aktstykker må antages at  

 have betydning for ombudsmandens undersøgelse af en sag.
Stk. 2 er en lovfæstelse af ombudsmandens praksis, hvorefter ombudsmanden  

 kan udbede sig myndighedernes stillingtagen til bestemte juridiske temaer  

 og/eller anmode om en redegørelse for myndighedens praksis og den bagved  

 liggende retsopfattelse.
Se betænkningen side 264.
Stk. 3 svarer til den gældende lovs § 7, stk. 1, 1. og 2. pkt., samt  

 instruksens § 6, stk. 3, 1. og 2 pkt.
Ombudsmanden kan således fortsat  

 indkalde personer til indenretlig afhøring.
Forklaringerne afgives efter  

 reglerne i kapitel 68 i retsplejeloven.
I den nugældende retsplejelov er  

 reglerne om afhøringer og særlige efterforskningsskridt indeholdt i dette  

 kapitel; den gældende lovs henvisning til kapitel 74 er således ikke længere  

 relevant.
Efter den gældende lovs § 7, stk. 4, 3.-6. pkt., er de retsmøder, hvor  

 afhøringerne foretages, ikke offentlige.
Den person, en klage angår, har ret  

 til at overvære afhøringerne med bisidder; justitsministeren kan fastsætte  

 regler om, hvem der kan optræde som bisidder, og det er bestemt, at  

 udgifterne til bisidder afholdes efter de regler, der gælder ved  

 statstjenestemænds udgifter til bisidder ved disciplinærforfølgning.
 Disse bestemmelser foreslås ikke gentaget.
Der ses ikke at være tilstrækkelig grund til, at indenretlige afhøringer i  

 forbindelse med ombudsmandsundersøgelser skal være undergivet andre regler  

 end dem, der er fastsat i retsplejeloven.
Det vil sige, at afhøringerne som  

 udgangspunkt vil være offentlige.
 Da ombudsmandsundersøgelser stort set aldrig retter sig mod bestemte  

 ansatte, er der heller ikke fundet tilstrækkeligt grundlag for at opretholde  

 bestemmelserne om adgang til at overvære afhøringer og om bisidder for en  

 person, der er genstand for klage.
Stk. 4 svarer til den gældende ombudsmandsinstruks § 3, stk. 3.  

 Bestemmelsen er i lovforslaget overført til selve loven, hvor den mest  

 naturligt hører hjemme.
Der er tale om en redaktionel ændring af den gældende  

 bestemmelse.
Henvisningen i instruksen til den dagældende retsplejelovs §  

 749, stk. 2, (den nugældende retsplejelovs § 827, stk. 1) om forevisning og  

 udlevering af dokumenter eller ting er ikke anset for påkrævet.
 Lovforslagets § 19 gentager ikke henvisningerne i den gældende lovs § 7,  

 stk. 2 og 4, og i instruksens § 7, stk. 3, til retsplejelovens regler om  

 vidneudelukkelse og vidnefritagelse.
I praksis har ombudsmanden haft ubegrænset adgang til de oplysninger og  

 dokumenter, som ombudsmanden har anset for nødvendige for ombudsmandens  

 undersøgelser.
Der ses derfor ikke at være behov for en regulering af  

 spørgsmålet i ombudsmandsloven.
 Skulle en myndighed nægte at udlevere tavshedsbelagte oplysninger, måtte  

 ombudsmanden enten anlægge sag for at få oplysningerne udleveret eller  

 indkalde til indenretlig afhøring i henhold til lovforslagets § 19, stk. 3. I  

 så fald finder retsplejelovens regler om vidneudelukkelse (for tiden  

 retsplejelovens §§ 169 og 170 samt § 827, stk. 1) anvendelse.
 Stk. 4 er medtaget for at præcisere, at inspektion eller besigtigelse også  

 kan foretages i forbindelse med oplysningen af en sag, jf. § 18.
Til § 20 Stk. 1 afløser den gældende lovs § 7, stk. 3.
 Bestemmelsen tydeliggør, at ombudsmanden har pligt til at høre såvel  

 eventuelt indklagede personer som indklagede myndigheder, jf. pkt. 2 a i de  

 almindelige bemærkninger.
 Bestemmelsen er endvidere blevet omformuleret, så det kommer klarere frem  

 end i den gældende lov, at der er tale om en kontradiktionsregel.
Det følger af bestemmelsen, at ombudsmanden skal give den, mod hvem  

 undersøgelsen retter sig, lejlighed til at forsvare sig, medmindre  

 ombudsmanden slutter sin undersøgelse uden kritik, henstilling m.v.
Pligten  

 gælder såvel undersøgelser, der er rejst ved klage, som sager, der er rejst  

 på ombudsmandens eget initiativ.
Der er tale om en lovfæstelse af den praksis, ombudsmanden i forvejen  

 følger.
Se side 264 i betænkningen.
Til § 21 Lovforslagets § 21 afløser den gældende lovs § 5 samt instruksens § 3,  

 stk. 1. Der er i det væsentlige tale om en redaktionel ændring af de gældende  

 bestemmelser.
 Det er tydeliggjort, at ombudsmandens bedømmelsesgrundlag i første række  

 er gældende ret, dvs. det samme grundlag, som domstolene bygger på i  

 prøvelsessager i henhold til grundlovens § 63, stk. 1. Se betænkningen side  

 41-60.
Ombudsmanden er herudover forpligtet til at påse, om forvaltningen har  

 handlet i overensstemmelse med god forvaltningsskik.
Se betænkningen side  

 60-64.
I forbindelse med sin inspektionsvirksomhed kan ombudsmanden desuden bygge  

 sine udtalelser på grundlag af de almindelige humanitære synspunkter.
Se pkt.  

 2 b, 5I, i de almindelige bemærkninger samt bemærkningerne til § 18.
Er der tale om kommunale forhold, er ombudsmanden forpligtet til at tage  

 hensyn til de særlige vilkår, hvorunder kommunestyret virker.
Se  

 lovforslagets § 8 og bemærkningerne hertil.
Til § 22 Bestemmelsen svarer til den gældende lovs § 9, stk. 3.
Adgangen til at afgive uforbindende udtalelser har i praksis været  

 ombudsmandens vigtigste beføjelse.
Det har ikke været anset for påkrævet  

 eller i øvrigt foreneligt med ombudsmandsinstitutionens særpræg og  

 samfundsmæssige funktion at give ombudsmanden beføjelse til at træffe  

 bindende afgørelser.
Se nærmere under pkt. 2 j i de almindelige bemærkninger.
Den gældende lovs § 9, stk. 1 og 2, vedrørende henholdsvis pålæg om  

 tiltalerejsning og om rejsning af disciplinærsag har ikke været benyttet i  

 praksis.
Bestemmelserne harmonerer desuden dårligt med, at  

 ombudsmandsundersøgelser så godt som aldrig er rettet mod enkeltpersoner.  

 Bestemmelsen er derfor udeladt.
Se nærmere under pkt. 2 j i de almindelige  

 bemærkninger.
 Ifølge den gældende lovs § 7, stk. 3, 2. og 3. pkt., kan en tjenestemand  

 til enhver tid forlange, at en sag, ombudsmanden har indledt undersøgelse af,  

 overgår til behandling efter reglerne om disciplinærsager.
Ombudsmandsundersøgelser rettes typisk ikke mod bestemte personer, og  

 bestemmelsen har ikke spillet nogen nævneværdig rolle i praksis.
Dertil  

 kommer, at bestemmelsen uden grund stiller overenskomstansat personale  

 ringere end tjenestemandsansat personale.
Bestemmelsen er allerede af disse  

 grunde ikke gentaget.
Det behov for at blive renset for mistanke gennem en  

 tjenestemandsundersøgelse, som § 7, stk. 3, ønsker at dække, kan opstå i  

 adskillige andre tilfælde end i forbindelse med ombudsmandsundersøgelser,  

 f.eks. i forbindelse med undersøgelsesretter eller kommissionsdomstole.
En  

 fastholdelse af en bestemmelse svarende til § 7, stk. 3, burde derfor  

 overvejes i en anden og mere omfattende sammenhæng end i forbindelse med en  

 ændring af ombudsmandsloven.
 I øvrigt har den person, som mener sig uberettiget kritiseret af  

 ombudsmanden, mulighed for at indbringe spørgsmålet for domstolene, jf.  

 lovforslagets § 25 og bemærkningerne dertil.
 Skulle en disciplinærsag blive rejst vedrørende et forhold, ombudsmanden  

 er i færd med at undersøge, må det i øvrigt forventes, at ombudsmanden sætter  

 sin undersøgelse i bero med henblik på udfaldet af disciplinærsagen, jf.  

 lovforslagets § 14 og de tilhørende bemærkninger.
Til § 23 I tilfælde, hvor en klager agter at anlægge sag mod en myndighed i  

 anledning af forhold, der er omfattet af ombudsmandens virksomhed, kan  

 ombudsmanden ifølge instruksens § 6, stk. 2, 2. pkt., henstille, at der  

 meddeles klageren fri proces.
 Bestemmelsen hører naturligt hjemme i loven og er derfor medtaget i  

 lovforslaget.
Adgangen omfatter ifølge lovforslaget ikke alene klagesager, men også  

 sager, ombudsmanden selv har indledt en undersøgelse af.
Det forudsættes, at  

 Justitsministeriet som hidtil vil efterkomme ombudsmandens henstilling om fri  

 proces, medmindre meget vægtige grunde taler imod.
Se pkt. 2 i i de  

 almindelige bemærkninger.
Til § 24 § 24 svarer med nogle redaktionelle ændringer til den gældende lovs § 10,  

 stk. 1, og instruksens § 11.
Til § 25 Bestemmelsen er ny.
 Ifølge bestemmelsen kan ombudsmanden påstå retssager afvist, der anlægges  

 i den borgerlige retsplejes former mod ham.
Det ønskes dermed understreget, at retssager, der anlægges enten af  

 borgere eller af myndigheder eller personer i den offentlige forvaltning mod  

 ombudsmanden med henblik på at få underkendt udtalelser, ombudsmanden har  

 afgivet som led i sit hverv, som hovedregel bør afvises.
Det samme gælder  

 retssager, der anlægges med henblik på at få pålagt ombudsmanden at  

 iværksætte en undersøgelse.
 Ved brugen af ordet »kan« understreges, at domstolene ikke er  

 forpligtet til at følge en afvisningspåstand fra ombudsmanden.
 Se nærmere under pkt. 2 d i de almindelige bemærkninger og bemærkningerne  

 til § 22.
Til § 26 § 26 svarer med nogle redaktionelle ændringer til den gældende lovs § 15.
Lovforslaget opretholder den bestående ordning, hvorefter ombudsmanden  

 selv træffer afgørelse om det tildelte budget, om ansættelse og afskedigelse  

 af personale samt om embedets organisation.
Se betænkningen side 132.
Til § 27 Lovforslagets § 27 afløser § 16, stk. 1, i den gældende instruks.
Adgangen  

 til delegation er dog bredere end efter instruksen, som begrænser  

 delegationsadgangen til situationer, hvor ombudsmanden er midlertidigt ude af  

 stand til at varetage sit hverv.
 I overensstemmelse med princippet i § 26 er det overladt til ombudsmanden  

 selv at bestemme omfanget af delegation og de nærmere vilkår herfor.  

 Delegationsadgangen gælder såvel sagernes forberedelse som afgivelse af  

 endelig udtalelse samt udøvelse af beføjelserne efter § 26.
Til § 28 Tavshedspligtsbestemmelsen i lovforslagets § 28 svarer til den gældende  

 lovs § 8 (om ombudsmandens tavshedspligt) og § 14 i instruksen (om både  

 ombudsmandens og personalets tavshedspligt).
 Såvel ombudsmanden som det ansatte personale er omfattet af de almindelige  

 tavshedspligtsregler i den borgerlige straffelov.
 Lovforslagets § 28 tilsigter ingen ændringer i indholdet af  

 tavshedspligten i forhold til det, der følger af straffelovens  

 tavshedspligtsregler.
Til § 29 Stk. 1, der omhandler ombudsmandens specielle habilitet, svarer til  

 instruksens § 16, stk. 2. Det er anset for naturligt, at bestemmelsen om  

 habilitet optages i selve loven.
 Ombudsmanden har i praksis ved opfyldelsen af sin underretningspligt taget  

 udgangspunkt i princippet i forvaltningslovens § 3, stk. 1, om speciel  

 inhabilitet.
Anses ombudsmanden for specielt inhabil, betragtes også det ansatte  

 personale som afskåret fra at beskæftige sig med den pågældende sag.
Denne  

 praksis forventes opretholdt.
 Stk. 2 svarer til § 12, stk. 2, i den gældende lov.
Parallelsammenstilling af udkast til forslag til Lov om Folketingets Ombudsmand og gældende lov/instruks Kapitel 1 Valg, afskedigelse m.v.
 Lovforslagets § 1:
 Stk. 1: Efter hvert folketingsvalg samt ved embedsledighed vælger  

 Folketinget en ombudsmand.
 Stk. 2: Afgår ombudsmanden ved døden, bestemmer Folketingets Retsudvalg,  

 hvem der skal udøve ombudsmandens funktioner, indtil Folketinget har valgt en  

 ny ombudsmand.
 Gældende lov:
 § 1, stk. 1, 1. led:
 Efter hvert folketingsvalg samt ved embedsledighed vælger Folketinget en  

 ombudsmand.
 § 1, stk. 2 og 3:
Stk. 2. Den hidtidige ombudsmand fortsætter i sin stilling, indtil det  

 efter nyvalg sammentrædende Folketing har foretaget valg af ombudsmand efter  

 stk. 1, 1. pkt., og den eventuelt nyvalgte ombudsmand har tiltrådt  

 stillingen.
Ombudsmandens funktionsperiode kan dog ikke uden Folketingets  

 samtykke overstige 6 måneder efter afholdelsen af valg til Folketinget.
 Stk. 3. Afgår ombudsmanden ved døden, bestemmer Folketingets  

 ombudsmandsudvalg, hvem der skal udøve hans funktioner, indtil Folketinget  

 har valgt ny ombudsmand.
 Lovforslagets § 2:
 Stk. 1: Medlemmer af Folketinget og kommunale råd kan ikke udføre hvervet  

 som ombudsmand.
 Stk. 2: Ombudsmanden skal have bestået juridisk kandidateksamen.
 Gældende lov:
 § 2:
 Ombudsmanden, som ikke må være medlem af Folketinget, skal have den  

 juridiske uddannelse.
 Lovforslagets § 3:
 Nyder ombudsmanden ikke længere Folketingets tillid, kan Folketinget  

 afskedige ombudsmanden.
 Gældende lov:
 § 1, stk. 4:
 Hvis ombudsmanden ikke længere nyder Folketingets tillid, kan Folketinget  

 afskedige ham.
 Lovforslagets § 4:
 Stk. 1: Ombudsmanden kan med 6 måneders varsel forlange sig afskediget til  

 udgangen af en måned.
 Stk. 2: Ombudsmanden afskediges fra udgangen af den måned, hvori  

 vedkommende fylder 70 år.
 Gældende lov:
 § 13:
 Ombudsmanden kan med 6 måneders varsel forlange sig afskediget til  

 udgangen af en måned.
 Stk. 2. Ombudsmanden afskediges fra udgangen af den måned, hvori han  

 fylder 70 år.
 Lovforslagets § 5:
Ombudsmandens løn fastsættes af Folketinget.
Ombudsmanden har ret til  

 ventepenge og pension efter regler svarende til de i lov om vederlag og  

 pension m.v. for ministre §§ 3-7 indeholdte bestemmelser.
 Gældende lov:
 § 12, stk. 1:
Ombudsmanden lønnes som højesteretsdommer.
Derudover kan der efter  

 omstændighederne tilstås ham et personligt tillæg.
Han har ret til ventepenge  

 og pension efter regler svarende til de i loven om vederlag og pension m.v.  

 for ministre §§ 3-7 indeholdte bestemmelser.
 Lovforslagets § 6:
Stk. 1: Må ombudsmanden fratræde uden varsel, bevarer denne sin løn i 3  

 måneder fra udgangen af den måned, hvor ombudsmanden fratræder.
Afgår  

 ombudsmanden ved døden inden denne periodes udløb, tilkommer den del af  

 lønnen, som ikke er udbetalt ved dødsfaldet, ombudsmandens ægtefælle eller,  

 hvis ombudsmanden ikke efterlader sig ægtefælle, dem af børnene, der er  

 berettiget til børnepension.
 Stk. 2: Så længe der udbetales lønindtægt, sker der ikke udbetaling af  

 ventepenge eller pension.
 Stk. 3: § 3, stk. 2, i lov om vederlag og pension m.v. for ministre finder  

 tilsvarende anvendelse på lønnen i henhold til stk. 1.
 Gældende lov:
 § 14:
Stk. 1: Afskediges ombudsmanden uden varsel, eller må han efter et  

 folketingsvalg fratræde uden varsel, fordi han ikke genvælges, bevarer han  

 sin hidtidige lønning i 3 måneder fra udgangen af den måned, hvori han  

 fratræder.
Afgår ombudsmanden ved døden inden denne periodes udløb, tilkommer  

 den del af lønindtægten, som ikke er udbetalt ved dødsfaldet, hans ægtefælle  

 eller, hvis ombudsmanden ikke efterlader sig ægtefælle, dem af hans børn, der  

 er berettiget til børnepension.
 Stk. 2: Så længe der udbetales lønindtægt, sker der ikke udbetaling af  

 ventepenge eller pension.
 Stk. 3: § 3, stk. 2, i lov om vederlag og pension m.v. for ministre finder  

 tilsvarende anvendelse på lønindtægten i henhold til stk. 1.
Kapitel 2 Ombudsmandens kompetence Lovforslagets § 7:
 Stk. 1: Ombudsmandens virksomhed omfatter alle dele af den offentlige  

 forvaltning.
 Stk. 2: Ombudsmandens virksomhed omfatter ikke domstolene.
 Stk. 3: Ombudsmanden behandler ikke klager over nævn, der i betryggende  

 former træffer afgørelse om tvister mellem private, selv om vedkommende nævn  

 i anden sammenhæng betragtes som tilhørende den offentlige forvaltning.
 Stk. 4: Såfremt selskaber, institutioner, foreninger m.v. administrativt  

 inddrages under forvaltningsloven, lov om offentlighed i forvaltningen eller  

 lov om offentlige myndigheders registre, kan ombudsmanden bestemme, at de  

 pågældende organer i samme omfang skal være omfattet af ombudsmandens  

 virksomhed.
 Gældende lov:
 § 1, stk. 1:
Efter hvert folketingsvalg samt ved embedsledighed vælger Folketinget en  

 ombudsmand, som på Folketingets vegne har indseende med statens civile og  

 militære forvaltning samt kommunernes forvaltning.
Uden for området for  

 ombudsmandens virksomhed falder den del af forvaltningen, der varetages af  

 dommere, justitssekretærer, chefen for skiftekontoret under Københavns Byret,  

 protokolsekretærer i Højesteret og fuldmægtige ved domstolene.
 § 4, stk. 1 og 2:
 Stk. 1: Ombudsmandens virksomhed omfatter ministrene, statens tjenestemænd  

 og alle andre personer, som virker i statens tjeneste, jfr. dog § 1, stk. 1.
Stk. 2: Endvidere er personer, der virker i kommunernes tjeneste, omfattet  

 af ombudsmandens virksomhed, for så vidt angår de sagsområder, hvor der er  

 hjemmel for rekurs til en statsmyndighed.
Den samlede kommunalbestyrelses  

 virksomhed er ikke undergivet ombudsmanden, jfr. dog § 6, sidste stk.
 Lovforslagets § 8:
 Ved bedømmelsen af den del af den offentlige forvaltning, der er kommunal,  

 skal ombudsmanden tage hensyn til de særlige vilkår, hvorunder det kommunale  

 styre virker.
 Gældende lov:
 § 4, stk. 3:
 Ombudsmanden skal ved udøvelsen af sine beføjelser tage hensyn til de  

 særlige vilkår, hvorunder det kommunale styre virker.
 Lovforslagets § 9:
 Folkekirken er omfattet af ombudsmandens virksomhed, bortset fra  

 spørgsmål, der direkte eller indirekte vedrører kirkens lære eller  

 forkyndelse.
 Gældende instruks:
 § 2, stk. 2:
 Folkekirkens tjenestemænd henhører under ombudsmandens virksomhed, bortset  

 fra spørgsmål, der direkte eller indirekte vedrører kirkens lære eller  

 forkyndelse.
Kapitel 3 Forholdet til Folketinget Lovforslagets § 10:
 Ombudsmanden er i udøvelsen af sit hverv uafhængig af Folketinget.  

 Folketinget fastsætter almindelige bestemmelser for ombudsmandens virksomhed.
 Gældende lov:
 § 3:
Folketinget fastsætter almindelige bestemmelser for ombudsmandens  

 virksomhed.
I øvrigt er han i udøvelsen af sit hverv uafhængig af  

 Folketinget.
 Lovforslagets § 11 :
Stk. 1: Ombudsmanden afgiver en årlig beretning til Folketinget om sin  

 virksomhed.
Beretningen offentliggøres.
 Stk. 2: Såfremt ombudsmanden giver meddelelse om en sag til Folketinget,  

 en minister eller en kommunalbestyrelse, jf. § 24, eller ombudsmanden  

 fremdrager en sag i sin årlige beretning, skal der i meddelelsen eller  

 beretningen gives oplysning om, hvad den pågældende myndighed eller person  

 har anført til sit forsvar.
 Gældende lov:
 § 10, stk. 2 og 3:
Stk. 2: Ombudsmanden afgiver en årlig beretning til Folketinget om sin  

 virksomhed.
Beretningen trykkes og offentliggøres.
 Stk. 3: Såfremt ombudsmanden giver meddelelse om en sag til Folketinget,  

 en minister eller en kommunalbestyrelse, eller han fremdrager en sag i sin  

 årlige beretning, skal han i meddelelsen eller beretningen give oplysning om,  

 hvad den pågældende har anført til sit forsvar.
 Lovforslagets § 12:
Bliver ombudsmanden i særlige tilfælde opmærksom på mangler ved gældende  

 love eller administrative bestemmelser, skal ombudsmanden give Folketinget og  

 vedkommende minister meddelelse herom.
Med hensyn til mangler ved kommunale  

 bestemmelser skal ombudsmanden give meddelelse til vedkommende  

 kommunalbestyrelse.
 Gældende lov:
 § 11:
Bliver ombudsmanden opmærksom på mangler ved gældende love eller  

 administrative bestemmelser, skal han give Folketinget og vedkommende  

 minister meddelelse herom.
Med hensyn til mangler ved kommunale bestemmelser  

 skal han tillige give meddelelse til vedkommende kommunalbestyrelse.
Kapitel 4 Indgivelse af klage Lovforslagets § 13:
Stk. 1: Klager over de i §§ 7-9 nævnte myndigheder eller institutioner kan  

 indgives til ombudsmanden af enhver.
Den, som er frihedsberøvet, har ret til  

 i lukket skrivelse at rette henvendelse til ombudsmanden.
 Stk. 2: En klage skal være navngivet.
 Stk. 3: Klage skal være indgivet inden et år efter, at forholdet er  

 begået.
 Gældende lov:
 § 6, stk. 1 og 2:
Stk. 1: Klager over de i § 4 nævnte personer kan indgives til ombudsmanden  

 af enhver.
Den, som er berøvet sin personlige frihed, har ret til i lukket  

 skrivelse at rette henvendelse til ombudsmanden.
Stk. 2. En klage skal være navngivet.
Den skal indgives inden 1 år efter,  

 at forholdet er begået.
 Lovforslagets § 14:
 Klage over forhold, der kan påklages til en anden forvaltningsmyndighed,  

 kan ikke indgives, førend den anden forvaltningsmyndighed har truffet  

 afgørelse.
 Gældende lov:
 § 6, stk. 3:
Klage over afgørelser, der kan ændres af højere administrativ myndighed,  

 kan ikke indgives til ombudsmanden, forinden den højere myndighed har truffet  

 afgørelse i sagen.
Den i stk. 2 nævnte frist regnes da fra denne myndigheds  

 afgørelse.
 Gældende instruks:
 § 5, stk. 3:
Angår klagen andre forhold, som kan påklages til højere administrativ  

 myndighed, indhenter ombudsmanden i almindelighed en erklæring fra denne  

 myndighed og gør i alle tilfælde myndigheden bekendt med sagen, før han tager  

 stilling til klagen.
Dette gælder dog ikke, hvis klagen afvises efter § 6,  

 stk. 1. Er der med hensyn til det pågældende forhold adgang til at klage til  

 en særlig klagemyndighed, foranlediger ombudsmanden, at sagen forelægges  

 denne myndighed til afgørelse, før han foretager sig videre.
 Lovforslagets § 15:
 Klager over behandlingen af personer, der er berøvet deres personlige  

 frihed uden for strafferetsplejen, skal henvises til det af Folketinget i  

 henhold til grundlovens § 71, stk. 7, nedsatte tilsyn, der kan overdrage  

 ombudsmanden at medvirke ved behandlingen af sådanne klager, for så vidt de  

 er rettet mod nogen, der henhører under ombudsmandens virksomhed.
 Gældende instruks:
 § 5, stk. 4:
 Klager over behandlingen af personer, der er berøvet deres personlige  

 frihed uden for strafferetsplejen, skal henvises til det af Folketinget i  

 henhold til grundlovens § 71, stk. 7, nedsatte tilsyn, der kan overdrage  

 ombudsmanden at medvirke ved behandlingen af sådanne klager, for så vidt de  

 er rettet mod nogen, der henhører under ombudsmandens virksomhed.
 Lovforslagets § 16:
 Stk. 1: Ombudsmanden afgør, om en klage giver tilstrækkelig anledning til  

 undersøgelse.
 Stk. 2: Hvis en klage ikke giver ombudsmanden anledning til kritik,  

 henstilling m.v., kan sagen afsluttes, uden at ombudsmanden forinden  

 forelægger klagen til udtalelse for vedkommende myndighed, jf. § 20, stk. 1.
 Gældende lov:
 § 6, stk. 4:
 Ombudsmanden afgør, om en klage giver tilstrækkelig anledning til  

 undersøgelser.
Kapitel 5 Iværksættelse af undersøgelse på eget initiativ og inspektion Lovforslagets § 17:
 Stk. 1: Ombudsmanden kan af egen drift optage en sag til undersøgelse.
 Stk. 2: Ombudsmanden kan gennemføre generelle undersøgelser af en  

 myndigheds behandling af sager.
 Gældende lov:
 § 6, stk. 5:
Ombudsmanden kan af egen drift optage en sag til undersøgelse.
I så fald  

 gælder de i § 4, stk. 2, nævnte begrænsninger ikke, for så vidt der er tale  

 om krænkelse af væsentlige retlige interesser.
 Lovforslagets § 18:
 Ombudsmanden kan undersøge enhver institution eller virksomhed samt  

 ethvert tjenestested, der hører under ombudsmandens virksomhed.
 Gældende instruks:
 § 3, stk. 2:
 Ombudsmanden er berettiget til efter anmodning eller af egen drift at  

 undersøge enhver civil og militær virksomhed, der henhører under hans  

 embedsområde.
Kapitel 6 Sagens oplysning Lovforslagets § 19:
 Stk. 1: Myndigheder, der er omfattet af ombudsmandens virksomhed, er  

 forpligtet til at meddele ombudsmanden de oplysninger samt udlevere de  

 dokumenter m.v., som forlanges af ombudsmanden.
 Stk. 2: Ombudsmanden kan afkræve myndigheder, der er omfattet af  

 ombudsmandens virksomhed, skriftlige udtalelser.
 Stk. 3: Ombudsmanden kan indkalde personer til for retten at afgive  

 forklaring om forhold, som er af betydning for ombudsmandens undersøgelser.  

 Forklaringerne afgives efter reglerne i retsplejelovens kapitel 68.
 Stk. 4: Ombudsmanden kan inspicere ethvert tjenestested og har adgang til  

 samtlige lokaler.
 Gældende lov:
 § 7, stk. 1, 2 og 4:
 Stk. 1: De i § 4 nævnte personer er forpligtet til at meddele ombudsmanden  

 de oplysninger og til at fremlægge de dokumenter og protokoller, han i sit  

 hvervs medfør forlanger.
 Stk. 2: Ombudsmandens krav på oplysninger i medfør af stk. 1 er undergivet  

 begrænsninger svarende til retsplejelovens § 169, stk. 1 og stk. 3, § 170,  

 stk. 1, hovedreglen i § 170, stk. 4, og § 749.
Stk. 4: Ombudsmanden kan indkalde personer til for retten at afgive  

 vidnesbyrd om forhold, som er af betydning for hans undersøgelse.
Herom  

 gælder retsplejelovens regler om efterforskningsforhør, jfr. retsplejelovens  

 kap. 74. Retsmøderne er ikke offentlige.
Den person, som en klage angår, er  

 berettiget til selv og med bisidder at overvære sådanne vidneførsler.  

 Justitsministeren giver regler for, hvem der kan optræde som bisidder.
De for  

 statstjenestemænd til enhver tid gældende regler om afholdelse af udgifter  

 til bisidder m.v. ved disciplinær forfølgning finder tilsvarende anvendelse.
 Gældende instruks:
 § 3, stk. 3:
Ombudsmanden er berettiget til at inspicere ethvert tjenestested under  

 staten og har med tilsvarende begrænsninger som omhandlet i retsplejelovens §  

 749, stk. 1, adgang til samtlige lokaler.
Under behandlingen af en sag  

 vedrørende den kommunale forvaltning kan ombudsmanden inspicere vedkommende  

 kommunale tjenestested.
 § 7, stk. 2:
 Ombudsmanden kan afkræve såvel den, mod hvem klagen rettes, som  

 vedkommende foresatte skriftlige erklæringer samt oplysninger i øvrigt under  

 iagttagelse af reglerne i § 3, stk. 5.
 § 7, stk. 3:
Ombudsmanden kan indkalde personer til for retten at afgive vidnesbyrd om  

 forhold, som er af betydning for hans undersøgelse.
Retsplejelovens regler om  

 efterforskningsforhør, jfr. retsplejelovens kapitel 74, finder herved  

 anvendelse.
Retsmøderne er ikke offentlige.
Ombudsmanden kan give møde under  

 forhørene eller møde ved andre.
Den person, som en klage angår, er berettiget  

 til at møde med bisidder, hvorom han må gøres bekendt ved indvarslingen til  

 det første retsmøde.
Indvarslingen skal ske med passende frist.  

 Justitsministeriet giver regler for, hvem der kan optræde som bisidder.
 Lovforslagets § 20:
 Ombudsmanden må ikke udtale kritik, afgive henstilling m.v., før  

 vedkommende myndighed eller person har haft lejlighed til at udtale sig.
 Gældende lov:
 § 7, stk. 3:
Såfremt ombudsmanden ønsker at fremme en klage over nogen af de i § 4  

 nævnte personer, skal klagen, medmindre aldeles afgørende hensyn til sagens  

 oplysning taler derimod, snarest muligt forelægges den pågældende.
Er denne  

 statstjenestemand, kan han til enhver tid forlange, at sagen overgår til  

 behandling efter de i lov om lønninger og pensioner m.v. til statens  

 tjenestemænd § 17, jfr. § 18, fastsatte bestemmelser.
Er han kommunal  

 tjenestemand, kan han, såfremt der i vedtægt for den pågældende kommune er  

 givet bestemmelser om disciplinær forfølgning, forlange, at sagen overgår til  

 behandling efter disse bestemmelser.
Kapitel 7 Bedømmelse og reaktion Lovforslagets § 21:
 Ombudsmanden skal bedømme, om myndigheder eller personer, der er omfattet  

 af ombudsmandens virksomhed, handler i strid med gældende ret eller på anden  

 måde gør sig skyldige i fejl eller forsømmelser ved udøvelsen af deres  

 opgaver.
 Gældende lov:
 § 5:
 Ombudsmanden har indseende med, om de i § 4 nævnte personer gør sig  

 skyldige i fejl eller forsømmelse under udøvelsen af deres tjeneste.
 Gældende instruks:
 § 3, stk. 1:
Det påhviler ombudsmanden at være opmærksom på, om nogen, der omfattes af  

 hans virksomhed, i tjenesten forfølger ulovlige formål, træffer vilkårlige  

 eller urimelige afgørelser eller på anden måde gør sig skyldig i fejl eller  

 forsømmelser ved udførelsen af tjenesten.
Ved udøvelsen af sine beføjelser  

 skal ombudsmanden tage hensyn til de særlige vilkår, hvorunder det kommunale  

 styre virker.
 Lovforslagets § 22:
 Ombudsmanden kan fremsætte kritik, afgive henstillinger samt i øvrigt  

 fremsætte sin opfattelse af en sag.
 Gældende lov:
 § 9, stk. 1, 2 og 3:
 Stk. 1: Ombudsmanden kan pålægge anklagemyndigheden at rejse  

 forundersøgelse eller tiltale ved de almindelige domstole for forbrydelser i  

 offentlig tjeneste eller hverv, jfr. dog Danmarks Riges Grundlov af 5. juni  

 1953 §§ 16 og 60 (Rigsretten).
Stk. 2: Ombudsmanden kan pålægge vedkommende statslige styrelse at rejse  

 disciplinærsag.
Er der i en kommunal vedtægt givet bestemmelser om  

 disciplinær forfølgning, kan han pålægge vedkommende kommunale myndighed at  

 rejse disciplinærsag.
 Stk. 3: I øvrigt kan ombudsmanden altid over for den pågældende fremsætte  

 sin opfattelse af sagen.
 Lovforslagets § 23:
 Ombudsmanden kan henstille, at der meddeles fri proces i anledning af  

 forhold, der er omfattet af ombudsmandens virksomhed.
 Gældende instruks:
 § 6, stk. 2:
Finder ombudsmanden, at prøvelsen af et påklaget forhold henhører under  

 domstolene, kan han vejlede klageren med henblik på denne mulighed.
I  

 tilfælde, hvor klageren agter at anlægge sag mod en statsmyndighed eller en  

 kommunal myndighed i anledning af forhold, der er omfattet af ombudsmandens  

 virksomhed, kan ombudsmanden under iagttagelse af betingelserne i  

 retsplejelovens kapitel 31 henstille, at der meddeles klageren fri proces.  

 Det samme gælder i tilfælde, hvor klageren agter at anlægge sag mod nogen,  

 der virker eller har virket i statens eller en kommunes tjeneste.
 Lovforslagets § 24:
 Såfremt ombudsmandens undersøgelse af en sag viser, at der i den  

 offentlige forvaltning må antages at være begået fejl eller forsømmelser af  

 større betydning, skal ombudsmanden give meddelelse om sagen til Folketingets  

 Retsudvalg og til vedkommende minister, henholdsvis vedkommende  

 kommunalbestyrelse.
 Gældende lov:
 § 10, stk. 1:
Får ombudsmanden kundskab om fejl eller forsømmelser af større betydning,  

 som er begået af nogen af de i § 4 omhandlede personer, giver han meddelelse  

 herom til Folketinget og til vedkommende minister.
Er fejlen eller  

 forsømmelsen begået af nogen af de i § 4, stk. 2, nævnte personer, giver han  

 tillige meddelelse til vedkommende kommunalbestyrelse.
 Lovforslagets § 25:
 Sager, der anlægges i den borgerlige retsplejes former mod ombudsmanden i  

 anledning af dennes afgørelser, udtalelser m.v., kan efter påstand fra  

 ombudsmanden afvises.
Kapitel 8 Personale, organisation, habilitet m.v.
 Lovforslagets § 26:
Ombudsmanden antager og afskediger selv sine medarbejdere.
Disses antal,  

 løn og pension fastsættes i overensstemmelse med reglerne i Folketingets  

 forretningsorden.
Embedets udgifter afholdes over Folketingets budget.
 Gældende lov:
 § 15:
Ombudsmanden antager og afskediger selv sine medhjælpere.
Disses antal,  

 lønning og pension fastsættes i overensstemmelse med de i Folketingets  

 forretningsorden indeholdte regler.
De med ombudsmandshvervet forbundne  

 udgifter afholdes på Folketingets budget.
 Lovforslagets § 27:
 Ombudsmanden kan bestemme, at en af medarbejderne midlertidigt skal udøve  

 ombudsmandens funktioner.
 Gældende instruks:
 § 16, stk. 1:
 Når ombudsmanden på grund af sygdom, ferie, bortrejse eller anden årsag  

 midlertidigt er ude af stand til at varetage sit hverv, kan han bestemme, at  

 en af hans medarbejdere midlertidigt skal udøve hans funktioner.
 Lovforslagets § 28:
Ombudsmanden har tavshedspligt med hensyn til de forhold, som ombudsmanden  

 bliver bekendt med under udøvelsen af sin virksomhed, såfremt  

 hemmeligholdelse ifølge sagens natur er påkrævet.
Den samme forpligtelse  

 påhviler ombudsmandens personale.
 Gældende lov:
 § 8:
Ombudsmanden skal iagttage tavshed med hensyn til de forhold, som han i  

 sit hvervs medfør bliver bekendt med, såfremt hemmeligholdelse ifølge sagens  

 natur er påkrævet.
Tavshedspligten ophører ikke, når han fratræder sin  

 stilling.
 Gældende instruks:
 § 14:
Stk. 1: Ombudsmanden har tavshedspligt med hensyn til de forhold, som han  

 bliver bekendt med under udøvelsen af sin virksomhed, såfremt  

 hemmeligholdelse ifølge sagens natur er påkrævet.
Den samme forpligtelse  

 påhviler det af ombudsmanden ansatte personale.
 Stk. 2: Tavshedspligten består også efter fratrædelse.
 Lovforslagets § 29:
 Stk. 1: Foreligger der i en sag omstændigheder, der er egnede til at vække  

 tvivl om ombudsmandens upartiskhed, underretter ombudsmanden Folketingets  

 Retsudvalg, der bestemmer, hvem der skal udøve ombudsmandens funktioner.
 Stk. 2: Ombudsmanden må ikke uden samtykke af Folketingets Retsudvalg have  

 hverv i offentlige eller private virksomheder, foretagender eller  

 institutioner.
 Gældende instruks:
 § 16, stk. 2:
 Såfremt ombudsmanden finder, at der i en sag foreligger omstændigheder,  

 der er egnede til at vække tvivl om hans fuldstændige upartiskhed,  

 underretter han Folketingets ombudsmandsudvalg, der bestemmer, hvem der skal  

 udøve hans funktioner.
 Gældende lov:
 § 12, stk. 2:
 Ombudsmanden må ikke uden samtykke af et udvalg, som Folketinget har  

 overdraget at træffe afgørelse herom, have hverv i offentlige eller private  

 virksomheder, foretagender eller institutioner.
Kapitel 9 Ikrafttræden m.v.
 Lovforslagets § 30:
 Stk. 1: Denne lov træder i kraft den 1. juli 1996.
 Stk. 2: Samtidig ophæves lov om Folketingets Ombudsmand, jf.  

 lovbekendtgørelse nr. 642 af 17. september 1986, bekendtgørelse nr. 48 af 9.  

 februar 1962 af instruks for Folketingets Ombudsmand samt retsplejelovens §  

 779.
Efter 2. behandling den 23. maj 1996 Kapitel 1 Valg, afskedigelse m.v.
 § 1. Efter hvert folketingsvalg samt ved embedsledighed vælger  

 Folketinget en ombudsmand.
 Stk. 2. Afgår ombudsmanden ved døden, bestemmer Folketingets  

 Retsudvalg, hvem der skal udøve ombudsmandens funktioner, indtil Folketinget  

 har valgt en ny ombudsmand.
 § 2. Medlemmer af Folketinget og kommunale råd kan ikke udføre  

 hvervet som ombudsmand.
 Stk. 2. Ombudsmanden skal have bestået juridisk kandidateksamen.
 § 3. Nyder ombudsmanden ikke længere Folketingets tillid, kan  

 Folketinget afskedige ombudsmanden.
 § 4. Ombudsmanden kan med 6 måneders varsel forlange sig  

 afskediget til udgangen af en måned.
 Stk. 2. Ombudsmanden afskediges fra udgangen af den måned, hvori  

 vedkommende fylder 70 år.
§ 5. Ombudsmandens løn fastsættes af Folketinget.
Ombudsmanden har  

 ret til ventepenge og pension efter regler svarende til de i lov om vederlag  

 og pension m.v. for ministre §§ 3-7 indeholdte bestemmelser.
§ 6. Må ombudsmanden fratræde uden varsel, bevarer denne sin løn i  

 3 måneder fra udgangen af den måned, hvor ombudsmanden fratræder.
Afgår  

 ombudsmanden ved døden inden denne periodes udløb, tilkommer den del af  

 lønnen, som ikke er udbetalt ved dødsfaldet, ombudsmandens ægtefælle eller,  

 hvis ombudsmanden ikke efterlader sig ægtefælle, dem af børnene, der er  

 berettiget til børnepension.
 Stk. 2. Så længe der udbetales lønindtægt, sker der ikke  

 udbetaling af ventepenge eller pension.
 Stk. 3. § 3, stk. 2, i lov om vederlag og pension m.v. for  

 ministre finder tilsvarende anvendelse på lønnen i henhold til stk. 1.
Kapitel 2 Ombudsmandens kompetence § 7. Ombudsmandens virksomhed omfatter alle dele af den offentlige  

 forvaltning.
 Stk. 2. Ombudsmandens virksomhed omfatter ikke domstolene.
 Stk. 3. Ombudsmanden behandler ikke klager over nævn, der i  

 betryggende former træffer afgørelse om tvister mellem private, selv om  

 vedkommende nævn i anden sammenhæng betragtes som tilhørende den offentlige  

 forvaltning.
 Stk. 4. Såfremt selskaber, institutioner, foreninger m.v.  

 administrativt inddrages under forvaltningsloven, lov om offentlighed i  

 forvaltningen eller lov om offentlige myndigheders registre, kan ombudsmanden  

 bestemme, at de pågældende organer i samme omfang skal være omfattet af  

 ombudsmandens virksomhed.
 § 8. Ved bedømmelsen af den del af den offentlige forvaltning, der  

 er kommunal, skal ombudsmanden tage hensyn til de særlige vilkår, hvorunder  

 det kommunale styre virker.
 § 9. Folkekirken er omfattet af ombudsmandens virksomhed bortset  

 fra spørgsmål, der direkte eller indirekte vedrører kirkens lære eller  

 forkyndelse.
Kapitel 3 Forholdet til Folketinget § 10. Ombudsmanden er i udøvelsen af sit hverv uafhængig af  

 Folketinget.
Folketinget fastsætter almindelige bestemmelser for  

 ombudsmandens virksomhed.
§ 11. Ombudsmanden afgiver en årlig beretning til Folketinget om  

 sin virksomhed.
Beretningen offentliggøres.
 Stk. 2. Såfremt ombudsmanden giver meddelelse om en sag til  

 Folketinget, en minister eller en kommunalbestyrelse, jf. § 24, eller  

 ombudsmanden fremdrager en sag i sin årlige beretning, skal der i meddelelsen  

 eller beretningen gives oplysning om, hvad den pågældende myndighed eller  

 person har anført til sit forsvar.
§ 12. Bliver ombudsmanden i særlige tilfælde opmærksom på mangler  

 ved gældende love eller administrative bestemmelser, skal ombudsmanden give  

 Folketinget og vedkommende minister meddelelse herom.
Med hensyn til mangler  

 ved kommunale bestemmelser skal ombudsmanden give meddelelse til vedkommende  

 kommunalbestyrelse.
Kapitel 4 Indgivelse af klage § 13. Klager over de i §§ 7-9 nævnte myndigheder eller  

 institutioner kan indgives til ombudsmanden af enhver.
Den, som er  

 frihedsberøvet, har ret til i lukket skrivelse at rette henvendelse til  

 ombudsmanden.
 Stk. 2. En klage skal være navngivet.
 Stk. 3. Klage skal være indgivet inden et år efter, at forholdet  

 er begået.
 § 14. Klage over forhold, der kan påklages til en anden  

 forvaltningsmyndighed, kan ikke indgives, førend den anden  

 forvaltningsmyndighed har truffet afgørelse.
 § 15. Klager over behandlingen af personer, der er berøvet deres  

 personlige frihed uden for strafferetsplejen, skal henvises til det af  

 Folketinget i henhold til grundlovens § 71, stk. 7, nedsatte tilsyn, der kan  

 overdrage ombudsmanden at medvirke ved behandlingen af sådanne klager, for så  

 vidt de er rettet mod nogen, der henhører under ombudsmandens virksomhed.
 § 16. Ombudsmanden afgør, om en klage giver tilstrækkelig  

 anledning til undersøgelse.
 Stk. 2. Hvis en klage ikke giver ombudsmanden anledning til  

 kritik, henstilling m.v., kan sagen afsluttes, uden at ombudsmanden forinden  

 forelægger klagen til udtalelse for vedkommende myndighed, jf. § 20, stk. 1.
Kapitel 5 Iværksættelse af undersøgelse på eget initiativ og inspektion § 17. Ombudsmanden kan af egen drift optage en sag til  

 undersøgelse.
 Stk. 2. Ombudsmanden kan gennemføre generelle undersøgelser af en  

 myndigheds behandling af sager.
 § 18. Ombudsmanden kan undersøge enhver institution eller  

 virksomhed samt ethvert tjenestested, der hører under ombudsmandens  

 virksomhed.
Kapitel 6 Sagens oplysning § 19. Myndigheder, der er omfattet af ombudsmandens virksomhed, er  

 forpligtet til at meddele ombudsmanden de oplysninger samt udlevere de  

 dokumenter m.v., som forlanges af ombudsmanden.
 Stk. 2. Ombudsmanden kan afkræve myndigheder, der er omfattet af  

 ombudsmandens virksomhed, skriftlige udtalelser.
Stk. 3. Ombudsmanden kan indkalde personer til for retten at  

 afgive forklaring om forhold, som er af betydning for ombudsmandens  

 undersøgelser.
Forklaringerne afgives efter reglerne i retsplejelovens  

 kapitel 68.
 Stk. 4. Ombudsmanden kan besigtige ethvert tjenestested og har  

 adgang til samtlige lokaler.
 § 20. Ombudsmanden må ikke udtale kritik, afgive henstilling m.v.,  

 før vedkommende myndighed eller person har haft lejlighed til at udtale sig.
 Stk. 2. Ombudsmanden kan bestemme, at en høringsskrivelse, en  

 foreløbig udtalelse, en foreløbig redegørelse eller en foreløbig rapport  

 vedrørende et projekt, som ombudsmanden har taget op af egen drift, jf. § 17,  

 stk. 2, ikke er undergivet aktindsigt efter offentlighedsloven og  

 forvaltningsloven, førend vedkommende myndighed har haft lejlighed til at  

 udtale sig herom.
Kapitel 7 Bedømmelse og reaktion § 21. Ombudsmanden skal bedømme, om myndigheder eller personer,  

 der er omfattet af ombudsmandens virksomhed, handler i strid med gældende ret  

 eller på anden måde gør sig skyldige i fejl eller forsømmelser ved udøvelsen  

 af deres opgaver.
 § 22. Ombudsmanden kan fremsætte kritik, afgive henstillinger samt  

 i øvrigt fremsætte sin opfattelse af en sag.
 § 23. Ombudsmanden kan henstille, at der meddeles fri proces i  

 anledning af forhold, der er omfattet af ombudsmandens virksomhed.
 § 24. Såfremt ombudsmandens undersøgelse af en sag viser, at der i  

 den offentlige forvaltning må antages at være begået fejl eller forsømmelser  

 af større betydning, skal ombudsmanden give meddelelse om sagen til  

 Folketingets Retsudvalg og til vedkommende minister henholdsvis vedkommende  

 kommunalbestyrelse.
 § 25. Sager, der anlægges i den borgerlige retsplejes former mod  

 ombudsmanden i anledning af dennes afgørelser, udtalelser m.v., kan efter  

 påstand fra ombudsmanden afvises.
Kapitel 8 Personale, organisation, habilitet m.v.
§ 26. Ombudsmanden antager og afskediger selv sine medarbejdere.  

 Disses antal, løn og pension fastsættes i overensstemmelse med reglerne i  

 Folketingets forretningsorden.
Embedets udgifter afholdes over Folketingets  

 budget.
 § 27. Ombudsmanden kan bestemme, at en af medarbejderne  

 midlertidigt skal udøve ombudsmandens funktioner.
§ 28. Ombudsmanden har tavshedspligt med hensyn til de forhold,  

 som ombudsmanden bliver bekendt med under udøvelsen af sin virksomhed,  

 såfremt hemmeligholdelse ifølge sagens natur er påkrævet.
Den samme  

 forpligtelse påhviler ombudsmandens personale.
 § 29. Foreligger der i en sag omstændigheder, der er egnede til at  

 vække tvivl om ombudsmandens upartiskhed, underretter ombudsmanden  

 Folketingets Retsudvalg, der bestemmer, hvem der skal udøve ombudsmandens  

 funktioner.
 Stk. 2. Ombudsmanden må ikke uden samtykke af Folketingets  

 Retsudvalg have hverv i offentlige eller private virksomheder, foretagender  

 eller institutioner.
 § 30. Betegnelsen ombudsmand eller anden betegnelse, der er egnet  

 til forveksling hermed, må ikke benyttes, medmindre det er hjemlet i en af  

 Folketinget vedtaget lov.
Kapitel 9 Ikrafttræden m.v.
 § 31. Denne lov træder i kraft den 1. januar 1997.
 Stk. 2. Samtidig ophæves lov om Folketingets Ombudsmand, jf.  

 lovbekendtgørelse nr. 642 af 17. september 1986, bekendtgørelse nr. 48 af 9.  

 februar 1962 af instruks for Folketingets Ombudsmand samt retsplejelovens  

§ 779, jf. lovbekendtgørelse nr. 905 af 10. november 1992, som senest  

 ændret ved § 4 i lov nr. 291 af 24. april 1996.
 § 32. I udlændingeloven, jf. lovbekendtgørelse nr. 562 af 30. juni  

 1995, som ændret ved § 1 i lov nr. 290 af 24. april 1996, foretages følgende  

 ændringer:
 1. § 33, stk. 5, 1. pkt., ophæves.
 2. Efter § 58 indsættes i kapitel 8 som ny paragraf:
»§ 58 a.
Folketingets Ombudsmands virksomhed omfatter ikke  

 Flygtningenævnet, jf. dog § 17 i lov om Folketingets Ombudsmand.« Stk. 2. Klager over Flygtningenævnets afgørelser, der er indgivet  

 til Folketingets Ombudsmand inden lovens ikrafttræden, behandles efter de  

 hidtil gældende bestemmelser.
