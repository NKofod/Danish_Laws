Cirkulæreskrivelse om meddelelse om  

 oversigt over praksis om tilbagebetaling og anvendelse af sanktioner Kommentar mv.:
 Denne Meddelelse fra DfA indeholder en gennemgang af et  

 antal sager om tilbagebetaling af arbejdsløshedsdagpenge mv. og om  

 anvendelse af sanktioner.
 Formålet er at give et helhedsindtryk af praksis på  

 området.
Denne meddelelse er en revision af meddelelse nr. 81/96.  

 Ændringerne er denne gang ikke markeret med en streg i marginen.
Det  

 skyldes, at der er tale om omfattende udeladelser og indsættelser.  

 Stregerne forvirrer derfor mere end de gavner.
 Følgende Meddelelser fra DfA er hermed  

 ophævet:
nr. 49/96 af 24. maj 1996 nr. 81/96 af 11. december 1996 Indhold I.
Uagtsomhed med tilbagebetaling, men ingen sanktion A.
Indledning B.
Urigtige oplysninger på dagpengekortene Sag nr. 1 - Urigtige oplysninger om for få og for mange  

 arbejdstimer på dagpengekortene Sag nr. 2 - Manglende oplysning om udbetaling af løn for to  

 helligdage Sag nr. 3 - Manglende oplysning om arbejde en søndag aften Sag nr. 4 - Oplysninger om arbejdstimer ved undervisning, men ikke om  

 omregningsfaktor Sag nr. 5 - Urigtige oplysninger om arbejde og sygdom på  

 dagpengekortene Sag nr. 6 - Barns sygdom ikke oplyst på dagpengekortene C.
Administrative fejl i arbejdsløshedskasserne Sag nr. 1 - Oplysning om tilkendelse af egenpension i  

 ledighedsperiode Sag nr. 2 - Udbetalt for meget i dagpenge på grund af edb-fejl Sag nr. 3 - Udbetalt for meget i dagpenge på grund af forkert  

 beregnet dagpengesats D.
Andre forhold Sag nr. 1 - Ansøgning om og udbetaling af  

 feriedagpenge II.
Uagtsomhed med tilbagebetaling og med 37 timers effektiv  

 karantæne A.
Indledning B.
Urigtige oplysninger om arbejde mv. på dagpengekortene Sag nr. 1 - Urigtige oplysninger om for få og for mange  

 arbejdstimer på dagpengekortene Sag nr. 2 - Urigtige oplysninger om arbejde og sygdom på  

 dagpengekortene Sag nr. 3 - Urigtige oplysninger om 3,5 arbejdstimer på  

 dagpengekortet Sag nr. 4 - Manglende oplysning om udbetaling af løn Sag nr. 5 - Manglende oplysning om en uges arbejde på  

 dagpengekortet Sag nr. 6 - Urigtige oplysninger om honorararbejde på  

 dagpengekortene C.
Andre forhold Sag nr. 1 - Manglende oplysning om ansøgning om og  

 tilkendelse af førtidspension Sag nr. 2 - Afslag på tilbudt arbejde på grund af sygdom Sag nr. 3 - Sygdom og udbetaling af supplerende dagpenge Sag nr. 4 - Sygdom samtidig med udbetaling af supplerende dagpenge Sag nr. 5 - Udbetaling af syge/barselsdagpenge på grund af  

 graviditetsproblemer Sag nr. 6 - Urigtige oplysninger om arbejde, der er etableret med tilskud  

 fra det offentlige Sag nr. 7 - Medlemmet fik feriedagpenge for en dag, hvor hun var i  

 arbejde Sag nr. 8 - Udbetaling af løn samtidig med feriedagpenge Sag nr. 9 - Efterlønsmodtager arbejder inden for 200 timers  

 reglen Sag nr. 10 - Ophold i udlandet Sag nr. 11 - Urigtige oplysninger om arbejde som  

 gæsteforsker III.
Opdeling af forseelsen i en svigsdel og en uagtsomhedsdel A.
Indledning B.
Eksempler på sager, hvor der ikke sker en opdeling af forseelsen i  

 en svigsdel og en uagtsomhedsdel Sag nr. 1 - Urigtige oplysninger om antal arbejdstimer i en  

 længere periode Sag nr. 2 - Drift af selvstændig virksomhed som  

 bibeskæftigelse i form af en restauration Sag nr. 3 - Interessentskab med udlejning af lyd og lys C.
Eksempler på sager, hvor der sker en opdeling af forseelsen i en  

 svigsdel og en uagtsomhedsdel Sag nr. 1 - Urigtige oplysninger om arbejde og årsag  

 til arbejdsophør på dagpengekortene Sag nr. 2 - Urigtige oplysninger om arbejde på nedsat tid i en  

 længere periode Sag nr. 3 - Urigtige oplysninger om sygdom i en ledighedsperiode (afledte  

 overskydende timer) Sag nr. 4 - Urigtige oplysninger om omfanget af bierhverv Sag nr. 5 - Urigtige oplysninger om drift af selvstændig virksomhed  

 som hovedbeskæftigelse Sag nr. 6 - Medlemmet undlod at oplyse om selvstændig virksomhed i  

 form af en planteskole Sag nr. 7 - Selvstændig bibeskæftigelse i form af  

 administration af udlejningsejendomme IV.
Tilbagebetaling og sanktion for svig A.
Indledning B.
Urigtige oplysninger om lønarbejde mv. på  

 dagpengekortene Sag nr. 1 - Urigtige oplysninger om start af arbejde på  

 dagpengekortene Sag nr. 2 - Urigtige oplysninger om arbejde på  

 dagpengekortene Sag nr. 3 - Urigtige oplysninger om arbejde på  

 dagpengekortene Problemer med at læse og skrive Sag nr. 4 - Urigtige oplysninger om arbejde på  

 dagpengekortene Ordblindhed har ingen betydning Sag nr. 5 - Urigtige oplysninger om arbejde på  

 dagpengekortene Manglende lønudbetaling fra arbejdsgiveren Sag nr.  6 - Urigtige oplysninger om afløserarbejde på  

 dagpengekortene Sag nr. 7 - Urigtige oplysninger om arbejde på dagpengekortene Manglende oplysninger om bierhverv som vicevært Sag nr. 8 - Urigtige oplysninger på dagpengekortene om arbejde som  

 journalist og bestyrelsesformand i en andelsboligforening Sag nr. 9 - Urigtige oplysninger om plejeløn på  

 dagpengekortene Sag nr. 10 - Urigtige oplysninger om plejeløn på  

 dagpengekortene Medlemmets faglige område Sag nr. 11 - Telefonisk indtastning af 0-dagpengekort Sag nr. 12 - Urigtige oplysninger om arbejde på  

 dagpengekortene Kendskab til oplysningspligten Sag nr. 13 - Urigtige oplysninger om arbejde på  

 dagpengekortene Urigtige oplysninger om lønudbetalinger i  

 opsigelsesperiode Sag nr. 14 - Urigtige oplysninger om arbejde på  

 dagpengekortene Urigtige oplysninger om overskydende timer Sag nr. 15 - Urigtige oplysninger om arbejde på  

 dagpengekortene Nyt svigagtigt forhold inden for 2 år  

 gentagelsesvirkning Sag nr. 16 - Sort arbejde som ferieafløser for indehaver af  

 restaurant Sag nr. 17 - Urigtige oplysninger om arbejde på  

 dagpengekortene Dokumentation for sort arbejde som medarbejder i en  

 døgnkiosk Sag nr. 18 - Sort arbejde i pizzaria Sag nr. 19 - Sort arbejde i et sådant omfang, at medlemmet ikke stod  

 til rådighed C.
Urigtige oplysninger om udøvelse af selvstændig  

 virksomhed Sag nr. 1 - Urigtige oplysninger om arbejde i ægtefælles  

 selvstændige virksomhed Sag nr. 2 - Urigtige oplysninger om arbejde i ægtefælles  

 døgnkiosk Sag nr. 3 - Urigtige oplysninger om drift af selvstændig virksomhed  

 som hovedbeskæftigelse D.
 Urigtige oplysninger på ansøgning om optagelse,  

 ledighedserklæring mv.
Sag nr. 1 - Urigtige  oplysninger om tidligere medlemskab på  

 ansøgning om optagelse Sag nr. 2 - Urigtige oplysninger om udbetalt egenpension på to  

 ledighedserklæringer Sag nr. 3 - Urigtige oplysninger på ledighedserklæringen om  

 årsag til arbejdsophør E.
Manglende rådighed Sag nr. 1 - Manglende oplysning om fængselsophold i  

 ledighedsperiode Sag nr. 2 - Manglende oplysning om fængselsophold i  

 ledighedsperiode Sag nr. 3 - Manglende oplysning om sygdom i en  

 ledighedsperiode Sag nr. 4 - Medlemmet var tilmeldt uddannelse på Aalborg  

 Universitetscenter Sag nr. 5 - Urigtige oplysninger om ophold i udlandet i en  

 ledighedsperiode Sag nr. 6 - Urigtige oplysninger om ophold i udlandet i en  

 ledighedsperiode Sag nr. 7 - Urigtige oplysninger om ophold i udlandet i en  

 ledighedsperiode F.
Overgangsydelse Sag nr. 1 - Urigtige oplysninger om selvstændig  

 bibeskæftigelse ved zoneterapi G.
Efterløn Sag nr. 1 - Urigtige oplysninger om lønarbejde som tjener i  

 efterlønsperioden Sag nr. 2 - Urigtige oplysninger om rengøringsarbejde i  

 efterlønsperioden Sag nr. 3 - Urigtige oplysninger om arbejde ved hjemmefabrikation af  

 papirvarer Sag nr. 4 - Fortsat drift af selvstændig virksomhed som  

 hovedbeskæftigelse Sag nr. 5 - Urigtige oplysninger om social pension Sag nr. 6 - Medlemmet opholdt sig i udlandet over 3  

 måneder H.
Dokumentfalsk, falske lønsedler og lignende Sag nr. 1 - Medlemmet rettede AF s datostempel på dagpengekortet  

 tilbage Sag nr. 2 - Dokumentfalsk med hensyn til årsag til  

 arbejdsophør Sag nr. 3 - Falsk opsigelse Sag nr. 4 - Fingeret arbejdsforhold som grundlag for  

 dagpengeudbetalinger Sag nr. 5 - Falske ansættelsesbreve og lønsedler Sag nr. 6 - Falske lønsedler I.
Andre forhold Sag nr. 1 - Manglende oplysning om arbejde i perioder med  

 feriedagpenge I.
Uagtsomhed med tilbagebetaling, men ingen  

 sanktion A.
Indledning Medlemmernes pligt til at betale ydelser tilbage er  

 reguleret i arbejdsløshedsforsikringslovens § 86, stk. 1, som  

 fastsætter:
"Har et medlem givet kassen urigtige oplysninger eller fortiet  

 omstændigheder, der er af betydning for retten til dagpenge,  

 overgangsydelse, delefterløn eller efterløn, eller i  

 øvrigt mod bedre vidende uberettiget modtaget dagpenge,  

 overgangsydelse, delefterløn eller efterløn, skal dagpenge-,  

 overgangsydelses-, delefterløns- eller efterlønsbeløbet,  

 som er modtaget med urette, tilbagebetales af medlemmet." Forarbejderne og ordlyden af reglen indebærer, at  

 der er tale om en betinget tilbagebetalingspligt for medlemmet.
Især  

 ordene "... i øvrigt mod bedre vidende ..." peger på, at der er  

 tale om et subjektivt ansvar.
 Der skal derfor være tale om en vis (grovere)  

 uagtsomhed fra medlemmets side som betingelse for, at man kan kræve  

 dagpenge mv., der er udbetalt med urette, betalt tilbage af medlemmet.
 Det er derfor arbejdsløshedskassen/DfA, der i hvert  

 enkelt tilfælde skal dokumentere, at de subjektive betingelser er  

 opfyldt.
Det kan være vanskeligt at bevise, at de subjektive  

 betingelser er opfyldt, hvis der er tale om mindre  

 tilbagebetalingsbeløb.
Det gælder særligt ved rene  

 administrative og tekniske fejl.
Her kan det ofte være vanskeligt for  

 medlemmerne at gennemskue, hvad det er, der sker.
 Som eksempler kan nævnes:
- Sammentællingsfejl og rene tastefejl.
- Forkert beregning af dagpengesats, hvor forskellen mellem forkert og  

 rigtig sats er lille.
- Forkert satsregulering.
- Forkert satsskiftetidspunkt for efterlønsmodtagere.
- Forkert feriedagpengesats.
- Forkert beregning af antallet af feriedage.
Dette afsnit gengiver afgørelser, hvor der  

er tilbagebetalingspligt for medlemmerne.
Der er også tale om  

 afgørelser, hvor uagtsomheden fra medlemmets side er af meget ringe  

 omfang, og der skal derfor ikke pålægges en sanktion på en  

 uges effektiv karantæne.
Det kan skyldes den ringe grad af uagtsomhed  

 fra medlemmets side eller tilbagebetalingsbeløbets ringe  

 størrelse.
 B.
Urigtige oplysninger på  

 dagpengekortene Sag nr. 1 Urigtige oplysninger om for få og for mange  

 arbejdstimer på dagpengekortene Medlemmet oplyste 103 arbejdstimer på sine  

 dagpengekort i ugerne 12, 13, 20 og 24 i 1988. Derimod oplyste  

 arbejdsgiveren, at medlemmet i de samme uger havde arbejdet i alt 113,5  

 timer.
Der var altså en difference på 10,5 timer.
Medlemmet forklarede, at hun i uge 12 glemte at  

 påføre en dag, fordi hun fejlagtigt påførte timerne  

 i den følgende uge.
I uge 20 glemte hun at påføre  

 søndagsarbejdet, da hendes mand blev indlagt med en blodprop om  

 lørdagen.
I uge 24 glemte hun 1,5 time, da hun i denne uge havde  

 været til møde vedrørende opsigelse, som hun ikke var  

 klar over, at hun fik løn for.
 Arbejdsløshedskassen fandt, at medlemmet  

 skulle betale i alt 1.386 kr. tilbage til kassen og gennemgå en  

 effektiv karantæne på 38 timer.
DfA stadfæstede arbejdsløshedskassens  

 afgørelse.
DfA lagde herved vægt på medlemmets  

 oplysningspligt og på, at oplysningerne afgives på tro og  

 love.
 Ankenævnet fandt ikke, at forholdet var af en  

 sådan grovere karakter, at der var grundlag for at idømme  

 sanktion.
Ankenævnet lagde vægt på, at medlemmet  

 ikke udelukkende har påført dagpengekortene for få timer,  

 men også for mange timer i en af ugerne.
Endvidere lagde  

 ankenævnet vægt på, at undladelse af at påføre  

 8 timer i en uge skyldtes alvorlig sygdom i familien, og at undladelse af at  

 påføre 1,5 time skyldtes manglende kendskab til, at timerne blev  

 aflønnet.
(DfA's j.nr.
D80-081-1/89-1120, AMA's j.nr. 60-645-89) Sag nr. 2 Manglende oplysning om udbetaling af løn for to helligdage  

 Fejlagtig udbetaling af løn fra arbejdsgiveren Et medlem havde i uge 13 og 14 i 1986 kun oplyst det antal  

 arbejdstimer, som hun havde i disse uger.
Hun oplyste ikke om, at hun modtog  

 betaling for to helligdage i disse uger, hvor hun ikke arbejdede.
 DfA traf afgørelse om, at medlemmet - ud  

 over at betale det for meget udbetalte, i alt 665 kr., tilbage - skulle  

 gennemgå en effektiv karantæne på 39 timer, da hun  

 måtte anses for at have gjort sig skyldig i en uagtsom forseelse over  

 for arbejdsløshedskassen.
 I forbindelse med ankenævnets behandling af sagen  

 blev det oplyst, at arbejdsgiveren fejlagtigt havde udbetalt løn for  

 de to søgnehelligdage, da man troede, at medlemmet skulle  

 fortsætte i arbejdsforholdet.
 Ankenævnet fandt, at der ikke var grundlag  

 for at udelukke medlemmet fra dagpenge i henhold til  

 arbejdsløshedsforsikringslovens § 87, stk. 3.
 Ved afgørelsen blev der lagt vægt på,  

 at arbejdsgiveren ikke var forpligtet til at udbetale løn for  

 søgnehelligdagene, og at disse lå uden for den periode, hvor  

 medlemmet var ansat.
(DfA's j.nr.
D53-34-2/87-1330, AMA's j.nr.
B 631-87) Sag nr. 3 Manglende oplysning om arbejde en søndag aften  

 Uagtsomt forhold af meget ringe omfang I 1990 var medlemmet ansat som langturschauffør.  

 Han startede med arbejdet søndag den 9. december 1990 kl. 21.00 og var  

 ansat til den 15. januar 1991.
 Ved en stikprøveundersøgelse blev det  

 konstateret, at medlemmet for ugerne 48 - 49 i 1990 havde skrevet 0, selv om  

 perioden sluttede med søndag den 9. december 1990, hvor han var  

 startet på arbejde kl. 21.00.
 Medlemmet forklarede, at han mødte søndag  

 kl. 21.00, men turen startede først mandag kl. 02.00, hvilket  

 fremgår af hans køresedler.
DfA var enig med arbejdsløshedskassen i, at  

 medlemmet skulle betale i alt  853 kr. tilbage til kassen.
DfA fandt  

 også, at medlemmet for grov uagtsomhed skulle gennemgå en  

 effektiv karantæne af en uges varighed.
DfA lagde herved blandt andet  

 vægt på, at det tydeligt fremgår af dagpengekortene, at man  

 skal oplyse om arbejdstimer også på søn- og  

 helligdage.
Ankenævnet traf afgørelse om, at  

 medlemmet skulle betale det nævnte beløb tilbage til  

 arbejdsløshedskassen.
Ankenævnet fandt derimod, at det uagtsomme  

 forhold har været af så ringe omfang, at der ikke var grundlag  

 for at idømme en karantæne i henhold til  

 arbejdsløshedsforsikringslovens § 87, stk. 3.
(DfA's j.nr. 93-422-237, AMA's j.nr. 1995-1-2627) Sag nr. 4 Oplysninger om arbejdstimer ved undervisning,men ikke  

 om omregningsfaktor Medlemmet oplyste på sine dagpengekort fra 19.  

 november 1990 til 22. september 1991, at hun havde delvis beskæftigelse  

 på et specialundervisningscenter for voksne.
Medlemmet oplyste i  

 forbindelse med sin underskrift på dagpengekortene, at hun var  

 pædagog.
Medlemmet havde fået udbetalt dagpenge på grundlag  

 af faktiske timer.
 Medlemmet oplyste over for arbejdsløshedskassen den  

 25. oktober 1991, at hun var ansat på centret som løs vikar ved  

 undervisning.
 Medlemmet har forklaret, at hun blev ansat på  

 centret på grund af sin baggrund som pædagog, og at hun ved  

 udfyldelsen af dagpengekortene var i god tro.
 Speciallærerforeningen redegjorde for, at  

 undervisere ved institutionerne blev ansat med forskellig  

 stillingsbetegnelse, og at en af disse var undervisende pædagog.  

 Ifølge foreningen kunne medlemmet som lærervikar ikke være  

 vidende om de formelle ansættelsesbetingelser og dermed den korrekte  

 stillingsbetegnelse.
Arbejdsløshedskassen fandt, at arbejdstimer  

 skulle omregnes med faktoren 1,25, da medlemmet var aflønnet efter  

 samme regler som løse vikarer i folkeskolen.
Medlemmet skulle derfor  

 betale i alt 3.755 kr. tilbage til kassen.
Endvidere var medlemmets  

 uagtsomhed af så ringe omfang, at der ikke skulle idømmes nogen  

 sanktion.
 Medlemmet klagede over, at hun skulle betale dagpenge  

 tilbage.
 DfA tiltrådte arbejdsløshedskassens  

 afgørelse og begrundede det med, at der i hendes timebetaling var  

 indregnet et vederlag for forberedelse, som medfører fradrag i  

 dagpengene på samme måde som den egentlige undervisningstid.  

 På baggrund af Speciallærerforeningens oplysninger fandt DfA, at  

 den udviste uagtsomhed var af så ringe omfang, at der ikke var grundlag  

 for at idømme medlemmet en sanktion.
 Ankenævnet tiltrådte DfA's  

 afgørelse og begrundede den desuden med, at medlemmet uanset  

 stillingsbetegnelse burde vide, at der ved undervisningsarbejde også  

 blev betalt løn for forberedelse.
(DfA's j.nr. 92-635-45, AMA's j.nr. 1992-1-300) Sag nr. 5 Urigtige oplysninger om arbejde og sygdom på dagpengekortene  

 Medicinsk behandling på grund af psykisk lidelse Et medlem havde på sine dagpengekort for ugerne 35  

 og 36 i 1994 oplyst, at hun havde 0 timers arbejde.
Arbejdsgiveren oplyste imidlertid, at medlemmet begyndte  

 at arbejde onsdag i uge 35 og var sygemeldt torsdag og fredag i samme uge.
I  

 uge 36 var medlemmet på arbejde om mandagen og sygemeldt resten af  

 ugen.
 Medlemmet havde forklaret over for  

 arbejdsløshedskassen, at hun var syg et par dage efter, at hun var  

 begyndt at arbejde, og derfor var hun ikke opmærksom på, at hun  

 skulle oplyse sine arbejdstimer på dagpengekortet.
Medlemmets læge oplyste til  

 arbejdsløshedskassen, at medlemmet den 19. august 1994 (uge 33) var  

 blevet undersøgt og medicinsk behandlet for en psykisk lidelse.
Den  

 29. august 1994 (mandag i uge 35) var medlemmet igen blevet behandlet, og man  

 aftalte, at medlemmet skulle begynde på arbejdet som en  

 arbejdsprøvning og sige fra, hvis hun ikke kunne klare det.
Den 1.  

 september 1994 fik medlemmets læge at vide, at hun ikke havde kunnet  

 klare arbejdet.
Medlemmet blev tiltagende dårligere og måtte den  

 20. september 1994 akut indlægges på psykiatrisk afdeling.
 Lægen tilføjede, at medlemmet i ugerne 35 og  

 36 i 1994 havde haft det så dårligt, at det havde været  

 umuligt for hende at give nøjagtige og korrekte oplysninger.
DfA traf afgørelse om, at medlemmet skulle  

 betale i alt 4.045 kr. tilbage til arbejdsløshedskassen.
Da medlemmet  

 uagtsomt havde tilsidesat sin oplysningspligt over for kassen, skulle hun  

 også gennemgå en effektiv karantæne på 37 timer.
 DfA henviste herved til, at forseelsen ikke kunne anses  

 for at være af meget ringe karakter, da medlemmet hverken havde  

 påført sine arbejdstimer eller sygedage på dagpengekortet.  

 DfA lagde også vægt på, at medlemmet havde begæret  

 sygedagpenge i perioden, men havde ikke underrettet  

 arbejdsløshedskassen herom.
 Ankenævnet traf afgørelse om, at den  

 idømte karantæne skulle ophæves.
 Ankenævnet lagde vægt på medlemmets  

 sygdomsforløb i perioden og på, at medlemmets læge havde  

 udtalt, at medlemmet i ugerne 35 og 36 i 1994 havde haft det så  

 dårligt, at det havde været umuligt for hende at give  

 nøjagtige og korrekte oplysninger.
(DfA's j.nr. 95-6351-2525, AMA's j.nr. 1995-1-2932) Sag nr. 6 Barns sygdom ikke oplyst på dagpengekortene På sit dagpengekort fra den 20. maj til den 23. juni  

 1996 oplyste medlemmet ved at skrive 0, at hun var ledig på fuld tid.  

 Hun fik derfor udbetalt fulde dagpenge for denne periode.
 AF gjorde opmærksom på, at medlemmet var  

 udeblevet fra en samtale om puljejob hos AF den 7. juni 1996. I anledning  

 heraf blev medlemmet den 3. juli 1996 indkaldt til en rådighedssamtale  

 i arbejdsløshedskassen.
Medlemmet forklarede, at hun ikke udeblev fra samtalen,  

 men tværtimod ringede afbud, fordi hendes barn var syg den dag.
Det var  

 dog ikke lykkedes hende at komme igennem på telefonen til den  

 konsulent, som holdt mødet om puljejobbet.
Hun havde givet besked i  

 omstillingen på AF om, at hun var forhindret.
 Arbejdsløshedskassen fandt, at medlemmet  

 ikke havde stået til rådighed for arbejdsmarkedet den 7. juni  

 1996, og at hun derfor skulle betale i alt 523,- kr. tilbage til kassen.
Medlemmet klagede over afgørelsen.
Hun gjorde  

 gældende, at hun adskillige gange havde ringet til AF for at melde  

 afbud, men at hun ikke havde kunnet komme igennem til den konsulent, som  

 holdt mødet.
Hun gjorde også gældende, at hun havde  

 underrettet kassen om årsagen til udeblivelsen, og hun mente derfor  

 ikke, at kassens afgørelse var korrekt.
 DfA var enig med arbejdsløshedskassen i, at  

 medlemmet skulle betale 523,- kr. tilbage til kassen.
 DfA lagde til grund, at medlemmets barn var syg den 7.  

 juni 1996, og det var årsagen til, at hun ikke mødte til  

 samtalen på AF.
DfA fandt også, at medlemmet havde undladt at oplyse  

 om barnets sygdom på dagpengekortet, selv om hun af samme årsag  

 ikke mødte på AF.
Der havde ikke været tale om bevidst  

 afgivelse af urigtige oplysninger på dagpengekortet for at få en  

 uberettiget ydelse.
DfA fandt derfor, at forholdet måtte betragtes som  

 en uagtsom forseelse, og at medlemmet som følge heraf skulle  

 gennemgå en effektiv karantæne på 37 timer, jf.  

 arbejdsløshedsforsikringslovens § 87, stk. 3.
 Ankenævnet var enig i, at medlemmet skulle  

 betale 523,- kr. tilbage til arbejdsløshedskassen.
Ankenævnet fandt derimod, at fortielsen af  

 oplysningen om barnets sygdom på dagpengekortet måtte betragtes  

 som en uagtsom forseelse over for arbejdsløshedskassen.
Den udviste  

 grad af uagtsomhed var også af så ringe et omfang, at der ikke  

 var grund til at pålægge medlemmet en sanktion herfor.
Ankenævnet lagde herved vægt på  

 medlemmets forklaring om, at hun forsøgte at melde telefonisk afbud  

 til samtalen på AF, og at hun ved den telefoniske kontakt havde  

 fået forståelsen af, at beskeden ville blive givet videre til  

 rette vedkommende.
Ankenævnet lagde også vægt på, at  

 vejledningsteksten på dagpengekortet ikke var entydigt forståelig  

 i forbindelse med barns sygdom og på tilbagebetalingsbeløbets  

 ringe størrelse.
(DfA s j.nr. 96-6351-3659, AMA s j.nr. 1997-1-4724) C.
Administrative fejl i  

 arbejdsløshedskassen Sag nr. 1 Oplysning om tilkendelse af egenpension i  

 ledighedsperiode På sin ledighedserklæring af 16. december 1991  

 svarede medlemmet nej til spørgsmålet, om han modtager  

 førtidspension, delpension eller tilsvarende udenlandske ydelser,  

 eller om han havde søgt herom.
 Endvidere svarede medlemmet nej til  

 spørgsmålet, om han modtager egenpension (dansk eller  

 udenlandsk) eller lignende.
Den 27. januar 1992 meddelte livsforsikringsselskabet  

 Danica medlemmet, at selskabet fra den 1. december 1991 ville udbetale  

 invalidepension til ham med i alt kr. 14.156 om måneden.
Han henvendte  

 sig i arbejdsløshedskassen den 12. februar 1992, hvor han oplyste om  

 den tilkendte egenpension.
 Medlemmet forklarede, at han først fik besked om  

 pensionen den 11. februar 1992. Han henvendte sig straks i  

 arbejdsløshedskassen og anførte, at han handlede i god tro.
 Arbejdsløshedskassen fandt, at medlemmet  

 skulle betale i alt 12.510 kr. til kassen og gennemgå en effektiv  

 karantæne på 37 timer.
 DfA tiltrådte arbejdsløshedskassens  

 afgørelse.
Ankenævnet fandt, at medlemmet for den samme  

 periode havde fået dagpenge og efterfølgende fået udbetalt  

 pension.
Der kunne derfor ske tilbagebetaling med hjemmel i almindelige  

 retsgrundsætninger om dobbeltforsørgelse.
Derimod fandt ankenævnet ikke, at medlemmet skulle  

 idømmes en sanktion.
Det kunne ikke bebrejdes medlemmet, at han havde  

 undladt på ledighedserklæringen at oplyse om, at han havde  

 søgt en privat pension, da der på ledighedserklæringen kun  

 spørges om, hvorvidt medlemmet modtager egenpension, og om medlemmet  

 har ansøgt om førtidspension, delpension eller tilsvarende  

 udenlandske ydelser.
(DfA's j.nr. 92-635-390, AMA's j.nr. 1992-1-480) Sag nr. 2 Udbetalt for meget i dagpenge på grund af edb-fejl  

 Medlemmet henvendte sig til arbejdsløshedskassen herom Et medlem oplyste for ugerne 43 i 1990 til uge 46 i 1990,  

 at hun havde arbejde på fuld tid.
 Den 22. marts 1991 modtog medlemmet 4  

 dagpengespecifikationer for perioden fra uge 39 i 1990 til uge 3 i 1991. Af  

 specifikationerne fremgår det, at medlemmet var berettiget til at  

 modtage i alt 7.092 kr. for uge 43 til uge 46 i 1990. Samtidig modtog  

 medlemmet en meddelelse fra girokontoret om, at der for denne periode var  

 indsat et beløb på kr. 8.119 på hendes konto.
Da medlemmet ikke kunne forstå  

 udbetalingsspecifikationerne, rettede hun henvendelse til  

 arbejdsløshedskassen.
Hun bad om at få kopi af dagpengekortene  

 for perioden.
 På grund af medlemmets henvendelse til  

 arbejdsløshedskassen blev kassen opmærksom på  

 fejludbetalingen, der skyldtes en EDB-fejl.
 Arbejdsløshedskassen traf afgørelse  

 om, at medlemmet skulle betale det fejlagtigt udbetalte beløb tilbage  

 til kassen, da hun havde modtaget beløbet mod bedre vidende, men den  

 tog ikke stilling til sanktionsspørgsmålet.
DfA tiltrådte, at medlemmet havde modtaget  

 beløbet mod bedre vidende og derfor skulle betale det tilbage til  

 arbejdsløshedskassen.
Derimod fandt DfA ikke, at medlemmet skulle  

 pålægges en sanktion for forholdet.
 Ankenævnet stadfæstede  

 afgørelsen med den givne begrundelse.
(DfA's j.nr. 91-1231-13596, AMA's j.nr. 1992-1-254) Sag nr. 3 Udbetalt for meget i dagpenge på grund af forkert  

 beregnet dagpengesats Ved brev af 21. februar 1991 meddelte  

 arbejdsløshedskassen medlemmet, at hun skulle have udbetalt dagpenge  

 med en sats på kr. 308 om dagen.
 I anledning af medlemmets anmodning om feriedagpenge blev  

 arbejdsløshedskassen opmærksom på, at hun havde fået  

 udbetalt feriedagpenge på grundlag af en dagpengesats på kr. 409  

 om dagen.
 Da arbejdsløshedskassen anmodede medlemmet om en  

 udtalelse til sagen, anførte hun, at hun ikke mente at have modtaget  

 arbejdsløshedskassens brev af 21. februar 1991, og at hun med sit  

 kendskab til beregning af dagpengesatser ikke havde mulighed for at  

 bedømme, om hun fik udbetalt dagpenge med den rigtige sats.
 Arbejdsløshedskassen traf herefter  

 afgørelse om, at medlemmet skulle betale i alt 23.589 kr. tilbage til  

 kassen, som hun havde modtaget for meget fra uge 51 i 1990 til uge 38 i  

 1991.
 DfA var enig med arbejdsløshedskassen i, at  

 medlemmet skulle betale beløbet tilbage til  

 arbejdsløshedskassen.
 Endvidere fandt DfA, at medlemmet skulle gennemgå en  

 effektiv karantæne på 37 timer på grund af grov uagtsomhed  

 over for arbejdsløshedskassen.
DfA lagde herved blandt andet vægt på, at  

 medlemmet under ledighed havde fået mere end 100% dækning.  

 Medlemmet burde vide, at hun ikke kunne få mere i dagpenge end den  

 indtægt, der lå til grund for beregningen af dagpengesatsen.
Hun  

 burde også vide, at dagpenge udgør 90% af den hidtidige  

 arbejdsfortjeneste.
 Ankenævnet tiltrådte DfA's  

 afgørelse for så vidt angår  

 tilbagebetalingsbeløbet, men for så vidt angår den del af  

 afgørelsen, der vedrørte karantæne på grund af grov  

 uagtsomhed, ændrede ankenævnet DfA's afgørelse, da  

 nævnet ikke fandt, at der var grundlag for at idømme en  

 karantæne.
(DfA's j.nr. 92-6331-66, AMA's j.nr. 1993-1-1187) D.
Andre forhold Sag nr. 1 Ansøgning om og udbetaling af feriedagpenge  

 Fødsel og barselsorlov i ferieperioden Arbejdsløshedskassen modtog den 1. september 1995  

 medlemmets ansøgning om feriedagpenge fra den 9. til den 17. oktober  

 1995. Kassen udbetalte derefter feriedagpenge til medlemmet.
 Medlemmet skulle begynde barselsorlov den 18. oktober 1995  

 med fødselstermin den 28. november 1995, men hun fødte den 13.  

 oktober 1995, 6 uger før tiden.
 Medlemmet gik derfor på barselsorlov den 13. oktober  

 1995. Hendes arbejdsgiver fik derfor udbetalt (syge)dagpengerefusion fra  

 kommunen fra denne dag.
Medlemmet forklarede, at hendes arbejdsgiver 2 uger efter,  

 at hun var kommet hjem fra hospitalet, sendte hende et (syge)dagpengeskema,  

 der var udfyldt på forhånd.
Hun skrev under uden at tænke  

 på, at hun holdt ferie.
Arbejdsløshedskassen traf afgørelse  

 om, at medlemmet skulle betale i alt 1.257 kr. tilbage til kassen.
Kassen  

 fandt dog ikke grund til at give medlemmet en sanktion.
 DfA var enig med arbejdsløshedskassen i, at  

 medlemmet skulle betale i alt 1.257 kr. tilbage til kassen, da feriedagpenge  

 ikke kunne udbetales samtidig med sygedagpenge.
 DfA betragtede også forholdet som svig, og medlemmet  

 skulle derfor gennemgå en effektiv karantæne på 60  

 timer.
DfA lagde vægt på, at det fremgår af  

 ansøgningen om feriedagpenge, at hvis ferien ikke kan holdes som  

 oplyst, skal kassen straks have meddelelse herom.
Medlemmet burde også  

 efterfølgende have henvendt sig til kassen og oplyst om den  

 ændrede ferie.
 Medlemmet klagede over, at hun var blevet pålagt en  

 sanktion, men ikke over tilbagebetalingspligten.
 Ankenævnet var enig med DfA i, at medlemmet  

 skulle betale i alt 1.257 kr. tilbage til kassen.
Ankenævnet fandt derimod ikke, at der var  

 tilstrækkelig grundlag til at give medlemmet en sanktion efter  

 arbejdsløshedsforsikringslovens § 87. Der skulle derfor hverken gives  

 en sanktion for svig eller uagtsomhed.
Ankenævnet lagde vægt  

 på, at fødslen indtrådte før terminen, og at  

 medlemmet ikke modtog både løn og feriedagpenge for de  

 pågældende dage.
 Ankenævnet ophævede derfor den del af DfA's  

 afgørelse, hvor forholdet blev betragtet som svig.
(DfA's j.nr. 95-437-343, AMA's j.nr. 1996-1-3650) II.
Uagtsomhed med tilbagebetaling og med 37  

 timers effektiv karantæne A.
Indledning I dette afsnit beskrives sager, hvor uagtsomheden er  

 så grov, at tilbagebetalingspligten skal ledsages af en effektiv  

 karantæne af en uges varighed.
 Ved uagtsomhed forstås, at det ikke kan  

 godtgøres, at der har været tale om en forsætlig handling  

 eller undladelse fra medlemmets side, men hvor det klart fremgår, at  

 forseelsen skyldes unøjagtighed, skødesløshed eller  

 lignende fra medlemmets side.
Forskellen på forsæt og uagtsomhed skal findes  

 i medlemmets vilje til uberettiget at tilegne sig en ydelse.
Grænsen  

 mellem forsæt og uagtsomhed er flydende, og i de groveste  

 tilfælde af uagtsomhed kan uagtsomheden vække mistanke om  

 forsæt.
Uagtsomhed sanktioneres, når medlemmet bør  

 vide, at han eller hun skal oplyse arbejdsløshedskassen om et forhold,  

 der har betydning for dagpengeretten mv.
Uagtsomhed forekommer også i  

 situationer, hvor det fremgår, at medlemmet klart sjusker eller  

 sløser med at udfylde dagpengekort mv.
 Uagtsomhed kan også sanktioneres, når  

 medlemmet med rette har fået en ydelse, men forudsætningerne for  

 udbetalingen efterfølgende brister, og medlemmet ved uagtsomhed  

 beholder ydelserne (efterfølgende uagtsomhed).
 B.
Urigtige oplysninger om arbejde mv. på  

 dagpengekortene Sag nr. 1 Urigtige oplysninger om for få og for mange arbejdstimer på  

 dagpengekortene  

 For få og for mange arbejdstimer  

 Flere arbejdsgivere og forskudt lønudbetaling Medlemmet arbejdede som pædagog og havde i 1986 og  

 1987 påført både for få og for mange arbejdstimer  

 på dagpengekortene.
Medlemmet havde arbejdet hos flere arbejdsgivere.  

 Forseelsen blev opdaget ved en stikprøveundersøgelse.
Medlemmet afviste forsætligt at have  

 påført dagpengekortene for få arbejdstimer, da hun var  

 klar over, at det havde betydning for optjening af arbejdskravet.
Endvidere  

 oplyste hun, at hun fik en mødeplan for flere uger frem, som dog i  

 sidste øjeblik blev ændret.
 Kommunen oplyste, at der havde været rod ved  

 udfyldelse af arbejdssedler.
Arbejdsløshedskassen oplyste, at medlemmet havde  

 svært ved at holde styr på tal og regnskaber, og det var derfor,  

 at hun havde forladt kontorfaget og uddannet sig til pædagog.
Der var  

 også tale om, at lønperioderne ikke var sammenfaldende med  

 kalendermånederne, hvilket gjorde det svært for medlemmet at  

 udfylde dagpengekortene.
Arbejdsløshedskassen traf afgørelse  

 om, at medlemmet skulle betale i alt 17.412 kr. tilbage og have en  

 efterbetaling på i alt 10.810 kr.
Kassen fandt også, at medlemmet  

 skulle gennemgå en effektiv karantæne på 39 timer.
DfA var enig i tilbagebetalingsbeløbets  

 størrelse, men derimod fandt DfA, at medlemmet skulle slettes som  

 medlem af kassen for svig.
DfA lagde herved vægt på, at medlemmet  

 for nogle uger havde modtaget fulde dagpenge, selv om hun havde  

 fuldtidsarbejde.
Endvidere havde medlemmet modtaget feriedagpenge for to  

 uger, hvor hun var i fuldtidsarbejde.
Ankenævnet fandt det ikke tilstrækkelig  

 godtgjort, at der var tale om et svigagtigt forhold.
Ankenævnet  

 henviste her til efterbetalingsbeløbets størrelse og til  

 medlemmets vanskeligheder med at udfylde dagpengekortene korrekt.
Endelig  

 lagde ankenævnet vægt på, at medlemmet havde flere  

 arbejdsgivere, og at der var tale om forskudt lønudbetaling.
(DfA's j.nr.
D81-3-2/87-0508, AMA's j.nr. 60-175-89) Sag nr. 2 Urigtige oplysninger om arbejde og sygdom på dagpengekortene  

 Arbejdsgivers arbejdssedler udfyldt forkert Et medlem arbejdede på deltid som afløser på et  

 plejehjem.
Dagpengekortene var påført forkerte oplysninger om  

 arbejdstimer og sygdom fra uge 48 i 1990 til uge 28 i 1991.
 Det fremgår, at medlemmet ved udfyldelse af dagpengekortene skrev af  

 efter arbejdsgiverens arbejdssedler, som arbejdsgiveren havde udfyldt  

 forkert.
 Medlemmet og arbejdsgiveren forklarede, at der var sket fejl fra flere  

 sider, og at de fejlagtige oplysninger om sygdom skyldtes tvivl om, hvordan  

 dagpengekortene skulle udfyldes.
 Arbejdsløshedskassen fandt, at medlemmet skulle betale i alt  

 2.525 kr. tilbage til kassen og gennemgå en effektiv karantæne  

 på 37 timer.
 DfA var af den opfattelse, at der var tale om svigagtigt forhold  

 fra medlemmets side, da medlemmet havde været sygemeldt i uge 50 i 1990  

 og i ugerne 8, 18 og 23 i 1991, men havde skrevet 0 på dagpengekortene  

 de pågældende uger.
DfA ændrede i øvrigt tilbagebetalingsbeløbet  

 til i alt 3.569 kr., hvorefter karantænen for svigagtig adfærd  

 blev fastsat til 170 timers effektiv karantæne.
DfA lagde herved  

 vægt på, at det fremgår af dagpengekortene, at der er pligt  

 til at oplyse om alt arbejde og sygdom i en ledighedsperiode, og at medlemmet  

 på tro og love har erklæret, at oplysningerne er rigtige.
Ankenævnet fandt det ikke sandsynliggjort, at der fra  

 medlemmets side har været tale om bevidst afgivelse af urigtige  

 oplysninger på dagpengekortene med henblik på at opnå en  

 uberettiget ydelse.
Ankenævnet fandt derfor, at medlemmet kun skulle  

 gennemgå en effektiv karantæne på 37 timer for uagtsomhed  

 over for kassen.
(DfA's j.nr. 92-635-249, AMA's j.nr. 1992-1-0281) Sag nr. 3 Urigtige oplysninger om 3,5 timers arbejde på  

 dagpengekortet Medlemmet oplyste på sit dagpengekort for uge 30 i  

 1990, at hun ikke havde arbejde (0-dagpengekort).
Arbejdsgiveren oplyste derimod, at medlemmet fredag i  

 denne uge havde arbejdet 3,5 timer.
Hun ophørte samme dag.
 Medlemmet forklarede, at hun glemte at skrive timerne  

 på, og at der ikke var tale om nogen bevidst handling fra hendes side,  

 hvorfor sanktion efter cirkulæret ikke burde pålægges  

 hende.
 Arbejdsløshedskassen fandt, at medlemmet  

 skulle betale i alt 673 kr. tilbage og gennemgå en effektiv  

 karantæne på 60 timer.
 DfA fandt, at medlemmet skulle betale i alt 673 kr.  

 tilbage til kassen.
DfA fandt også, at medlemmet havde handlet  

 svigagtigt over for arbejdsløshedskassen, og at medlemmet derfor  

 skulle gennemgå en effektiv karantæne på 60 timer.
DfA  

 lagde vægt på, at der på dagpengekortene står, at  

 medlemmet har pligt til at oplyse om alt arbejde, såvel lønnet  

 som ulønnet, og at medlemmet ved sin underskrift på tro og love  

 har erklæret, at oplysningerne er rigtige.
Ankenævnet fandt det ikke  

 tilstrækkeligt godtgjort, at medlemmet bevidst havde afgivet urigtige  

 oplysninger for derved at modtage dagpenge med urette.
Imidlertid fandt  

 ankenævnet, at forholdet måtte anses for at være af en  

 sådan grovere karakter, at medlemmet skulle gennemgå en effektiv  

 karantæne på 37 timer.
(DfA's j.nr.
D77-010-1/91-0016, AMA's j.nr.  

 1992-1-507) Sag nr. 4 Manglende oplysning om udbetaling af løn  

 Ikke tidsmæssig sammenfald mellem udbetaling af løn og  

 dagpenge Medlemmet traf den 30. maj 1989 aftale om ansættelse som  

 sekretær med tiltrædelse samme dag.
 På dagpengekortet og erklæring vedrørende  

 feriedagpengeberegning oplyste medlemmet, at hun startede den 6. juni 1989.  

 På ledighedserklæringen havde hun oplyst, at hun startede den 30.  

 maj 1989, men rettede det senere til 6. juni 1989.
Medlemmet forklarede, at det var meningen, at hun skulle starte arbejde  

 den 30. maj 1989, men at hun rent faktisk startede den 6. juni 1989, fordi  

 hendes chef var på rejse, og fordi afdelingen var i gang med at  

 udskifte EDB-udstyret.
Man blev derfor enige om, at det var bedst, at hun  

 først startede den 6. juni.
Arbejdsgiveren oplyste telefonisk, at det hverken var muligt at be- eller  

 afkræfte, om medlemmet startede den 30. maj eller den 6. juni 1989.  

 Senere bekræftede arbejdsgiveren dog skriftligt, at medlemmet havde  

 fået løn fra den 30. maj 1989, selv om hun først startede  

 den 6. juni 1989. Årsagen hertil var "forvirring på grund af  

 rejser m. m." Arbejdsløshedskassen traf afgørelse om, at medlemmet  

 skulle betale i alt 2.334 kr. tilbage og indstillede, at medlemmet skulle  

 gennemgå en effektiv karantæne på 120 timer.
DfA tiltrådte arbejdsløshedskassens afgørelse  

 og indstilling og begrundede afgørelsen med, at medlemmet ved ikke at  

 oplyse om ansættelsen den 30. maj 1989 havde tilsidesat  

 oplysningspligten i et sådant omfang, at der var tale om svig.
DfA  

 lagde her vægt på, at medlemmet måtte vide, fra hvilken  

 dato hun var ansat og fik løn.
 Ankenævnet fandt ikke, at det var tilstrækkelig  

 godtgjort, at medlemmet havde haft forsæt til både at modtage  

 dagpenge og løn fra den 30. maj til den 5. juni 1989. Ankenævnet  

 lagde blandt andet vægt på, at der ikke synes at have været  

 tidsmæssig sammenfald mellem udbetalingen af dagpenge og udbetaling af  

 løn i perioden.
 Ankenævnet anså derfor medlemmets forseelse for at være  

 uagtsom.
(DfA's j.nr. 92-635-289, AMA's j.nr. 1992-1-0560) Sag nr. 5 Manglende oplysning om en uges arbejde på dagpengekortet  

 Medlemmet oplyste selv om fejlen kort tid efter udbetalingen Et medlem oplyste den 7. november 1994 på sit  

 dagpengekort for uge 44 i 1994, at han i denne uge havde 0 arbejdstimer.
 Medlemmet havde imidlertid 36 arbejdstimer i denne  

 uge.
Den 14. november 1994 henvendte medlemmet sig i  

 arbejdsløshedskassen og oplyste, at det var en tanketorsk, at han ikke  

 havde skrevet arbejdstimerne på dagpengekortene.
Begrundelsen var, at  

 han havde vænnet sig til at skrive 0 hele vejen igennem.
 Arbejdsløshedskassen traf afgørelse  

 om, at medlemmet skulle betale det fejlagtigt udbetalte dagpengebeløb  

 tilbage til kassen og indstillede til DfA, at han skulle gennemgå en  

 effektiv karantæne på 100 timer.
DfA var enig med arbejdsløshedskassen i  

 tilbagebetalingskravet.
DfA fandt også, at medlemmet skulle  

 gennemgå en effektiv karantæne på 100 timer.
 DfA lagde vægt på:
- På dagpengekortet står der, at medlemmet har pligt til at  

 oplyse om alt arbejde i en ledighedsperiode.
- Medlemmet havde ved sin underskrift på tro og love erklæret,  

 at oplysningerne på dagpengekortene var rigtige.
- Medlemmet havde underskrevet dagpengekortet umiddelbart efter, at han  

 havde udført arbejdet hos arbejdsgiveren.
 Ankenævnet lagde til grund, at medlemmet den  

 9. november 1994 fik udbetalt dagpenge for uge 44 i 1994, og at han herefter  

 den 15. november 1994 henvendte sig i arbejdsløshedskassen for at  

 få fejlen rettet.
 Ankenævnet fandt på dette grundlag ikke  

 tilstrækkelig grund til at antage, at medlemmet bevidst havde afgivet  

 urigtige oplysninger om arbejdstimer for at modtage dagpenge med urette.  

 Medlemmet skulle derfor kun gennemgå en effektiv karantæne  

 på 37 timer for uagtsomt at have udfyldt dagpengekortet for uge 44 i  

 1994 forkert.
(DfA's j.nr. 95-6351-2297, AMA's j.nr. 1995-1-2672) Sag nr. 6 Urigtige oplysninger om honorararbejde på dagpengekortene  

 Ordningen med frivillige, ulønnede aktiviteter På sine dagpengekort for ugerne 9 - 15 i 1994 (den  

 1. marts til den 17. april) oplyste medlemmet, at han havde haft 0  

 arbejdstimer og ikke nogen indtægt.
 Medlemmet blev den 16. februar 1994 valgt som  

 bestyrelsesmedlem i foreningen "...... Dillen". Foreningen havde til  

 formål at yde støtte til projektet "..... Regnskov".
Den 6. april 1994 blev der aftalt en honorarbetaling til  

 medlemmet på kr. 30.000 pr. måned for hans arbejdsindsats i  

 månederne marts, april og maj 1994 under forudsætning af, at der  

 var likviditet til honoreringen, og at han opnåede et aftalt resultat  

 af arbejdet.
Honoraret for marts måned blev udbetalt til medlemmet den  

 12. april 1994, og honoraret for april blev udbetalt primo maj 1994.
Medlemmet har forklaret, at han på intet tidspunkt  

 har begået svig over arbejdsløshedskassen.
Det frivillige  

 arbejde, som han har udført i støtteforeningen, var  

 udført i henhold til "forsøgsperioden med frivillige,  

 ulønnede aktiviteter i Danmark" og efter vejledning fra afdelingen.  

 Det kan ikke være i strid med arbejdsløshedsforsikringsloven, at  

 han fortsætter det samme arbejde i foreningen, men får 90.000 kr.  

 i honorar, hvis han skaffer 1 million kr. i sponsoraftaler.
Han har  

 også forklaret, at de 30.000 kr., der blev udbetalt i april  

 måned, var et acontobeløb, som skulle betales tilbage, hvis  

 målet ikke blev nået.
Arbejdsløshedskassen fandt, at medlemmet  

 havde modtaget dagpenge med urette, og at han skulle slettes som medlem for  

 svig.
Kassen henviste til, at der ifølge afdelingen ikke var  

 indgået nogen aftale om frivillige ulønnede aktiviteter, idet  

 man normalt udfylder en erklæring, når medlemmer ønsker at  

 være omfattet af denne ordning, og at medlemmets aktiviteter i marts og  

 april 1994 ikke kunne være omfattet af denne ordning, da medlemmet  

 modtog honorar for sit arbejde.
 DfA var enig med arbejdsløshedskassen i, at  

 medlemmet ikke var omfattet af ordningen med frivillige, ulønnede  

 aktiviteter, da han modtog honorar for sit arbejde.
 DfA var også enig med arbejdsløshedskassen i,  

 at der skulle ske fradrag i dagpengene ved hjælp af omregningssatsen,  

 og at medlemmet derfor skulle betale i alt 16.398 kr. tilbage til kassen.
DfA fandt imidlertid ikke, at det var tilstrækkeligt  

 godtgjort, at medlemmet bevidst afgav urigtige oplysninger for derved at  

 modtage dagpenge med urette.
DfA lagde herved vægt på, at  

 medlemmet ikke på tidspunktet for arbejdets udførelse modtog  

 løn, og at der var tale om foreningsarbejde.
Endelig lagde DfA  

 vægt på medlemmets forklaring om, at han havde opfattet arbejdet  

 som "frivillig, ulønnet medvirken".
På baggrund heraf anså DfA forholdet for  

 uagtsomt, da medlemmet burde have rettet henvendelse til kassen, da han  

 modtog sit honorar, fordi det på dette tidspunkt måtte have  

 stået ham klart, at der ikke længere var tale om ulønnet  

 arbejde.
Medlemmet skulle derfor gennemgå en effektiv karantæne  

 på 37 timer.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 95-6351-2328, AMA's j.nr. 1995-1-2803) C.
Andre forhold Sag nr. 1 Manglende oplysning om ansøgning og tilkendelse af  

 førtidspension  

 Oplysning til HK-personale om ansøgningen På sin ledighedserklæring af 6. juni 1990  

 svarede medlemmet nej til spørgsmålet, om han modtager  

 førtidspension eller har søgt herom.
 Den 23. december 1991 modtog DfA en meddelelse fra  

 kommunen om, at medlemmet havde søgt helbredsbetinget  

 førtidspension, og at denne var tilkendt med virkning fra den 1. juni  

 1991. Det blev oplyst, at medlemmet havde søgt pensionen den 20. maj  

 1991.
 Medlemmet forklarede, at han to gange over for  

 HK-personale havde oplyst, at han havde søgt pension uden at han der  

 havde fået oplyst, at han ikke samtidig kunne modtage dagpenge, og  

 kommunen oplyste heller ikke herom.
 Arbejdsløshedskassen fandt, at medlemmet  

 skulle betale i alt 21.740 kr. tilbage fra ansøgningstidspunktet og  

 slettes for svig over for kassen.
 DfA var enig i tilbagebetalingskravet, men fandt  

 ikke grundlag for at anse forholdet for at være svigagtigt.
 Ankenævnet tiltrådte DfA's  

 afgørelse, da man ikke fandt det godtgjort, at medlemmet bevidst havde  

 fortiet, at han havde søgt om pension.
(DfA's j.nr. 92-642-74, AMA's j.nr.1992-1-037) Sag nr. 2 Afslag på tilbudt arbejde på grund af sygdom  

 Medlemmet oplyste ikke om sygdommen på dagpengekortet Den 28. februar 1996 tilbød AF telefonisk medlemmet  

 arbejde på en restaurant.
Medlemmet afslog imidlertid arbejdet, fordi  

 hun var syg.
 Medlemmet oplyste ikke på dagpengekortet, at hun var  

 syg den 28. og 29. februar 1996.
Arbejdsløshedskassen fandt, at det kunne  

 bebrejdes medlemmet, at hun ikke havde oplyst om sin sygdom på  

 dagpengekortet.
Der var tale om skødesløshed fra medlemmets  

 side, og medlemmet skulle derfor betale i alt 1.046,- kr. tilbage til kassen  

 og gennemgå en effektiv karantæne på 37 timer.
 DfA fandt derimod, at medlemmet ved ikke at oplyse  

 om sin sygdom den 28. og 29. februar 1996 på dagpengekortet havde givet  

 urigtige oplysninger, der var af betydning for retten til dagpenge.
 Medlemmet skulle derfor betale i alt 1.046,- kr. tilbage  

 til arbejdsløshedskassen.
 DfA fandt det også tilstrækkeligt godtgjort,  

 at medlemmet bevidst havde givet urigtige oplysninger for at få  

 dagpenge med urette.
 Der var derfor begået et svigagtigt forhold, og  

 medlemmet skulle derfor gennemgå en effektiv karantæne på  

 60 timer, jf. arbejdsløshedsforsikringslovens § 86, stk. 1.
Ankenævnet fandt derimod ikke, at det var  

 tilstrækkeligt godtgjort, at medlemmet bevidst afgav urigtige  

 oplysninger på dagpengekortet.
Nævnet lagde herved vægt  

 på, at medlemmet ikke modtog nogen form for økonomisk  

 dobbeltdækning på de dage, hvor hun modtog dagpenge med  

 urette.
Ankenævnet fandt derfor, at afgivelsen af de  

 urigtige oplysninger måtte anses for at være et uagtsomt forhold  

 fra medlemmets side.
Medlemmet skulle derfor gennemgå en effektiv  

 karantæne på 37 timer, jf. arbejdsløshedsforsikringslovens  

 § 87, stk. 3.
(DfA s j.nr. 96-6351-4064, AMA s j.nr. 1997-1-4520) Sag nr. 3 Sygdom og udbetaling af supplerende dagpenge  

 Medlemmet oplyste om arbejdstimer på dagpengekortet under sygdom Medlemmet var ansat med en arbejdstid på 25,5 timer  

 om ugen.
Hun var forsikret på fuld tid og havde  

 frigørelsesattest.
Hun modtog derfor supplerende dagpenge.
 Det er oplyst, at medlemmet har fået sygedagpenge  

 for den 18. og 19. september 1995. Der var ikke oplyst om sygdom på det  

 relevante dagpengekort.
Medlemmet forklarede, at hun ikke vidste, at hun skulle  

 skrive sygdom på dagpengekortene.
Hun havde oplyst det antal  

 arbejdstimer på dagpengekortene, som hun normalt havde de  

 pågældende dage, og som hun modtog løn for under sygdom.  

 Hun forklarede også, at det ikke var korrekt, at hun havde fået  

 både supplerende dagpenge og sygedagpenge.
Det var hendes arbejdsgiver,  

 der havde søgt om arbejdsgiverrefusion efter at have udbetalt  

 løn for sygedagene.
 Arbejdsløshedskassen traf afgørelse  

 om, at medlemmet skulle betale 723 kr. tilbage, som hun med urette havde  

 fået udbetalt i supplerende dagpenge for den 18. og 19. september  

 1995.
Arbejdsløshedskassen fandt også, at  

 undladelse af at oplyse om sygdom på dagpengekortene måtte  

 betragtes som uagtsom forseelse.
Den manglende oplysning om i alt 4,8 timer  

 (forskellen mellem det normale antal arbejdstimer og løntimer plus  

 sygetimer i uge 38) var af så ringe omfang, at der ikke skulle  

 pålægges sanktion.
 DfA var enig med arbejdsløshedskassen i, at  

 medlemmet skulle betale 732 kr. tilbage, som medlemmet uberettiget havde  

 fået udbetalt for sygedagene.
 DfA fandt, at forholdet måtte betragtes som  

 svigagtigt, og at medlemmet som følge heraf skulle gennemgå en  

 effektiv karantæne på 60 timer.
 DfA lagde blandt andet vægt på, at medlemmet  

 ikke efterfølgende, da dagpengene kom til udbetaling, havde henvendt  

 sig til arbejdsløshedskassen og oplyst om sygdommen.
Arbejdsløshedskassen klagede på vegne af  

 medlemmet.
Kassen gjorde gældende, at medlemmet ved at undlade at  

 oplyse om sygefraværet reelt opgav 4,8 timer for lidt, men at reglen om  

 mindsteudbetaling bevirkede, at hun fik udbetalt dagpenge for i alt 11,5  

 timer for meget.
Kassen gjorde også gældende, at medlemmet ikke  

 modtog dækning i form af sygedagpenge.
Ankenævnet var enig med DfA i, at medlemmet  

 skulle betale 723 kr. tilbage.
Ankenævnet lagde vægt på, at  

 fejludbetalingen skyldtes medlemmets ukorrekte oplysninger om sygdommen  

 på dagpengekortet.
 Ankenævnet fandt det dog ikke godtgjort, at  

 medlemmet bevidst undlod at oplyse om sygdom på dagpengekortet for  

 derved at få udbetalt dagpenge, som hun ikke var berettiget til.
 Ankenævnet lagde vægt på:
- Medlemmet fik udbetalt det samme beløb for sygedagene, som  

 når hun var i arbejde, da hun også for sygedagene fik løn  

 fra arbejdsgiveren og supplerende dagpenge fra  

 arbejdsløshedskassen.
- Medlemmet fik ikke udbetalt både dagpenge og sygedagpenge, da det  

 var arbejdsgiveren, der efterfølgende bad kommunen om refusion for  

 lønudgiften under sygdom.
 Ankenævnet fandt derfor, at medlemmets ukorrekte  

 oplysninger på dagpengekortet måtte betragtes som en uagtsom  

 forseelse, da det kunne bebrejdes hende, at hun ikke var tilstrækkelig  

 omhyggelig, da hun udfyldte dagpengekortet.
 Da sygdom er et af de forhold, som man skal oplyse om  

 på dagpengekortet, fandt ankenævnet, at den udviste grad af  

 uagtsomhed gav grundlag for at pålægge medlemmet en effektiv  

 karantæne på 37 timer.
 (DfA's j.nr. 95-437-322, AMA's j.nr. 1996-1-3554).
Sag nr. 4 Sygdom samtidig med udbetaling af supplerende dagpenge  

 Medlemmet oplyste om arbejdstimer på dagpengekortet under sygdom Et medlem var deltidsansat og fik som følge heraf  

 udbetalt supplerende dagpenge fra den 25. april til den 4. juli 1994.
Medlemmet blev opsagt den 23. juni 1994 med sidste  

 arbejdsdag den 7. juli 1994, da han på grund af sygdom ikke kunne  

 forventes at genoptage arbejdet foreløbig.
Sygdommen havde varet fra  

 den 6. maj til den 10. juli 1994, og der var udbetalt sygedagpenge fra den 4.  

 maj til den 10. juli 1994.
 Medlemmet havde ikke oplyst om sygdommen på  

 dagpengekortene.
 Medlemmet forklarede, at han ikke var opmærksom  

 på, at han skulle oplyse om sygdom på dagpengekortene, men kun om  

 de arbejdstimer, der blev udbetalt løn for under sygdommen, da han  

 ikke var ansat på fuld tid.
Arbejdsløshedskassen fandt, at medlemmet  

 skulle betale i alt 11.743 kr. tilbage til kassen og indstillede til DfA, at  

 medlemmet for svig skulle gennemgå en effektiv karantæne på  

 540 timer, fordi han havde modtaget supplerende dagpenge samtidig med, at han  

 var syg.
Medlemmet havde skrevet arbejdstimer på dagpengekortene  

 på trods af sygdommen.
DfA var enig i, at medlemmet skulle gennemgå  

 en effektiv karantæne på 540 timer på grund af svig over  

 for arbejdsløshedskassen.
DfA henviste til kassens begrundelse.
 I sin klage forklarede medlemmet, at han den 6. maj 1994  

 faldt om på sin arbejdsplads og derefter blev sygemeldt af psykiske og  

 fysiske årsager, idet han umiddelbart før var blevet separeret  

 og havde mistet sin bolig, ligesom han 14 dage tidligere var startet på  

 en ny, stressende arbejdsplads.
 Ankenævnet fandt det ikke  

 tilstrækkeligt godtgjort, at medlemmet bevidst havde fortiet  

 oplysninger om sin sygdom for derved at modtage dagpenge med urette.
 Medlemmet skulle derfor alene idømmes en effektiv  

 karantæne på 37 timer for uagtsomhed.
(DfA's j.nr. 94-6351-1870, AMA's j.nr. 1994-1-2396) Sag nr. 5 Udbetaling af syge/barselsdagpenge på grund af  

 graviditetsproblemer  

 Samtidig udbetaling af feriedagpenge Et medlem ansøgte den 26. september 1995 om  

 feriedagpenge fra den 27. december 1995 til den 2. januar 1996.
 Medlemmet fik derfor udbetalt feriedagpenge for 3 dage i  

 uge 52 i 1995 og for en dag i uge 1 i 1996.
 Social- og sundhedsforvaltningen i ...... kommune oplyste,  

 at man efter anmodning om dagpenge/arbejdsgiverrefusion havde udbetalt  

 syge/barselsdagpenge til medlemmet fra den 18. til den 31. december 1995 og  

 for den 1. januar 1996.
Medlemmet forklarede, at hun var blevet sygemeldt den 18.  

 december 1995 på grund af graviditetsproblemer.
Hun havde derfor glemt  

 alt om ferie og feriedagpenge, som hun tidligere havde søgt om.
Hun  

 beklagede, at hun ikke selv havde fundet fejlen.
 Arbejdsløshedskassen oplyste, at medlemmet  

 ikke selv havde oplyst kassen om sygdommen.
 Arbejdsløshedskassen fandt derfor, at medlemmet  

 skulle betale 2.044,- kr. tilbage, jf. arbejdsløshedsforsikringslovens  

 § 75h, stk. 4, og § 86, stk. 1. Kassen fandt også, at medlemmet skulle  

 gennemgå en effektiv karantæne på 37 timer for uagtsomhed  

 over for kassen.
DfA var enig med arbejdsløshedskassen i, at  

 medlemmet skulle betale 2.044,- kr. tilbage til kassen.
Derimod fandt DfA, at  

 medlemmet for svig over for kassen skulle gennemgå en effektiv  

 karantæne på 90 timer.
DfA lagde vægt på, at det fremgik af  

 anmodningen om feriedagpenge, at hvis ferie ikke holdes som oplyst, skal  

 arbejdsløshedskassen straks have meddelelse herom.
Da feriedagpengene  

 ifølge kassen var til rådighed den 22. december 1995, hvor  

 medlemmet allerede var sygemeldt, burde hun på dette tidspunkt have  

 henvendt sig til kassen.
Arbejdsløshedskassen klagede over denne  

 afgørelse.
Kassen anførte, at der var tale om en forseelse af  

 ringe omfang (4 dage med feriedagpenge), og at årsagen til  

 fejludbetalingen skyldtes sygdom/barsel.
 Ankenævnet lagde vægt på, at  

 medlemmet på grund af skødesløshed ikke orienterede  

 arbejdsløshedskassen om, at hun blev meldt syg den 18. december 1995  

 og derfor ikke var berettiget til at modtage feriedagpenge fra den 27.  

 december 1995 til den 2. januar 1996.
 Ankenævnet fandt det derfor ikke godtgjort, at  

 medlemmet bevidst fortiede oplysninger over for arbejdsløshedskassen  

 for at få feriedagpenge med urette.
 Ankenævnet fandt derfor, at medlemmet alene skulle  

 gennemgå en effektiv karantæne på 37 timer for uagtsomhed  

 over for arbejdsløshedskassen.
(DfA's j.nr. 96-437-913, AMA's j.nr. 1996-1-3766) Sag nr. 6 Urigtige oplysninger om arbejde, der er etableret med  

 tilskud fra det offentlige Et medlem havde et tidsbegrænset  

 ansættelsesforhold ved Københavns Kommune fra den 4. maj til den  

 30. november 1993. Arbejdsforholdet var etableret med tilskud efter lov om  

 kommunal beskæftigelsesindsats.
 Medlemmet meldte sig ledig den 2. december 1993. På  

 ledighedserklæringen svarede medlemmet "nej" til  

 spørgsmålet om, hvorvidt ansættelsesforholdet var  

 etableret med tilskud fra det offentlige.
 Medlemmet forklarede, at da hun blev ledig, tog hun alle  

 sine papirer med til arbejdsløshedskassen og spurgte, hvorledes hun  

 skulle udfylde ledighedserklæringen.
Medlemmet forklarede også, at hun blev spurgt, om  

 arbejdet var et jobtilbud eller ej.
Hun svarede hertil, at det var hun ikke  

 berettiget til, men det var en anden ordning, som kommunen betalte.
Til  

 spørgsmålet, om det var støttet arbejde eller ej, sagde  

 de i receptionen, at hun skulle krydse af, at det var det ikke.
Hun beklager,  

 at de ikke tog kopi af hendes kontrakt dengang.
 Arbejdsløshedskassen traf afgørelse  

 om, at medlemmet ikke havde været berettiget til at modtage dagpenge  

 fra uge 48 i 1993 til uge 20 i 1994, da hun ved sin ledighedsmeldelse den 2.  

 december 1993 ikke opfyldte arbejdskravet i  

 arbejdsløshedsforsikringslovens dagældende § 55, stk. 1.  

 Medlemmet havde derfor fået udbetalt i alt  62.103 kr. for meget i  

 dagpenge.
Arbejdsløshedskassen gjorde i sin afgørelse  

 gældende, at der ikke var noget af personalet, der havde vejledt som  

 påstået af medlemmet.
Det var kassens opfattelse, at der ikke var  

 nogen tvivl om, at når et arbejdsforhold har været etableret med  

 tilskud fra det offentlige, så skal dette udtrykkelig afkrydses  

 på ledighedserklæringen, hvilket klart fremgår af  

 denne.
Arbejdsløshedskassen fandt derfor, at medlemmet  

 skulle betale det nævnte beløb tilbage til kassen.
Kassen traf  

 endelig afgørelse om, at medlemmet for sin uagtsomme adfærd  

 skulle gennemgå en effektiv karantæne af en uges varighed.
 DfA var enig med arbejdsløshedskassen i, at  

 medlemmet ikke opfyldte arbejdskravet fra den 2. december 1993, og at hun som  

 følge heraf skulle betale i alt 62.103 kr. tilbage til kassen.
 DfA var også enig med arbejdsløshedskassen i,  

 at medlemmet for uagtsom adfærd over for kassen skulle gennemgå  

 en effektiv karantæne af en uges varighed.
 Ankenævnet tiltrådte DfA's  

 afgørelse.
 Ankenævnet lagde vægt på, at det fremgik  

 af medlemmets ansættelsesbevis, at hun var ansat efter lov om en  

 kommunal beskæftigelsesindsats, og at hun på  

 ledighedserklæringen havde svaret "nej" til, at arbejdsforholdet var  

 etableret med tilskud fra det offentlige, uden at hun havde gjort  

 opmærksom på ansættelsesbrevet.
DfA's j.nr. 94-6351-1917, AMA's j.nr. 1995-1-2573) Sag nr. 7 Medlemmet fik feriedagpenge for en dag, hvor hun var i  

 arbejde Ved ansøgning af 20. august 1996 anmodede medlemmet  

 om feriedagpenge fra og med den 12. til og med den 13. august 1996.
 Den 3. september 1996 meddelte arbejdsløshedskassen  

 hende, at feriedagpengene ville være til disposition den 9. september  

 1996.
 Arbejdsgiveren oplyste imidlertid, at medlemmet arbejdede  

 7,5 timer den 13. august 1996.
 Medlemmet forklarede, at hun havde udfyldt  

 ansøgningen forkert, da hun havde ferie den 12. august 1996, men ikke  

 den 13. august 1996.
 Arbejdsløshedskassen fandt, at medlemmet  

 skulle betale i alt 523,- kr. tilbage til kassen, da hun ikke havde holdt  

 ferie den 13. august 1996.
 Arbejdsløshedskassen mente også, at forholdet  

 var uagtsomt, og medlemmet skulle derfor gennemgå en effektiv  

 karantæne på 37 timer.
I sin klage anførte medlemmet, at hun lavede en  

 fejl, da hun udfyldte ansøgningen.
Da hun skrev den 12. til den 13.  

 august 1996, troede hun, at der var tale om én dag.  

 Efterfølgende blev hun opmærksom på, at der på  

 blanketten stod til og med.
Hun gjorde også gældende, at det var  

 meget at få 37 timers karantæne for så lidt.
Det drejede  

 sig kun om en dag, i alt 523,- kr., og det var en simpel fejl.
 DfA var enig med arbejdsløshedskassen i, at  

 medlemmet skulle betale i alt 523,- kr. tilbage til kassen.
 DfA fandt også, at medlemmet havde handlet uagtsomt  

 over for arbejdsløshedskassen, og hun skulle derfor gennemgå en  

 effektiv karantæne på 37 timer.
 Ankenævnet tiltrådte DfA s  

 afgørelse.
 Ankenævnet lagde vægt på, at medlemmet  

 på ansøgningen anmodede om feriedagpenge for 2 dage, og at hun  

 ikke selv ved meddelelsen om udbetaling af feriedagpenge opdagede fejlen og  

 gjorde kassen opmærksom herpå.
(DfA s j.nr. 96-661-891, AMA s j.nr. 1997-1-4702) Sag nr. 8 Udbetaling af løn samtidig med feriedagpenge Medlemmet var ansat i et arbejdstilbud på et  

 postkontor og havde arbejdet på fuld tid i uge 30 i 1993.
 Den 12. juli 1993 anmodede medlemmet om feriedagpenge fra  

 den 19. juli til den 31. juli 1993 (ugerne 29 og 30 i 1993). Medlemmet  

 oplyste, at han ikke fik løn under den ønskede ferie, og  

 arbejdsløshedskassen udbetalte på dette grundlag feriedagpenge  

 for 12 dage.
 Efter arbejdsophøret oplyste medlemmet på sin  

 erklæring om fravær af 8. oktober 1993, at han holdt ferie fra  

 den 19. juli til den 24. juli 1993.
 Medlemmet forklarede, at postvæsenet ikke  

 ønskede, at han holdt mere end 6 dages ferie, og at han ikke lagde  

 mærke til, hvor mange feriedagpenge der gik ind på hans  

 konto.
 Arbejdsløshedskassen traf afgørelse  

 om, at medlemmet skulle betale de udbetalte feriedagpenge, i alt 2.106 kr.,  

 tilbage til kassen.
Arbejdsløshedskassen indstillede også til  

 DfA, at medlemmet skulle gennemgå 100 timers effektiv karantæne  

 for svig over for kassen, da han ikke havde oplyst om, at han modtog  

 løn samtidig med, at han modtog feriedagpenge.
Kassen havde også  

 lagt vægt på, at medlemmet ikke havde reageret over for kassen  

 ved udbetalingen, og at kassen selv havde konstateret forholdet.
 DfA var enig med arbejdsløshedskassen i, at  

 medlemmet skulle gennemgå 100 timers effektiv karantæne, da det  

 måtte stå medlemmet klart, at han ikke kunne modtage løn  

 samtidig med feriedagpenge, og at han fik feriedagpengene udbetalt i netop  

 den del af ferien, som han alligevel ikke holdt.
 DfA fandt derfor, at medlemmet senest på tidspunktet  

 for udbetalingen af feriedagpengene i medlemmets bank burde have oplyst  

 kassen om, at han havde været i arbejde i den ønskede ferie.
 Ankenævnet traf derimod afgørelse om,  

 at medlemmet alene skulle gennemgå en effektiv karantæne på  

 37 timer for groft uagtsomt forhold over for arbejdsløshedskassen.  

 Ankenævnet lagde herved vægt på, at medlemmet på sin  

 fraværserklæring af 8. oktober 1993 havde oplyst om den korrekte  

 ferieperiode, og at der derfor ikke var tilstrækkeligt grundlag for at  

 anse medlemmets forhold for at være svigagtigt.
(DfA's j.nr. 93-6351-1188, AMA's j.nr.1994-1-1802) Sag nr. 9 Efterlønsmodtager arbejder inden for 200 timers reglen som  

 beskikket vurderingsmand til vurdering af motorkøretøjer  

 Omregning af indtægten til timer Medlemmet overgik til efterløn den 1. marts  

 1992.
 På ansøgningen og  

 efterlønserklæringen svarede medlemmet nej til  

 spørgsmålet, om han havde bierhverv.
På efterlønserklæringen af 16. december  

 1992 med bilag oplyste medlemmet, at han havde haft 143 arbejdstimer med en  

 indtægt på 20.936,05,- kr.
På en efterfølgende  

 erklæring af 30. december 1992 svarede medlemmet nej til  

 spørgsmålet, om han i årets løb havde haft arbejde  

 ved borgerligt ombud, offentligt eller privat erhverv.
 Den 30. juli 1993 bad medlemmet  

 arbejdsløshedskassen bekræfte, at de 200 timer, som han  

 måtte arbejde, ikke blev påvirket af en fast timeløn  

 på ca. 200,- kr., fx ved modregning eller reduktion i efterløn.  

 Den 13. august 1993 bekræftede kassen, at timelønnen måtte  

 være den timeløn, som var gældende for det  

 pågældende arbejde, og at timerne skulle dokumenteres og  

 kontrolleres fra arbejdsgiverens side.
På efterlønserklæring med bilag for  

 1993 oplyste medlemmet, at han havde haft arbejde som lønmodtager, men  

 han svarede nej til spørgsmålet, om han var beskæftiget  

 ved borgerligt ombud, offentligt eller privat hverv.
Medlemmet oplyste  

 også, at han havde arbejdet 200 timer for Told- og Skattestyrelsen, og  

 at indtægten udgjorde 33.114,07,- kr.
På efterlønserklæring for 1994 med  

 bilag blev spørgsmålet om borgerligt ombud, offentlige og  

 private hverv ikke besvaret, og medlemmet oplyste et samlet timetal på  

 200 timer.
Indtægten var ikke oplyst.
 I november 1994 gjorde medlemmet  

 arbejdsløshedskassen opmærksom på, at en ændring af  

 vilkårene for hans arbejde ville medføre, at timeforbruget ville  

 blive udvidet fra 200 til 300 timer om året.
 Arbejdsløshedskassen blev herved opmærksom  

 på, at medlemmet arbejdede som vurderingsmand for Told- og  

 Skattestyrelsen, og at dette arbejde ikke blev betragtet som arbejde i  

 relation til 200 timers reglen, men som et offentligt hverv.
 Arbejdsløshedskassen gjorde derfor medlemmet  

 opmærksom på de gældende regler for offentlige hverv,  

 herunder at sådan beskæftigelse ikke kunne anses for arbejde, der  

 indgik under de 200 timer, men skulle medføre fradrag i  

 efterlønnen.
 Arbejdsløshedskassen fandt, at medlemmets  

 hverv som vurderingsmand var et offentligt hverv, og at indtægterne  

 herved for årene 1992 - 1994 skulle have medført fradrag i  

 efterlønnen i det omfang, at indtægten ikke (efter omregning til  

 timer ved hjælp af omregningssatsen) kunne opgøres inden for de  

 200 timer.
 Fradragsbeløbene blev opgjort til i alt 28.110,-  

 kr., som medlemmet skulle betale tilbage til kassen.
Arbejdsløshedskassen fandt også, at medlemmet  

 skulle gennemgå en effektiv karantæne på 37 timer.
Kassen  

 lagde vægt på, at medlemmet ikke på noget tidspunkt havde  

 gjort kassen opmærksom på, at han var beskæftiget med et  

 offentligt hverv til trods for, at ansøgningen om efterløn og  

 efterlønserklæringer gav mulighed for at oplyse herom.
 DfA lagde til grund, at medlemmet siden den 1.  

 september 1990 havde været beskikket som vurderingsmand til vurdering  

 af motorkøretøjer.
 DfA lagde også til grund, at medlemmet bestred dette  

 hverv, da han overgik til efterløn den 1. marts 1992, og at hans  

 indtægter herved udgjorde følgende:
 1992: 20.936,05 kr.
 1993: 37.253,00 kr.
 1994: 49.942,00 kr.
DfA fandt derfor, at indtægten fra medlemmets hverv  

 som vurderingsmand skulle medføre fradrag i efterlønnen, i det  

 omfang indtægten ikke kunne opgøres inden for 200 timers reglen  

 ved brug af omregningssatsen.
Da der ikke var sket fradrag efter reglerne,  

 var der fejlagtigt udbetalt for meget efterløn.
 Da medlemmet hverken ved overgang til efterløn  

 eller på de senere erklæringer oplyste om hverv som  

 vurderingsmand, fandt DfA, at medlemmet havde udvist en sådan grad af  

 uagtsomhed, at der var grund til at kræve den fejludbetalte  

 efterløn på i alt 26.810,- kr. tilbagebetalt.
 DfA fandt også, at medlemmet skulle gennemgå  

 en effektiv karantæne på 37 timer på grund af  

 uagtsomhed.
 DfA lagde herved vægt på, at medlemmet ved kun  

 at oplyse om lønarbejdet på efterlønserklæringen  

 fra 1992 og ikke angive arbejdsgiverens navn og ved på den senere  

 erklæring at svare nej til spørgsmålet, om han i  

 årets løb havde haft arbejde ved borgerligt ombud, offentlige  

 eller private erhverv, igen havde forholdt arbejdsløshedskassen  

 oplysninger, som kunne have betydning for udbetalingen af  

 efterløn.
 DfA lagde også vægt på, at medlemmet ved  

 på efterlønserklæringen fra 1993 at svare nej til  

 spørgsmålet, om han havde arbejde ved borgerligt ombud,  

 offentlige og private erhverv på ny forholdt  

 arbejdsløshedskassen oplysninger af betydning for retten til  

 efterløn.
 Ankenævnet tiltrådte DfA's  

 afgørelse med henvisning til den givne begrundelse.
(DfA's j.nr. 95-653-747, AMA's j.nr. 1996-1-3729) Sag nr. 10 Ophold i udlandet  

 Deltagelse i socialt hjælpearbejde i Letland Under en vejledningssamtale den 13. september 1995 oplyste  

 medlemmet til arbejdsløshedskassen, at han i juli 1995 havde deltaget  

 som chauffør på en tur til Riga.
Det fremgik af arbejdsløshedskassens notat af 28.  

 september 1995, som medlemmet havde underskrevet, at han fra den 12. - 23.  

 juli 1995 havde deltaget som chauffør i et hjælpeprojekt for  

 Aalborgs venskabsby Riga.
I denne periode modtog han dagpenge i stedet for  

 feriedagpenge, som han ikke var informeret om at kunne få, fordi kassen  

 havde nægtet ham feriedagpenge for perioden fra den 27. marts til den  

 29. april 1995 med den begrundelse, at kassen ikke godtog hans underskrift  

 med faksimilestempel.
 Aktiv Service bekræftede, at medlemmet havde  

 deltaget i socialt hjælpearbejde i Letland fra den 12. - 23. juli 1995.  

 Han modtog ikke løn under turen, men fik udbetalt 825,- kr. i  

 diæter.
Arbejdsløshedskassen fandt, at medlemmet  

 skulle betale 5.110,- kr. tilbage til kassen, som han havde modtaget med  

 urette.
Gælden ville blive udlignet ved indeholdelse i udbetaling af  

 feriedagpenge/dagpenge.
 Arbejdsløshedskassen var også af den  

 opfattelse, at medlemmet skulle gennemgå en effektiv karantæne  

 på 37 timer på grund af uagtsomhed.
 DfA var enig med arbejdsløshedskassen i, at  

 medlemmet skulle betale 5.110,- kr. tilbage.
 DfA var også enig med arbejdsløshedskassen i,  

 at medlemmet skulle pålægges en effektiv karantæne på  

 37 timer for uagtsomhed, jf. arbejdsløshedsforsikringslovens § 87,  

 stk. 3, da det ikke var godtgjort, at medlemmet bevidst havde udfyldt sine  

 dagpengekort forkert.
 DfA lagde vægt på:
- På dagpengekortene står der, at medlemmet har pligt til at  

 oplyse om ethvert forhold, der har betydning for retten til dagpenge,  

 herunder afholdelse af ferie.
- Et tidligere afslag på udbetaling af feriedagpenge berettigede ikke  

 til at udfylde dagpengekortene forkert.
- Medlemmet havde selv på eget initiativ efterfølgende oplyst,  

 at han havde været i udlandet Ankenævnet tiltrådte  

 afgørelsen.
 Ankenævnet lagde til grund, at medlemmet havde  

 opholdt sig i udlandet fra den 12. - 23. juli 1995 og derfor ikke stod til  

 rådighed for arbejdsmarkedet.
 Ankenævnet lagde herved vægt på, at  

 medlemmet burde have vidst, at han ikke var berettiget til dagpenge under sit  

 ophold i udlandet.
(DfA's j.nr. 94-6339-13, AMA's j.nr. 1996-1-3400) Sag nr. 11 Urigtige oplysninger om arbejde som  

 gæsteforsker Arbejdsløshedskassen konstaterede, at der var  

 uoverensstemmelser mellem medlemmets oplysninger på dagpengekortene for  

 uge 27 - 29 i 1995 og oplysningerne på lønsedlerne.
 Ifølge ansættelsesbrev af 26. juli 1995 blev  

 medlemmet ansat fra den 1. juli til den 31. oktober 1995 som  

 gæsteforsker ved Dansk Polarcenter.
På det dagpengekort, som er dateret den 20. juli  

 1995, oplyste medlemmet, at han i uge 27 havde ferie og i uge 28 og 29 i 1995  

 havde 0 arbejdstimer.
Medlemmet fik derfor udbetalt feriedagpenge og dagpenge  

 samtidig med, at han fik løn.
Arbejdsløshedskassen fandt, at medlemmet  

 skulle betale 7.685,- kr. tilbage til kassen, som han havde modtaget med  

 urette.
Kassen indstillede også til DfA, at medlemmet skulle  

 gennemgå en effektiv karantæne på 330 timer for svig over  

 for kassen.
I sin klage anførte medlemmet, at han havde handlet  

 uagtsomt i en presset situation.
Han henviste til, at hans situation var  

 kaotisk i slutningen af juli måned.
Det var endelig blevet klart, at  

 han var blevet ansat af Dansk Polarcenter, idet han med kort varsel skulle en  

 måned til Grønland og derfor havde svært ved at  

 tænke på andet.
Ved hjemkomsten havde han været så  

 optaget af sit nye arbejde, at han ikke huskede på denne sag.
 Medlemmet henviste også til, at det forhold, at der  

 er indsendt lønsedler for hele arbejdsperioden på 8  

 måneder i stedet for lønsedler for 7 måneder, som havde  

 været nok, sandsynliggør, at der ikke har været tale om  

 svig.
DfA var enig med arbejdsløshedskassen i, at  

 medlemmet skulle betale 7.685,- kr. tilbage til kassen.
DfA fandt også,  

 at medlemmet for svig over for kassen skulle gennemgå en effektiv  

 karantæne på 330 timer.
 Ved afgørelsen lagde DfA blandt andet vægt  

 på, at medlemmet havde udfyldt og underskrevet dagpengekortet den 20.  

 juli 1995. Det vil sige efter, at han havde været ansat hos Dansk  

 Polarcenter i ca. 3 uger.
 Ankenævnet fandt ikke, at der var  

 tilstrækkelig grund til at antage, at medlemmet havde handlet  

 svigagtigt ved at modtage dagpenge i ugerne 28 - 29 i 1995.
 Ankenævnet lagde vægt på, at medlemmet,  

 da han underskrev dagpengekortet den 20. juli 1995, endnu ikke havde  

 fået sit ansættelsesbrev, ifølge hvilket ansættelsen  

 løb fra den 1. juli 1995, og at han ifølge polarcentret holdt  

 ferie i sit hjem i ugerne 28 og 29 i 1995.
 Ankenævnet fandt derfor, at medlemmet havde handlet  

 uagtsomt, da han ikke efter at have fået ansættelsesbrevet af 26.  

 juli 1995 underrettede arbejdsløshedskassen om de urigtige oplysninger  

 på dagpengekortet af 20. juli 1995. Medlemmet skulle derfor  

 gennemgå en effektiv karantæne på 37 timer.
(DfA's j.nr. 96-6351-3336, AMA's j.nr. 1996-1-3742) III.
Opdeling af forseelsen i en svigsdel og  

 en  uagtsomhedsdel A.
Indledning Gennemgangen nedenfor er udtryk for en praksis, der er  

 udviklet i DfA.
Formålet er at give arbejdsløshedskasserne et  

 større kendskab til problemerne med opdeling af forseelsen i en  

 svigsdel og en uagtsomhedsdel.
Herved får kasserne lejlighed til under  

 sagsbehandlingen at oplyse sanktionssager også i lyset af denne  

 problemkreds.
Det betyder, at kassernes indstillinger til DfA om brug af  

 sanktion i større udstrækning kan tage højde for, om  

 sanktionen eventuelt skal opdeles.
Det understreges dog, at der altid skal ske en konkret  

 vurdering af, om der er tilstrækkeligt bevis for forsæt til  

 svig over for arbejdsløshedskassen.
Det gælder især i  

 tilfælde, hvor sanktionen deles op i en uagtsomhedsdel og en svigsdel.  

 I disse tilfælde kan man ikke statuere svig for hele forseelsen,  

 medmindre man konkret kan godtgøre, at medlemmet havde kendskab til,  

 at for eksempel en manglende frigørelsesattest ville betyde, at  

 medlemmet slet ikke var berettiget til dagpenge.
1. Tilfælde hvor der normalt ikke sker en opdeling af  

 forseelsen A.
Manglende oplysninger om arbejde og overarbejde Hvis et medlem undlader at oplyse om fx 50 timers arbejde  

 i en uge, betragtes både de manglende oplysninger om arbejde og de  

 manglende oplysninger om overskydende timer som et svigagtigt forhold.
Det  

 skyldes, at medlemmet er forpligtet til at oplyse om alle arbejdstimer,  

 herunder overarbejdstimer på dagpengekortene.
B.
Manglende oplysninger om arbejde og udbetalt godtgørelse for  

 1. og 2. ledighedsdag Hvis medlemmet undlader at oplyse om 2 ugers arbejde og  

 arbejdsgivergodtgørelse for 1. og 2.  ledighedsdag, som medlemmet rent  

 faktisk har fået, eller som medlemmet må antages at vide, at han  

 eller hun havde ret til, sker der ikke nogen opdeling af forseelsen.
Det  

 skyldes, at medlemmet har pligt til at oplyse om alt arbejde al indtægt  

 på dagpengekortene, og at dagpengekortet nu konkret angiver, at man  

 skal oplyse, om man har ret til dagpengegodtgørelse for 1. og 2.  

 ledighedsdag.
C.
Manglende oplysning om arbejde og sygdom, ferie mv. i tilknytning  

 til arbejdsforholdet Hvis medlemmet har undladt at oplyse om et arbejdsforhold,  

 og medlemmet under dette arbejde har været syg, holdt ferie eller holdt  

 fri for egen regning, vil der normalt ikke være grund til at foretage  

 en opdeling.
Det skyldes, at det fremgår af dagpengekortet, at man skal  

 oplyse om sygdom, ferie, eller hvis man i øvrigt ikke står til  

 rådighed for arbejdsmarkedet.
Et medlem, der holder fri for egen regning i det  

 arbejdsforhold, som pågældende i øvrigt ikke har oplyst om  

 på dagpengekortene, vil normalt være klar over, at dagpenge er  

 udbetalt med urette for dette tidsrum.
Medlemmet har derfor efter eget valg  

 mistet en arbejdsindkomst.
2. Tilfælde hvor der normalt sker en opdeling A.
Manglende oplysninger om delvis arbejde og  

 frigørelsesattest Et medlem undlader at oplyse om delvis arbejde på  

 dagpengekortene.
Medlemmet er under arbejdsforholdet omfattet af et  

 opsigelsesvarsel.
Medlemmet ville derfor være berettiget til  

 supplerende dagpenge, hvis medlemmet havde oplyst korrekt om antal  

 arbejdstimer, og hvis arbejdsgiveren havde udstedt en  

 frigørelsesattest efter reglerne herom.
 I disse tilfælde gives der normalt kun en  

 uagtsomhedssanktion for den del af fejludbetalingen, som beror på den  

 manglende frigørelsesattest.
 Opdelingen af sanktionen skyldes, at medlemmet som  

 udgangspunkt ikke kan antages at have kendskab til, at medlemmet - hvis  

 medlemmet havde oplyst korrekt om antal arbejdstimer - havde fået  

 supplerende dagpenge med urette på grund af den manglende  

 frigørelsesattest.
Kan det derimod konkret godtgøres, at medlemmet  

 kender reglerne om frigørelsesattester, vil der normalt være  

 tale om svig.
Hvis medlemmets arbejde er af en sådan art, at der  

 sædvanligvis skal respekteres et opsigelsesvarsel, kan det tale for, at  

 forholdet må vurderes som svig.
Det vil især være  

 tilfældet, hvis det fremgår af sagen, at medlemmet tidligere har  

 modtaget dagpenge efter, at der er indhentet en frigørelsesattest.
B.
To selvforskyldte arbejdsophør og gentagelsesvirkningen Hvis et medlem har undladt at oplyse om to arbejdsforhold,  

 og årsagen til begge arbejdsophør var selvforskyldt, mister  

 medlemmet retten til dagpenge på grund af gentagelsesvirkningen.
 Den del af fejludbetalingen, som beror på, at  

 medlemmet mister retten til dagpenge efter anden gang at være blevet  

 selvforskyldt ledig, skal som udgangspunkt vurderes som et uagtsomt forhold.
I en domstolsafgørelse er det dog fastsat, at de  

 første 5 ugers fejludbetaling efter begge arbejdsophør, der er  

 selvforskyldte, skal betragtes som svigagtigt.
Det skyldes, at det som  

 hovedregel må antages, at medlemmerne har kendskab til, at et  

 selvforskyldt arbejdsophør medfører 5 ugers  

 karantæne.
C.
Urigtige oplysninger om arbejde og ret til godtgørelse for 1.  

 og 2. ledighedsdag Hvis et medlem på dagpengekortene undlader at oplyse  

 om et arbejdsforhold, som udløser ret til godtgørelse for 1. og  

 2. ledighedsdag, men godtgørelsen rent faktisk ikke er udbetalt, eller  

 hvis man ikke kan antage, at medlemmet vidste, at medlemmet havde ret hertil,  

 betragtes den del af tilbagebetalingsbeløbet, som er en teknisk  

 belægning af dagpengekortet for godtgørelse for 1. og 2.  

 ledighedsdag, som et uagtsomt forhold.
Det skyldes, at man normalt ikke kan antage, at medlemmet  

 er bekendt med, at der sker en teknisk belægning af dagpengekortet for  

 1. og 2. ledighedsdag, selv om medlemmet ikke har fået  

 godtgørelse for 1. og 2. ledighedsdag.
Det skyldes også, at det  

 på dagpengekortet er anført, at man skal skrive "G" på  

 dagpengekortet, hvis man har ret til godtgørelse for 1. og 2.  

 ledighedsdag.
 Der vil dog være tale om svig, hvis det kan  

 godtgøres, at medlemmet har kendskab til sin ret til at modtage  

 godtgørelse for 1. og 2. ledighedsdag, for eksempel hvis medlemmet  

 tidligere har modtaget godtgørelse for 1. og 2. ledighedsdag.
D.
Manglende oplysninger om arbejde og mindsteudbetalingsreglen Hvis et medlem undlader at oplyse om 32 timers arbejde i  

 en uge, og medlemmet derfor skal betale alle udbetalte dagpenge i ugen  

 tilbage, skal sanktionen normalt deles op.
 Det skyldes, at medlemmerne almindeligvis ikke kender  

 reglen om mindsteudbetaling på 7,4 timer.
E.
Tidsbegrænsningen ved udbetaling af supplerende dagpenge Hvis et medlem har arbejdet på nedsat tid med et  

 opsigelsesvarsel - uden at oplyse om arbejdstimerne på dagpengekortene  

 - opstår spørgsmålet, om medlemmet svigagtigt har  

 fået den del af tilbagebetalingsbeløbet, som opstår ved,  

 at medlemmet ikke er blevet omfattet af 52 ugers reglen.
 I denne situation vil man normalt ikke kunne  

 godtgøre, at medlemmet kender 52 ugers reglen, og sanktionen skal  

 derfor deles op i en svigsdel og en uagtsomhedsdel.
F.
Minimumsbelægning ved ukontrollabel arbejdstid og  

 provisionsløn Også i denne situation har medlemmet undladt at  

 oplyse om arbejde på dagpengekortene.
Der er tale om ukontrollabelt  

 arbejde, der medfører, at reglerne om omregningssatsen og  

 minimumsbelægning (provisionslønnede) skal bruges.
Den  

 arbejdstid, der er beregnet ved hjælp af omregningssatsen, ville give  

 ret til supplerende dagpenge, hvis der ikke er tale om et arbejde, der  

 medfører minimumsbelægning.
Der er her tale om specielle tekniske regler, og  

 udgangspunktet må derfor være, at denne del af  

 tilbagebetalingsbeløbet kun medfører en sanktion for  

 uagtsomhed.
Derimod kan der være tale om svig, hvis den konkrete sag  

 viser, at medlemmet tidligere har fået belagt dagpengekortene efter  

 disse regler.
G.
Den begrænsede dagpengeret ved selvstændig  

 bibeskæftigelse Hvis medlemmet har undladt at oplyse om arbejdstimer ved  

 selvstændig bibeskæftigelse på dagpengekortene, vil den del  

 af tilbagebetalingsbeløbet, der opstår ved manglende oplysning  

 om antallet af arbejdstimer, som udgangspunkt være svig.
 Det skyldes, at dagpengekortet præciserer, at man  

 har pligt til at oplyse om antal arbejdstimer ved selvstændig  

 virksomhed.
 I disse sager vil der ofte opstå et yderligere  

 tilbagebetalingsbeløb, fordi medlemmet bliver omfattet af den  

 begrænsede dagpengeret (falder for det skærpede arbejdskrav).  

 Dagpenge, der er udbetalt efter dette tidspunkt, er derfor udbetalt med  

 urette og skal betales tilbage af medlemmet.
 Spørgsmålet er, om denne del at  

 tilbagebetalingsbeløbet også kan anses for at være  

 svig.
Udgangspunktet er, at disse medlemmer normalt ikke har  

 kendskab til reglerne om den begrænsede dagpengeret.
Som følge  

 heraf vil det ikke være muligt at godtgøre, at der foreligger  

 svig for denne del af tilbagebetalingsbeløbet.
 I disse sager skal sanktionen derfor deles op i en  

 svigsdel og uagtsomhedsdel, medmindre man konkret kan godtgøre,  

 at medlemmet rent faktisk har kendskab til reglerne om den begrænsede  

 dagpengeret og som følge heraf må forstå konsekvensen af  

 at undlade at oplyse arbejdstimer ved selvstændig virksomhed på  

 dagpengekortene.
 I en del tilfælde er det muligt at godtgøre,  

 at medlemmet har kendskab til disse regler.
 Der kan fx være tale om, at medlemmet - eventuelt i  

 en anden arbejdsløshedskasse - før har modtaget  

 arbejdsløshedsdagpenge og oplyst om arbejdstimer ved selvstændig  

 virksomhed som bibeskæftigelse og som følge heraf konkret er  

 blevet vejledt om den begrænsede dagpengeret.
Medlemmet kender også disse regler, hvis medlemmet  

 på ledighedserklæringen har svaret ja til drift af  

 selvstændig virksomhed og oplyst om arbejdstimer på  

 dagpengekortene, men på det tidspunkt, hvor medlemmet begynder at  

 nærme sig tidspunktet for den begrænsede dagpengeret, på  

 tro og love erklærer, at pågældende er ophørt med  

 drift af selvstændig bibeskæftigelse.
I en sådan situation  

 kan det ske, at medlemmet på trods heraf bliver ved med at drive  

 selvstændig virksomhed.
Også i denne situation vil  

 arbejdsløshedskassen konkret have vejledt medlemmet om konsekvenserne  

 af den begrænsede dagpengeret.
Det er derfor muligt at argumentere for,  

 at medlemmet kender disse regler, og som følge heraf er der ikke behov  

 for at dele sanktionen op i en svigsdel og en uagtsomhedsdel.
H.
Karensugen for selvstændige erhvervsdrivende Et medlem af en arbejdsløshedskasse for  

 lønmodtagere, der i sin ledighedsperiode i en kort periode driver en  

 ny selvstændig virksomhed som hovedbeskæftigelse og undlader at  

 oplyse herom på dagpengekortene, vil som udgangspunkt have begået  

 svig over for kassen.
Derimod vil det afledte tilbagebetalingsbeløb, der  

 opstår som følge af karensugen for selvstændige, der  

 ophører endeligt med selvstændig virksomhed, normalt blive  

 betragtet som uagtsomt.
Det skyldes, at medlemmer af  

 arbejdsløshedskasser for lønmodtagere normalt ikke kender denne  

 specielle regel for selvstændige erhvervsdrivende.
 Hvis medlemmet derimod oprindeligt havde været  

 medlem af en arbejdsløshedskasse for selvstændige  

 erhvervsdrivende og dermed havde meldt sig ledig efter ophør med en  

 selvstændig virksomhed, vil tilbagebetalingsbeløbet på  

 grund af karensugen som hovedregel blive betragtet som svig.
Det skyldes, at arbejdsløshedskasserne for  

 selvstændige erhvervsdrivende vejleder om reglen om karensugen,  

 når medlemmerne melder sig ledige.
Medlemmerne har derfor kendskab til  

 reglen.
3. Refusion af tilbagebetalingsbeløbet Når tilbagebetalingsbeløbet deles op i svig  

 og uagtsomhed, er der i de beskrevne tilfælde en nær  

 sammenhæng mellem det svigagtige og det uagtsomme forhold.
Arbejdsløshedskassen skal derfor normalt have  

 refusion for den del af tilbagebetalingsbeløbet, som skyldes  

 medlemmets uagtsomhed.
DfA har i disse sager dispenseret fra hovedreglen i  

 arbejdsløshedsforsikringslovens § 86, stk. 4, hvorefter kassen alene  

 har krav på refusion af den del af tilbagebetalingsbeløbet, som  

 skyldes medlemmets svigagtige forhold.
Det er i disse tilfælde normalt  

 en betingelse for at bevare refusionen for den del af  

 tilbagebetalingsbeløbet, der knytter sig til det uagtsomme forhold, at  

 kassen kun kunne have forhindret fejludbetalingen, hvis den havde haft  

 kendskab til det svigagtige forhold.
 Der henvises i øvrigt til § 5 i  

 bekendtgørelse nr. 980 af 14. december 1993 om  

 arbejdsløshedskassernes ret til refusion fra statskassen for  

 fejludbetalte ydelser med tilhørende vejledning.
Som begrundelse for de konkrete dispensationer har DfA  

 også lagt vægt på, at der er en tæt sammenhæng  

 mellem det svigagtige og det uagtsomme forhold, og at det uagtsomme forhold  

 er en direkte udløber af det svigagtige forhold.
DfA har endelig lagt  

 vægt på, at arbejdsløshedskassen ikke havde mulighed for  

 at forhindre den del af fejludbetalingen, som skyldes medlemmets uagtsomme  

 forhold.
4. Politianmeldelse I sager, hvor forseelsen deles op i en svigsdel og en  

 uagtsomhedsdel, skal arbejdsløshedskassen kun foretage  

 politianmeldelse for den del af sanktionen, som vedrører svig.
5. Inddrivelse ved hjælp af Hypotekbanken Ved inddrivelse ved hjælp af Hypotekbanken må  

 arbejdsløshedskassen kun anmelde den del af  

 tilbagebetalingsbeløbet, som vedrører det svigagtige  

 forhold.
 B.
Eksempler på sager, hvor der ikke sker en opdeling af  

 forseelsen i en svigsdel og en uagtsomhedsdel Sag nr. 1 Urigtige oplysninger om antal arbejdstimer i en længere  

 periode  

 Sanktionsfastsættelse for ét eller flere forhold Et medlem arbejdede i 1988 - 1991 som vikar og  

 afløser i en børnehave.
Hun fik i de samme år udbetalt  

 nedsatte og fulde dagpenge.
 Da der var uoverensstemmelser mellem oplysningerne  

 på dagpengekortene og oplysninger fra arbejdsgiveren, forklarede  

 medlemmet, at lønsystemerne ikke var ens i børnehaven og  

 kommunens lønafdeling.
Arbejdsløshedskassen beregnede, at medlemmet  

 for årene 1988 - 1991 skulle betale henholdsvis i alt 2.711 kr., 6.966  

 kr., 10.592 kr. og 2.774 kr. tilbage til kassen.
I 1988 og 1990 var medlemmet  

 berettiget til en efterbetaling på i alt 3.369 kr.
Arbejdsløshedskassen var også af den  

 opfattelse, at medlemmet i 10 perioder havde handlet svigagtigt over for  

 kassen.
Kassen indstillede derfor, at medlemmet for svig over for kassen  

 skulle gennemgå henholdsvis 80, 530, 80 og 60 timers effektiv  

 karantæne.
Endelig fandt kassen, at medlemmet i 10 perioder havde  

 handlet groft uagtsomt over for kassen.
For disse forhold skulle medlemmet  

 gennemgå en effektiv karantæne på 37 timer.
DfA meddelte i sin afgørelse, at medlemmet i  

 en længere sammenhængende periode havde oplyst færre  

 arbejdstimer, end hun havde haft, og at dette havde indflydelse på  

 dagpengeudbetalingerne.
Der var derfor tale om et forhold.
DfA fandt derfor,  

 at man ikke kunne skille de enkelte uger ud og bedømme dem for sig,  

 men at der skulle gives en samlet sanktion.
Som følge heraf fandt DfA, at medlemmet havde  

 tilsidesat sin oplysningspligt i et sådant omfang, at der var tale om  

 ét svigagtigt forhold.
DfA lagde vægt på, at forholdet  

 strakte sig over ca. 2  1/2 år, og at medlemmet  

 for et meget stort antal uger har oplyst færre arbejdstimer, end hun  

 havde ifølge løn- og arbejdssedler.
 Ankenævnet tiltrådte afgørelsen  

 med den givne begrundelse.
(DfA's j.nr. 92-6341-2, AMA's j.nr. 1992-1-446) Sag nr. 2 Drift af selvstændig virksomhed som bibeskæftigelse i form  

 af en restauration  

 Kendskab til reglerne om det skærpede arbejdskrav/den begrænsede  

 dagpengeret Et medlem havde i årene 1990 - 1993 på 4  

 ledighedserklæringer svaret nej til spørgsmålene, om han  

 drev selvstændig virksomhed.
 På dagpengekortene havde medlemmet i de nævnte  

 år ved at skrive 0 undladt at oplyse om arbejde ved selvstændig  

 virksomhed.
Københavns Bevillingspoliti har imidlertid oplyst,  

 at medlemmet fra 1987 har været registreret som enedirektør og  

 godkendt bestyrer for en restaurant.
Det betyder efter restaurationsloven, at  

 medlemmet skal lede den daglige drift.
 Det var også oplyst, at medlemmet siden 6. marts  

 1987 har været momsregistreret for drift af restauranten.
Medlemmets revisor har oplyst, at restauranten ejes af  

 medlemmet og medlemmets bror, at den er etableret som et anpartsselskab, og  

 at medlemmet ikke på noget tidspunkt har hævet løn.  

 Medlemmet er ansvarlig direktør, og restauranten har siden starten i  

 1987 været drevet af medlemmet og dennes bror, familie og ansatte uden  

 for familiekredsen.
Medlemmets arbejde i restauranten har kun været  

 ulønnet bibeskæftigelse.
Arbejdet i restauranten er ikke  

 betinget af et fast tidsrum, men derimod af egen interesse, når tid er,  

 og arbejdsopgaverne er meget forskellige og mest af aflastende karakter,  

 fordi der er ansatte og familiemedlemmer til at udfylde de enkelte  

 arbejdsfunktioner.
 Af virksomhedens regnskaber fremgår det, at der i  

 årene 1987 - 1992 er posteret lønudgifter, der svarer til mellem  

 en og to ansatte på fuld tid.
 Medlemmets revisor har også oplyst, at der ikke er  

 sket nogen registrering af hans arbejdstid i virksomheden, fordi der ikke er  

 udbetalt løn, men at tidsforbruget er anslået til ca. to timer  

 om dagen.
Arbejdsløshedskassen traf afgørelse  

 om, at medlemmet har drevet selvstændig virksomhed som  

 bibeskæftigelse.
Kassen fandt dog, at medlemmet ikke ved oplysninger om  

 arten af virksomheden, arbejdsindsatsen og indtjeningen har sandsynliggjort,  

 at arbejdet med virksomheden til enhver tid har kunnet udføres uden  

 for normal arbejdstid.
Medlemmet har derfor ikke været berettiget til  

 at modtage dagpenge siden virksomhedens start.
 Da medlemmet har undladt at oplyse om arbejdet med den  

 selvstændige virksomhed, fandt arbejdsløshedskassen, at  

 medlemmet skulle betale de modtagne dagpenge tilbage, i alt 334.998 kr.  

 Kassen indstillede også til DfA, at medlemmet skulle slettes som medlem  

 for svig over for denne.
DfA var enig med arbejdsløshedskassen i, at  

 medlemmet måtte anses for at udøve selvstændig virksomhed  

 som bibeskæftigelse.
I modsætning til kassen fandt DfA, at de  

 arbejdstimer, som medlemmets revisor havde oplyst, kunne lægges til  

 grund ved fradrag i dagpengene.
 DfA fandt derfor, at medlemmet alene skulle betale i alt  

 227.275 kr. tilbage til kassen.
 DfA fandt endelig, at medlemmet skulle slettes som medlem  

 for svig, da medlemmet måtte have vidst, at han skulle oplyse om  

 arbejdet ved selvstændig virksomhed på dagpengekortene, og at  

 medlemmet ved at undlade at oplyse herom ønskede at få kassen  

 til at udbetale dagpenge med urette.
 Denne afgørelse blev ikke indbragt for  

 ankenævnet.
 Københavns Byret fandt medlemmet skyldig i  

 bedrageri over for arbejdsløshedskassen.
 Om medlemmets manglende oplysning om  

 bibeskæftigelsen i restauranten, i hvilken medlemmet ejede halvdelen af  

 anparterne, lagde retten til grund, at medlemmet af  

 arbejdsløshedskassen havde modtaget en pjece med blandt andet  

 oplysning om reglerne om bibeskæftigelse, ligesom der på bagsiden  

 af dagpengekortet var trykt en vejledning om oplysningspligten, hvoraf det  

 fremgår, at både lønnet og ulønnet arbejde skal  

 oplyses.
 Henset hertil og til, at medlemmet desuagtet i 4  

 tilfælde havde svaret nej i ledighedserklæringens rubrik om,  

 hvorvidt han drev selvstændig virksomhed og nej til, om han var  

 indehaver af anparter i et selskab, som han var eller havde været  

 beskæftiget i, ligesom han ikke havde angivet timer ved  

 selvstændig virksomhed på dagpengekortene, fandt retten det  

 godtgjort, at medlemmet var skyldig i bedrageri over for  

 arbejdsløshedskassen.
(DfA's j.nr. 93-51-241) Sag nr. 3 Interessentskab med udlejning af lyd og lys  

 Medlemmet kendte reglerne om det skærpede arbejdskrav/den  

 begrænsede dagpengeret Medlemmet meldte sig ledig den 2. juni 1992.
På ledighedserklæringen svarede medlemmet ja  

 til, at han drev selvstændig virksomhed.
Der var tale om udlejning  

 (I/S) af lyd og lys, og virksomheden ejedes af medlemmet og andre.  

 Virksomheden blev drevet af andre end medlemmet, og han arbejdede ikke i  

 den.
Arbejdsløshedskassen traf herefter afgørelse  

 om, at medlemmet skulle være omfattet af det skærpede  

 arbejdskrav.
Dagpengeretten blev beregnet til at udløbe den 31. maj  

 1993.
 Arbejdsløshedskassen gjorde i afgørelsen  

 opmærksom på, at medlemmet havde pligt til at oplyse om  

 arbejdstimer i virksomheden, og at han uden særlig opfordring selv  

 skulle give kassen besked om enhver ændring i forhold til de  

 oplysninger han havde givet til kassen, fx om ejerforhold, omfanget af  

 arbejdet mv.
Den 8. januar 1993 skrev medlemmet til  

 arbejdsløshedskassen, at han pr. 31. december 1992 afviklede sit  

 momsnummer og dermed registreringen som selvstændig.
Han oplyste  

 også, at virksomheden ændrede selskabsform fra interessentskab  

 til anpartsselskab.
Han gav til sidst udtryk for, at han dermed håbede  

 at blive fritaget fra det skærpede arbejdskrav og blive registreret  

 under almindelige dagpengevilkår.
 Medlemmet oplyste også, at han ingen interesse havde  

 i virksomheden, og at han derfor ikke ønskede at blive  

 anpartshaver.
 Den 2. juli 1993 sendte medlemmet en bekræftelse fra  

 et revisionsfirma om, at ejerforholdene i interessentskabet for  

 øjeblikket var under ændring.
Arbejdsløshedskassen meddelte herefter medlemmet,  

 at det skærpede arbejdskrav blev ophævet for medlemmet.
Samtidig  

 bemærkede kassen, at den gik ud fra, at medlemmet ikke fremover  

 arbejdede i virksomheden.
 DfA konstaterede under sagens behandling, at  

 medlemmet uanset sine oplysninger til arbejdsløshedskassen fortsat og  

 uafbrudt havde været momsregistreret, at virksomheden fortsat  

 var et interessentskab og ikke var blevet omdannet til et aktie- eller  

 anpartsselskab, og at medlemmet fortsat var medejer i  

 interessentskabet.
 Skatteforvaltningen indberettede til DfA, at medlemmet i  

 en årrække havde drevet interessentskabet sammen med sin bror.  

 Medlemmet ejede 90% af virksomheden, mens medlemmets bror ejede 10%. For 1992  

 og 1993 forelå der regnskaber for virksomheden, som viste et stort  

 aktivitetsniveau, hvor det skattemæssige resultat blev fordelt med 90%  

 til medlemmet og 10% til broderen.
 Det fremgik også, at medlemmet i 1992 - 1993 havde  

 været ejer og bruger af 5 last- og varebiler til godstransport.
 Arbejdsløshedskassen fandt, at medlemmet var  

 omfattet af det skærpede arbejdskrav, som han opfyldte indtil den 15.  

 juli 1993. Medlemmet skulle derfor betale de dagpenge tilbage, som han havde  

 modtaget fra den 16. juli 1993 til den 22. januar 1995, i alt 230.762,-  

 kr.
 Arbejdsløshedskassen indstillede også til  

 DfA, at medlemmet blev slettet for svig over for denne.
 Arbejdsløshedskassen lagde herved vægt  

 på, at medlemmet skrev til afdelingen, at han ikke længere var  

 momsregistreret, og at hans engagement i virksomheden ophørte, selv om  

 det ikke var tilfældet.
 Medlemmet klagede over afgørelsen og gjorde  

 gældende, at han ikke havde drevet selvstændig virksomhed, da han  

 kun havde været registreret som interessent med det formål at  

 hjælpe sin bror med at skabe sig et indtægtsgrundlag.
 Under sagens behandling konstaterede DfA, at medlemmet  

 over for Told og Skat har stået som den, som repræsenterede  

 firmaet og udførte funktioner for firmaet.
 DfA konstaterede også, at medlemmet ifølge  

 sin egen forklaring havde hjulpet sin mor med at føre firmaets  

 regnskaber i weekenderne.
 DfA lagde til grund, at der var tale om  

 udøvelse af selvstændig virksomhed som bibeskæftigelse.  

 DfA lagde blandt andet vægt på:
- Det var dokumenteret, at medlemmet over for Told og Skat havde  

 repræsenteret interessentskabet, og at han havde stået som den,  

 der kunne udføre regnskabsmæssige funktioner.
Han havde derfor  

 ført drøftelser om, hvorledes visse bilag skulle føres,  

 ligesom han havde aftalt, at han skulle lave en opgørelse over for  

 meget afløftet indgående afgift.
Sådanne funktioner  

 forudsætter, at man ved en arbejdsindsats i interessentskabet havde  

 opnået indsigt i interessentskabets formål.
- Medlemmet havde selv forklaret, at han løbende fra sin mor havde  

 fået spørgsmål om, hvordan visse bilag skulle  

 føres, men at dette sjældent havde oversteget mere end 5-10  

 minutters arbejde om ugen.
Det var derfor godtgjort, at medlemmet  

 løbende havde deltaget i de bogholderimæssige funktioner i  

 virksomheden.
- I sin egenskab af ejer af 90% af interessentskabet og dermed den, der  

 havde den egentlige beslutningskompetence, måtte medlemmet have anvendt  

 et vist minimum af personligt arbejde i virksomheden ved væsentlige  

 dispositioner.
Fx kunne det nævnes, at køb og salg af last- og  

 varebiler til godstransport ikke har kunnet ske uden godkendelse fra  

 medlemmet, da han personligt hæftede for virksomhedens gæld, og  

 da han stod som køber og sælger heraf.
 DfA fandt derfor, at medlemmet havde modtaget for meget i  

 arbejdsløshedsdagpenge, i alt brutto kr. 230.762,-, som han skulle  

 betale tilbage til kassen.
 DfA fandt også, at medlemmet skulle slettes som  

 medlem af kassen for svig over for denne.
 DfA lagde blandt andet vægt på:
- Medlemmet havde i breve af 8. januar, 13. januar og 2. juni 1993 for at  

 opnå ret til dagpenge uden at være omfattet af det skærpede  

 arbejdskrav i strid med sandheden meddelt kassen, at han pr. 31.  

 december 1992 afviklede sit momsnummer, at virksomheden skulle  

 ændres fra interessentskab til anpartsselskab, og at han ikke  

 havde interesser i virksomheden og som følge heraf ikke ønskede  

 at blive anpartshaver.
- Medlemmet havde ikke efterfølgende gjort  

 arbejdsløshedskassen opmærksom på, at han fortsat og uden  

 afbrydelser havde været momsregistreret, og at interessentskabet ikke  

 blev omdannet til et anpartsselskab.
 DfA fandt det derfor godtgjort, at medlemmet måtte  

 have indset, at hans fortsatte og regelmæssige drift af  

 selvstændig virksomhed, som var dokumenteret ved hjælp af de i  

 sagen foreliggende oplysninger, havde betydning for hans ret til  

 dagpenge.
 Ankenævnet lagde til grund:
- at medlemmet ved sin ledigmeldelse den 2. juni 1992 oplyste, at han drev  

 selvstændig virksomhed, - at virksomheden bestod i udlejning af lyd og lys, - at virksomheden ejedes af medlemmet og andre, og - at det ikke var bestridt, at medlemmet har arbejdet i virksomheden.
 Ankenævnet lagde også til grund, at medlemmets  

 dagpengeret blev beregnet til at udløbe den 15. juli 1993, og at  

 medlemmet over for arbejdsløshedskassen oplyste, at han pr. 31.  

 december 1992 afviklede sit momsnummer og dermed registrering som  

 selvstændig, hvorefter kassen ophævede det skærpede  

 arbejdskrav.
 Ankenævnet fandt herefter, at medlemmet måtte  

 anses for at have drevet selvstændig virksomhed som  

 bibeskæftigelse, og at han derfor var omfattet af det skærpede  

 arbejdskrav, der gjaldt for medlemmer, som under ledighed driver  

 selvstændig virksomhed som bibeskæftigelse.
 Ankenævnet var derfor enig med DfA i, at medlemmet  

 skulle betale i alt 230.762,- kr. tilbage.
 Ankenævnet fandt også, at det af medlemmet  

 udviste forhold måtte anses for svigagtigt, og at han derfor skulle  

 slettes som medlem af kassen.
(DfA's j.nr. 94-51-598, AMA's j.nr. 1996-1-3254) C.
Eksempler på sager, hvor der sker en opdeling af  

 forseelsen i en svigsdel og en uagtsomhedsdel Sag nr. 1 Urigtige oplysninger om arbejde og årsag til arbejdsophør  

 på dagpengekortene  

 Manglende oplysninger om selvforskyldt ledighed  

 Gentagelsesvirkning Et medlem havde fra uge 5 i 1989 til uge 48 i 1990 undladt  

 at oplyse om arbejde på sine dagpengekort.
Et af medlemmets arbejdsforhold ophørte den 28. maj  

 1990 efter medlemmets eget ønske.
Endvidere ophørte medlemmet i  

 et nyt arbejdsforhold den 29. juni 1990 også efter eget  

 ønske.
 Medlemmet har ikke ønsket at udtale sig til  

 sagen.
 Arbejdsløshedskassen fandt, at medlemmet ved  

 at undlade at oplyse om arbejde på dagpengekortene skulle betale i alt  

 103.054 kr. tilbage, og den indstillede til DfA, at medlemmet skulle slettes  

 for svig over for kassen.
DfA traf afgørelse om, at medlemmet ved at  

 undlade at oplyse om arbejde og årsagerne til de to arbejdsophør  

 skulle betale i alt 69.895 kr. tilbage til kassen.
DfA fandt også, at  

 medlemmet for svig over for kassen skulle slettes som medlem af denne.
 Som følge af manglende oplysninger om arbejde  

 på dagpengekortene modtog medlemmet efter det andet selvforskyldte  

 arbejdsophør i alt 33.159 kr., som medlemmet også  skulle betale  

 tilbage til kassen.
DfA lagde imidlertid til grund, at medlemmet ikke var klar  

 over, at han mistede retten til dagpenge, da han for anden gang inden for 12  

 måneder blev selvforskyldt ledig.
DfA fandt derfor, at dette forhold  

 var groft uagtsomt, da denne fejludbetaling var en direkte følge af,  

 at medlemmet bevidst undlod at oplyse om arbejde på  

 dagpengekortene.
 Sanktionen for det uagtsomme forhold blev anset for  

 absorberet af svigsslettelsen.
 Afgørelsen blev ikke anket.
(DfA's j.nr.
D57-010-1/91-0211) Sag nr. 2 Urigtige oplysninger om arbejde på nedsat tid i en længere  

 periode  

 Også tilbagebetalingsbeløb på grund af manglende  

 frigørelsesattest Et medlem oplyste på sine dagpengekort, at hun fra  

 uge 27 i 1989 til uge 31 i 1990 ikke havde arbejde (0- dagpengekort).
 Arbejdsgiveren oplyste imidlertid, at medlemmet i denne  

 periode var lønnet og ansat efter overenskomst, og at hun dagligt  

 arbejdede i virksomheden.
 Medlemmet forklarede, at hun af sin læge var blevet  

 rådet til at have lidt at gå op i, og at hun gerne ville gå  

 til hånde et eller andet sted og samtidig modtage dagpenge.
Arbejdsløshedskassen traf afgørelse  

 om, at medlemmet skulle betale i alt 136.015 kr. tilbage til kassen.
Kassen  

 indstillede også til DfA, at medlemmet skulle slettes som medlem for  

 svig.
 DfA var enig med arbejdsløshedskassen i, at  

 medlemmet skulle betale i alt 136.015 kr. tilbage.
 Den del af beløbet, der stammer fra de manglende  

 oplysninger om arbejdstimer på dagpengekortene, udgør kr.  

 97.703. Resten af beløbet på kr. 38.312 opstår ved, at  

 medlemmet under sin ansættelse havde et opsigelsesvarsel, men der var  

 ikke udstedt en frigørelsesattest.
På baggrund af oplysningerne fra arbejdsgiveren  

 fandt DfA, at medlemmet skulle slettes som medlem på grund af svig.
DfA  

 lagde vægt på medlemmets oplysningspligt og på, at  

 oplysningerne på dagpengekortene var givet på tro og love.
DfA fandt dog, at den del af forholdet, der  

 vedrører manglende frigørelsesattest, kun kunne betragtes som  

 groft uagtsomt. Årsagen hertil var, at det ikke var  

 tilstrækkeligt godtgjort, at medlemmets forsæt til at få  

 udbetalt dagpenge med urette strakte sig ud over, hvad der fulgte af de  

 manglende oplysninger om arbejdstimer.
Da medlemmet under alle  

 omstændigheder skulle slettes som medlem af  

 arbejdsløshedskassen, skulle medlemmet ikke have en særskilt  

 sanktion for det uagtsomme forhold.
 Ankenævnet tiltrådte denne  

 afgørelse med den givne begrundelse.
(DfA's j.nr.
D53-130-1/91-1480, AMA's j.nr.  

 1992-1-813) Sag nr. 3 Urigtige oplysninger om sygdom i en ledighedsperiode   svig  

 Også afledt tilbagebetalingsbeløb på grund af overskydende  

 timer - uagtsomhed Medlemmet modtog dagpenge i ugerne 32 - 36 i 1994.
 Arbejdsløshedskassen havde imidlertid konstateret,  

 at medlemmet i ugerne 22 - 34 i 1994 havde fået sygedagpenge.
 Ved sin ledigmeldelse havde medlemmet 73 overskydende  

 timer, som først blev placeret i ugerne 30 og 31. Da medlemmet havde  

 fået sygedagpenge i disse uger, skulle de overskydende timer placeres i  

 ugerne 35 og 36. Arbejdsløshedsdagpenge for disse uger var derfor  

 udbetalt med urette.
Arbejdsløshedskassen fandt som følge  

 heraf, at medlemmet skulle betale dagpenge for ugerne 32 - 36 i 1994, i alt  

 10.510 kr., tilbage til kassen.
Kassen indstillede også til DfA, at  

 medlemmet skulle gennemgå en effektiv karantæne på 480  

 timer.
Arbejdsløshedskassen begrundede dette med, at medlemmet  

 på udbetalingsbilagene måtte kunne konstatere, at hun modtog  

 ydelser to steder fra for samme periode.
DfA tiltrådte arbejdsløshedskassens  

 afgørelse om tilbagebetalingsbeløbets størrelse.
DfA  

 fandt også, at medlemmet skulle gennemgå en effektiv  

 karantæne på 480 timer.
Medlemmet klagede over denne afgørelse.
Da  

 arbejdsløshedskassen ikke havde gjort hende opmærksom på,  

 at hun havde 73 overskydende timer, mente hun ikke, at hun kunne gøres  

 ansvarlig for denne del af tilbagebetalingsbeløbet.
Medlemmet gjorde  

 også gældende, at hun ikke havde gjort sig skyldig i svigagtigt  

 forhold med hensyn til, at hun ikke havde oplyst om sin sygdomsperiode  

 på dagpengekortene.
 Ankenævnet tiltrådte DfA's  

 afgørelse for så vidt angik størrelsen af  

 tilbagebetalingsbeløbet.
 For så vidt angår sanktionen fandt  

 ankenævnet imidlertid ikke, at der var tilstrækkeligt grundlag  

 for at antage, at medlemmet havde handlet svigagtigt for mere end de dagpenge  

 (5.420 kr.), som var udbetalt til hende for ugerne 32, 33 og 34 i 1994.
 Ankenævnet lagde vægt på, at  

 tilbagebetalingen af dagpenge for ugerne 35 og 36 i 1994 var betinget af, at  

 medlemmet havde 73 overskydende timer, som var placeret i disse uger, og at  

 medlemmet ifølge hendes egne oplysninger tilsyneladende først  

 efterfølgende er blevet gjort opmærksom på disse  

 overskydende timer.
 Ankenævnet hjemviste derfor sagen til DfA med  

 henblik på udmåling af sanktion.
(DfA's j.nr. 95-6351-2139, AMA's j.nr. 1995-1-3119) Sag nr. 4 Urigtige oplysninger om omfanget af bierhverv  

 Mangelfuld vejledning fra afdelingen  

 Sanktion for uagtsomt forhold absorberes af sanktion for svig Medlemmet meldte sig ledig den 17. april 1989 og svarede  

 "ja" til spørgsmålet, om han havde bierhverv.
På bilaget  

 til ledighedserklæringen oplyste medlemmet, at der var tale om  

 bierhverv som korsanger ved en kirke, og at han arbejdede to timer  

 ugentligt.
 I anledning af disse oplysninger gjorde afdelingen  

 medlemmet opmærksom på, at alle timer, der medgik til  

 bierhvervet, skulle oplyses på dagpengekortene.
 Ved en skatteregisterundersøgelse blev det  

 konstateret, at medlemmet havde oplyst for få arbejdstimer som  

 korsanger ved kirken, og at han havde 3 andre bierhverv, som han ikke havde  

 oplyst om på bilaget til ledighedserklæringen eller på  

 dagpengekortene.
Medlemmet forklarede, at han havde glemt at oplyse om  

 disse indtægter, fordi han havde været uligevægtig på  

 grund af personlige problemer, og at han derfor ikke var helt klar over, hvad  

 han gjorde.
Om arbejdet som korsanger ved kirken forklarede medlemmet, at han  

 skrev to timer på om søndagen, selv om en højmesse  

 sjældent varede mere end en time.
Det var derfor, at han ikke havde  

 oplyst om arbejde på hverdage ved begravelser mv.
Arbejdsløshedskassen var af den opfattelse,  

 at indtægten som korsanger ved kirken skulle omregnes ved hjælp  

 af omregningssatsen.
Tilbagebetalingsbeløbet for dette forhold  

 udgjorde i alt 22.895 kr.
Kassen fandt, at medlemmet for dette forhold skulle  

 gennemgå en effektiv karantæne på 37 timer.
Kassen henviste  

 her til, at afdelingen i sin vejledning af medlemmet ikke tydeligt havde  

 gjort opmærksom på, at medlemmet skulle oplyse indtægten  

 som korsanger.
 Arbejdsløshedskassen var også af den  

 opfattelse, at medlemmet skulle betale i alt 35.013 kr. tilbage til kassen  

 på grund af de 3 bierhverv, som medlemmet havde undladt at oplyse om.  

 Kassen indstillede til DfA, at medlemmet for dette forhold skulle slettes for  

 svig.
DfA var enig med arbejdsløshedskassen i, at  

 medlemmet skulle betale i alt 57.908 kr. tilbage.
DfA fandt også, at  

 medlemmet skulle slettes for svig på grund af de 3 bierhverv, som  

 medlemmet ikke havde oplyst om.
DfA var derimod uenig med  

 arbejdsløshedskassen i, at medlemmet også skulle gennemgå  

 37 timers effektiv karantæne for det uagtsomme forhold.
Det skyldtes,  

 at sanktionen for det uagtsomme forhold blev absorberet af sanktionen for  

 svig.
 Ankenævnet tiltrådte afgørelsen  

 med den givne begrundelse.
(DfA's j.nr.
D53-10-1/91-1795, AMA's j.nr. 1992-1-698) Sag nr. 5 Urigtige oplysninger om drift af selvstændig virksomhed som  

 hovedbeskæftigelse  

 Karensugen for selvstændige erhvervsdrivende Medlemmet modtog fulde dagpenge fra en  

 arbejdsløshedskasse for lønmodtagere fra den 22. marts 1993 til  

 den 20. juni 1994.
 Den 10. juni 1994 blev medlemmet overflyttet til en  

 arbejdsløshedskasse for selvstændige, fordi medlemmet havde  

 startet virksomheden "Tinas Kager" med iværksætterydelse.
 Den 8. maj 1995 meldte medlemmet sig ledig fra denne  

 virksomhed.
På ledighedserklæringen oplyste medlemmet, at  

 hun har drevet virksomheden "Tinas Kager" fra den 10. juni 1994 til den 10.  

 maj 1995, og at ophøret skete ved lukning.
På  

 ledighedserklæringen blev medlemmet spurgt, om hun tidligere har drevet  

 anden virksomhed end den, som hun nu ophørte med.
Medlemmet svarede Ja  

 til dette spørgsmål og oplyste, at hun havde drevet virksomhed  

 fra den 7. april til den 1. juni 1993. Der var tale om en kiosk -  

 "Bjergbyparkens Kiosk". Medlemmet oplyste også, at virksomheden havde  

 været hendes hovedbeskæftigelse.
Medlemmet har forklaret, at hun fik tilbud på at  

 forpagte "Bjergbyparkens Kiosk" og ville undersøge mulighederne for at  

 få iværksætterydelse og kontaktede derfor en  

 arbejdsløshedskasse for selvstændige.
Hun fortsatte dog med at  

 udfylde dagpengekortene fra arbejdsløshedskassen for  

 lønmodtagere i den tro, at alt var i den skønneste orden.
Hun  

 havde aldrig lagt skjul på, at hun arbejdede som selvstændig.
 Arbejdsløshedskassen traf afgørelse  

 om, at medlemmet skulle betale i alt 19.377 kr. tilbage til kassen.
 Arbejdsløshedskassen indstillede også til  

 DfA, at medlemmet skulle gennemgå en almindelig karantæne  

 på 12 måneder for svig.
 Arbejdsløshedskassen bemærkede, at medlemmet  

 ikke kunne være i god tro med hensyn til, at hun ikke skulle oplyse om  

 hendes udøvelse af selvstændig virksomhed på hendes  

 dagpengekort.
 DfA lagde til grund, at medlemmet fra den 7. april  

 til den 31. maj 1993 har udøvet selvstændig virksomhed som  

 hovedbeskæftigelse.
 Medlemmet skulle derfor betale samtlige de dagpenge, der  

 var udbetalt i denne periode, i alt 17.175 kr., tilbage til kassen.
 Da dagpenge ikke kan udbetales for den første uge  

 efter ophør med selvstændig virksomhed som  

 hovedbeskæftigelse, skulle medlemmet yderligere betale i alt 2.202 kr.  

 tilbage til arbejdsløshedskassen.
 Tilbagebetalingsbeløbet udgjorde derfor i alt  

 19.377 kr.
 DfA fandt også, at medlemmet for svig over for  

 arbejdsløshedskassen skulle gennemgå en almindelig  

 karantæne på 12 måneder.
 DfA lagde blandt andet vægt på:
- Medlemmet havde på intet tidspunkt på sine dagpengekort fra  

 den 7. april til den 31. maj 1993 oplyst om drift af selvstændig  

 virksomhed og antal arbejdstimer herved.
- Medlemmet måtte på et eller andet tidspunkt fra den 7. april  

 til den 31. maj 1993, hvor hun havde afleveret 3 dagpengekort til  

 arbejdsløshedskassen, have indset, at drift af selvstændig  

 virksomhed måtte have betydning for retten til dagpenge.
DfA bemærkede endelig, at den del af  

 tilbagebetalingsbeløbet på 2.202 kr., som opstod ved, at  

 dagpenge ikke kan udbetales den første uge efter ophør som  

 selvstændig erhvervsdrivende, ikke kunne tilregnes medlemmet som  

 svigagtigt, men kun som uagtsomt.
Det skyldtes, at dette forhold var afledt  

 af medlemmets manglende oplysning af selvstændig virksomhed fra den 7.  

 april til den 31. maj 1993.
 Afgørelsen blev ikke indbragt for  

 ankenævnet.
 (DfA's j.nr. 95-6351-2995).
Sag nr. 6 Medlemmet undlod at oplyse om selvstændig  

 bibeskæftigelse i form af en planteskole Medlemmet afgav ledighedserklæring den 31. marts  

 1992. På erklæringen svarede medlemmet nej til  

 spørgsmålet, om han driver landbrug, skovbrug, gartneri mv.
 Den 29. august 1994 henvendte medlemmet sig i  

 arbejdsløshedskassens afdeling for at få feriedagpenge.  

 Medlemmet oplyste, at han drev en lille planteskole som hobby, og at han var  

 momsregistreret siden den 1. september 1987.
 Medlemmet havde ikke oplyst om planteskolen på  

 hverken ledighedserklæring, begæring om feriedagpenge eller  

 dagpengekortene.
 Arbejdsløshedskassen bad herefter medlemmet om at  

 udfylde blanketten om supplerende oplysninger om drift af selvstændig  

 virksomhed.
 På denne blanket har medlemmet oplyst:
 Medlemmet har også oplyst, at virksomhedens  

 omsætning har været:
 1988:
 3.991,- kr.
 1989:
 11.516,- kr.
 1990:
 24.739,- kr.
 1991:
 39.453,- kr.
 1992:
 55.281,- kr.
 1993:
 68.595,- kr.
 1994:
 105.862,- kr.
 Medlemmet har erkendt, at han ikke har sat sig ind i  

 reglerne om bibeskæftigelse, fordi han anså sin virksomhed for at  

 være en hobby.
 Arbejdsløshedskassen fandt, at medlemmet  

 drev selvstændig virksomhed i form af bibeskæftigelse, da det  

 tidsmæssige omfang af driften har været begrænset.
 Arbejdsløshedskassen opgjorde, at medlemmet skulle  

 betale 15.861,- kr. tilbage for årene 1990 - 1994. Kassen har beregnet  

 tilbagebetalingsbeløbet på grundlag af medlemmets oplysninger om  

 antal arbejdstimer og efter, hvornår medlemmet mistede retten til  

 dagpenge som følge af den begrænsede dagpengeperiode for  

 personer, der driver selvstændig virksomhed som bibeskæftigelse.  

 Det skete den 1. juli 1994.
 Arbejdsløshedskassen indstillede til DfA, at  

 medlemmet skulle slettes som medlem af kassen for svig over for denne.
DfA var enig med arbejdsløshedskassen i, at  

 medlemmets arbejde ved planteskolen skulle betragtes som selvstændig  

 bibeskæftigelse med ret til dagpenge.
DfA lagde vægt på, at  

 medlemmet var momsregistreret, og at han over for skattemyndighederne har  

 selvangivet over/underskud ved selvstændig virksomhed.
DfA lagde  

 også vægt på, at medlemmet i en længere periode  

 samtidig med driften af virksomheden har været i stand til at varetage  

 arbejde som lønmodtager på fuld tid.
 DfA var også enig med arbejdsløshedskassen i,  

 at medlemmet skulle betale 15.861,- kr. tilbage til kassen.
 Årsagen til fejludbetalingen var:
- Der er ikke sket fradrag i dagpengene for den tid, som medlemmet under  

 ledighed har anvendt på virksomheden.
- Medlemmet har modtaget dagpenge efter den 1. juni 1994, hvor hans  

 begrænsede dagpengeret udløb.
 DfA fandt herefter, at den del af fejludbetalingerne, der  

 skyldtes, at medlemmet undlod at oplyse om antal arbejdstimer ved  

 selvstændig virksomhed, var svig.
 DfA lagde vægt på:
- Medlemmet må have vidst, at han ikke kunne modtage fulde dagpenge  

 samtidig med, at han arbejdede på nedsat tid med selvstændig  

 virksomhed.
- Medlemmet har på dagpengekortene på tro og love  

 erklæret, at han ikke har arbejdet i disse perioder på trods af,  

 at det af dagpengekortene fremgår, at der er pligt til at oplyse om alt  

 arbejde ved selvstændig virksomhed.
- Medlemmet har på ledighedserklæring svaret nej til, om han  

 driver landbrug, skovbrug eller gartneri mv.
DfA fandt herefter ikke, at den del af fejludbetalingen,  

 som skyldtes, at samtlige dagpenge er fejludbetalt efter den 1. juni 1994,  

 kunne tilregnes medlemmet som svig.
Det var ikke tilstrækkeligt  

 godtgjort, at medlemmet havde vidst, at han, hvis han havde oplyst om  

 arbejdstimerne ved den selvstændige virksomhed, ville have fået  

 sin dagpengeret begrænset.
Denne del af tilbagebetalingen kunne derfor  

 tilregnes medlemmet som uagtsomt.
 Den del af tilbagebetalingsbeløbet, der skyldtes  

 svig, udgjorde herefter 9.371,- kr.
 Beløbet, der skyldtes uagtsomt forhold, udgjorde  

 6.490,- kr.
 Medlemmet skulle derfor ikke slettes som medlem af kassen for svig.  

 Medlemmet skulle alene gennemgå en effektiv karantæne  

 på:
 Svig:
430 timer Uagtsomt forhold:
37 timer I alt:
467 timer Afgørelsen blev ikke indbragt for  

 ankenævnet.
(DfA's j.nr. 95-6351-2660) Sag nr. 7 Selvstændig virksomhed som bibeskæftigelse i form af  

 administration af udlejningsejendomme  

 Ikke godtgjort, at medlemmet kendte reglerne om det skærpede  

 arbejdskrav/den begrænsede dagpengeret Medlemmet meldte sig ledig den 1. august 1992. Hun svarede  

 nej til spørgsmålet, om hun driver selvstændig virksomhed.  

 Hun modtog herefter fulde dagpenge indtil den 20. august 1995.
Den 11. september 1995 indberettede DfA til  

 arbejdsløshedskassen, at politiet havde oplyst, at medlemmet sammen  

 med sin mand drev selvstændig virksomhed ved udlejning af mindst 35  

 lejemål.
Medlemmet stod for regnskab mv. i virksomheden.
Medlemmet forklarede, at det var korrekt, at hendes mand  

 ejede 4 udlejningsejendomme, og at hun ordnede regnskaberne herved.
Det havde  

 hun gjort siden 1987.
Medlemmet forklarede også, at arbejdet bestod i  

 bogføring af indtægter og udgifter, men at det egentlige  

 regnskab blev lavet af revisor.
Hun havde altid udført arbejdet uden  

 for normal arbejdstid, hvor det også var nemmest at træffe  

 lejerne om eventuelle tvivlsspørgsmål.
Medlemmet forklarede endelig, at hun brugte ca. 3 timer  

 ugentligt på arbejdet i udlejningsvirksomheden.
Det var en fejl fra  

 hendes side, at hun ikke oplyste om arbejdet til arbejdsløshedskassen,  

 men hun havde åbenbart ikke læst papirerne ordentligt.
Hun havde  

 aldrig opfattet arbejdet som regulært arbejde, da hun altid havde  

 kunnet passe arbejde på fuld tid ved siden af.
Når det var  

 så få timer, det drejede sig om, havde hun ikke fundet det  

 væsentligt.
 Arbejdsløshedskassen fandt, at medlemmet  

 havde drevet selvstændig virksomhed som bibeskæftigelse.
 Medlemmet skulle derfor have fradrag i dagpenge med 3  

 timer om ugen, indtil hun faldt for det skærpede arbejdskrav den 20.  

 november 1994.
 Arbejdsløshedskassen havde på grundlag heraf  

 opgjort, at medlemmet skulle betale i alt 83.721,- kr. tilbage til  

 kassen.
 Arbejdsløshedskassen indstillede også til  

 DfA, at medlemmet skulle slettes som medlem for svig, da medlemmet bevidst  

 havde tilbageholdt oplysninger, fordi hun måtte være vidende om,  

 at hun havde oplysningspligt om arbejdet.
DfA var enig med arbejdsløshedskassen i, at  

 medlemmets arbejde i mandens udlejningsvirksomhed var selvstændig  

 bibeskæftigelse.
DfA lagde vægt på, at hun havde arbejdet i  

 virksomheden siden 1987 i ca. 3 timer om ugen.
Da udlejningsvirksomheden  

 bestod af 35 lejemål, var der ikke tale om formueforvaltning.
DfA var også enig med arbejdsløshedskassen i,  

 at medlemmet skulle betale i alt 83.721,- kr. tilbage, da hun ikke havde  

 oplyst om sit arbejde ved udlejningsvirksomheden.
For det første var  

 der tale om, at der ikke var sket fradrag i dagpengene for de timer, som  

 medlemmet havde arbejdet i virksomheden.
Fejludbetalingen skyldtes for det  

 andet, at medlemmet fik dagpenge udover den begrænsede periode, der  

 gælder for medlemmer, der udøver selvstændig virksomhed  

 som bibeskæftigelse.
DfA var enig med arbejdsløshedskassen i, at  

 medlemmets dagpengeret udløb den 20. november 1994.
DfA fandt herefter, at medlemmets fortielse af selve  

 arbejdstimerne ved regnskabsføring skulle tilregnes hende som  

 svigagtigt.
Medlemmet skulle derfor slettes som medlem af  

 arbejdsløshedskassen for svig, jf.  

 arbejdsløshedsforsikringslovens § 87, stk. 1.
 DfA lagde herved vægt på:
- Medlemmet havde på ledighedserklæringen svaret nej til  

 spørgsmålet, om hun drev selvstændig virksomhed.
- Medlemmet havde på intet tidspunkt oplyst  

 arbejdsløshedskassen om arbejdet på trods af, at det af  

 dagpengekortene fremgår, at al arbejde ved selvstændig  

 virksomhed, herunder udlejningsvirksomhed, skulle oplyses.
- Medlemmet måtte have vidst, at arbejdet i udlejningsvirksomheden  

 havde betydning for retten til dagpenge, når henses til antallet af  

 lejemål, værdien af udlejningsejendommene og størrelsen af  

 omsætningen.
DfA fandt det dog ikke tilstrækkeligt godtgjort, at  

 den del af tilbagebetalingen, som skyldtes dagpengebegrænsningen, kunne  

 tilregnes medlemmet som svigagtigt.
Denne del af tilbagebetalingen skyldtes  

 derfor alene uagtsomhed fra medlemmets side.
DfA lagde vægt på, at medlemmet burde have  

 vidst, at arbejdet havde betydning for dagpengeretten.
Hun burde være  

 klar over, at det ikke er muligt at drive selvstændig virksomhed af den  

 størrelse, uden at det havde konsekvenser for dagpengeretten.
 Ankenævnet tiltrådte afgørelsen  

 med den givne begrundelse.
(DfA's j.nr. 95-51-914, AMA's j.nr. 1996-1-3891) IV.
Tilbagebetaling og sanktion for  

 svig A.
Indledning Gør et medlem sig skyldig i svigagtigt forhold over  

 for arbejdsløshedskassen, kan direktøren for  

 Arbejdsløshedsforsikringen bestemme, at pågældende slettes  

 som medlem af kassen, eller helt eller delvist udelukkes fra ret til ydelser  

 fra kassen i et bestemt tidsrum, jf. § 87, stk. 1, i lov om  

 arbejdsløshedsforsikring m.v.
 Ved vurderingen af, om et medlem har gjort sig skyldig i  

 svig, er det afgørende, om pågældende bevidst har afgivet  

 urigtige oplysninger eller bevidst har fortiet forhold for derved at modtage  

 arbejdsløshedsdagpenge mv. med urette.
 Der skal derfor være en forsætlig handling  

 eller undladelse fra medlemmets side.
 Forsæt foreligger i situationer, hvor medlemmet  

ved eller anser det for overvejende sandsynligt, at afgivelse af  

 urigtige oplysninger eller undladelse af at give oplysninger til  

 arbejdsløshedskassen, kan medføre, at medlemmet får en  

 ydelse fra kassen med urette.
Det er som udgangspunkt uden betydning, hvor stort et  

 beløb medlemmet uberettiget har modtaget eller forsøgt  

 uberettiget at modtage fra arbejdsløshedskassen.
Det afgørende  

 er alene, om medlemmet har afgivet forkerte oplysninger til kassen.  

 Beløbets størrelse har kun betydning for sanktionens art  

 (svigsslettelse eller karantæne).
 Som følge heraf kan fx undladelse af at oplyse om  

 et arbejde af en enkelt dags varighed betragtes som svig, hvis medlemmet  

 havde forsæt til ikke at oplyse om arbejdet.
Svigsbegrebet dækker alle situationer, hvor et  

 medlem har modtaget eller forsøgt at få en ydelse fra  

 arbejdsløshedskassen med urette.
Der er typisk tale om bedrageri og  

 dokumentfalsk.
Der kan fx være tale om svig, hvis medlemmet bruger  

 falske dokumenter over for kassen.
Der er også tale om svig, hvor flere  

 medlemmer sammen har medvirket til, at et eller flere medlemmer ved svig har  

 forsøgt at få eller har modtaget ydelser med urette.
 Svigsbegrebet dækker også tilfælde, hvor  

 medlemmet med rette har modtaget en ydelse, men forudsætningerne for  

 udbetalingen efterfølgende brister, og medlemmet svigagtigt beholder  

 ydelsen (efterfølgende forsæt).
Det er vigtigt at have for øje, at  

 arbejdsløshedsforsikringslovens svigsbegreb ikke nødvendigvis  

 er identisk med den strafferetlige bedømmelse af, om der kan bevises  

 fortsæt til bedrageri.
Det kræver derfor en højere grad af  

 sikkerhed at bevise et medlems forsæt til bedrageri efter straffeloven  

 end forsæt til svig efter arbejdsløshedsforsikringsloven.
Der  

 henvises til Meddelelse fra DfA nr. 30/96 af 12. marts 1996 om oversigt over  

 praksis i sager, hvor anklagemyndigheden meddeler påtaleopgivelse.
Afgrænsningen mellem svig og uagtsomhed er  

 naturligvis en konkret vurdering i hvert enkelt tilfælde.
I  

 bedømmelsen af, om der foreligger svig, eller om der er handlet  

 uagtsomt, skal dog følgende momenter indgå:
- Arbejdsløshedskassens konkrete vejledning af medlemmet ved  

 ledighedens indtræden og efterfølgende vejledning af medlemmet,  

 fx på grund af medlemmets henvendelse til kassen.
- Vejledningsteksten på blanketmaterialet.
- Medlemmets oplysninger på ledighedserklæring, dagpengekort  

 mv.
- Medlemmets forklaring eller manglende forklaring til sagen.
- Klarheden af den dokumentation, der kan fremskaffes fra fx arbejdsgivere,  

 hvoraf det fremgår, hvornår og hvor meget medlemmet har  

 arbejdet.
Dette afsnit indeholder referater af typiske  

 afgørelser om svig, ligesom der er indarbejdet principielle  

 afgørelser.
Ved valget af afgørelser er der også lagt  

 vægt på, at de skal belyse vurderingen af beviset for, at der er  

 tale om svig.
 B.
Urigtige oplysninger om lønarbejde mv. på  

 dagpengekortene Sag nr. 1 Urigtige oplysninger om start af arbejde på  

 dagpengekortene Medlemmet oplyste på sine dagpengekort for uge 31 i  

 1991 (29. juli - 4. august), at han ikke havde arbejde.
Dagpengekortet er  

 underskrevet den 4. august 1991.
Det er oplyst, at medlemmet begyndte at arbejde i Frankrig  

 den 1. august 1991 og stadig arbejder der.
Fra arbejdsformidlingen er det  

 oplyst, at medlemmet blev afmeldt den 29. juli 1991.
 Medlemmet havde ikke nogen forklaring på de  

 manglende oplysninger om timer.
 Arbejdsløshedskassen fandt, at medlemmet  

 skulle betale i alt 2.004 kr. tilbage til kassen og gennemgå en  

 effektiv karantæne på 100 timer.
DfA stadfæstede arbejdsløshedskassens  

 afgørelse.
DfA lagde vægt på medlemmets oplysningspligt og  

 på, at oplysningerne på dagpengekortet blev givet på tro og  

 love.
DfA lagde endelig vægt på, at det står på  

 dagpengekortet, at tilmelding til arbejdsformidlingen er en  

 forudsætning for at få dagpenge.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 91-1231-13008, AMA's j.nr. 1992-1-0129) Sag nr. 2 Urigtige oplysninger om arbejde på  

 dagpengekortene Medlemmet oplyste 0 arbejdstimer på dagpengekortene  

 for mandag og tirsdag i uge 24 i 1991.
 Arbejdsgiveren oplyste derimod, at medlemmet begyndte at  

 arbejde mandag i samme uge.
Medlemmet har forklaret, at han skulle begynde at arbejde  

 onsdag i ugen, men at arbejdsgiveren bad han om at begynde mandag nat,  

 hvorved fejlen opstod.
Medlemmet gik på denne måde i arbejde i  

 sin ferie, hvilket ofte skete for rejsemontører.
Afdelingen havde  

 lovet at rette fejlen, og medlemmet betragtede derfor sagen som  

 afsluttet.
 Arbejdsløshedskassen fandt, at medlemmet  

 skulle betale i alt 769 kr. tilbage og indstillede, at medlemmet skulle  

 gennemgå en effektiv karantæne på 60 timer for svig.
 DfA tiltrådte arbejdsløshedskassens  

 afgørelse og lagde vægt på medlemmets oplysningspligt og  

 på, at medlemmet havde givet oplysningerne på tro og love.
 Ankenævnet tiltrådte DfA's afgørelse  

 med den givne begrundelse.
(DfA's j.nr. 92-635-140, AMA's j.nr. 1992-1-316) Sag nr. 3 Urigtige oplysninger om arbejde på dagpengekortene  

 Problemer med at læse og skrive Medlemmet oplyste 0 arbejdstimer på dagpengekortet  

 for uge 40 i 1991. I uge 41 i 1991 oplyste medlemmet, at han begyndte at  

 arbejde om onsdagen, og han oplyste også, at han ikke ønskede et  

 nyt dagpengekort.
 Af oplysninger fra arbejdsgiveren fremgår det  

 derimod, at medlemmet begyndte at arbejde om onsdagen i uge 40 i 1991.
Medlemmets mor forklarede, at medlemmet ikke havde handlet  

 forsætligt.
Hun oplyste, at medlemmet havde svært ved at udfylde  

 skemaer, og at han havde gået i specialklasse siden 5. klasse, fordi  

 han havde svært ved at læse og skrive.
 Arbejdsløshedskassen traf afgørelse  

 om, at medlemmet skulle betale i alt 2.046 kr. tilbage til kassen og  

 indstillede, at medlemmet skulle gennemgå en effektiv karantæne  

 på 100 timer for svig.
 DfA tiltrådte arbejdsløshedskassens  

 afgørelse og lagde vægt på medlemmets oplysningspligt og  

 på, at medlemmet havde givet oplysningerne på tro og love.
 Ankenævnet stadfæstede  

 afgørelsen med den givne begrundelse.
(DfA's j.nr. 92-635-91, AMA's j.nr. 1992-1-0237) Sag nr. 4 Urigtige oplysninger om arbejde på dagpengekortene  

 Ordblindhed har ingen betydning Medlemmet oplyste på sit dagpengekort for uge 34 i  

 1992, at han ikke havde arbejde.
 Arbejdsgiveren oplyste derimod, at medlemmet havde 37  

 timers arbejde i denne uge.
 Arbejdsløshedskassen traf afgørelse  

 om, at medlemmet skulle betale i alt 2.550 kr. tilbage og indstillede, at  

 medlemmet skulle gennemgå en effektiv karantæne på 120  

 timer for svig.
Medlemmet anførte i sin klage, at han ikke havde  

 handlet bevidst, og at han var stærkt ordblind, hvorfor hans kone  

 normalt udfylder blanketter mv.
Karantænen var derfor efter hans  

 opfattelse urimelig, da han selv havde gjort opmærksom på  

 fejlen.
DfA traf afgørelse om, at medlemmet skulle  

 gennemgå en effektiv karantæne på 120 timer for svig over  

 for arbejdsløshedskassen.
DfA lagde herved blandt andet vægt  

 på, at - medlemmet på sin ledighedserklæring af 28. december 1992 har  

 gentaget først at have begyndt arbejde den 24. august 1992 (uge 35) og  

 ikke den 17. august 1992 (uge 34), - medlemmet først i forbindelse med sin ledighedsmeldelse den 28.  

 december 1992 gjorde arbejdsløshedskassen opmærksom på  

 fejlen i uge 34 i 1992, og at - medlemmet ved indsendelsen af dagpengekortet havde afkrydset, at han ikke  

 ønskede et nyt kort tilsendt, hvorfor medlemmet måtte være  

 klar over, at arbejde havde betydning for retten til dagpenge.
 Ankenævnet tiltrådte DfA's afgørelse  

 med den givne begrundelse.
(DfA's j.nr. 93-6351-602, AMA's j.nr. 1993-1-1274) Sag nr. 5 Urigtige oplysninger om arbejde på dagpengekortene  

 Manglende lønudbetaling fra arbejdsgiveren Medlemmet oplyste på dagpengekortet for uge 39 i  

 1991 til uge 42 i 1991 (23. september til 20. oktober 1991), at han ikke  

 havde arbejde.
Medlemmet afkrydsede på dagpengekortet for, at han ikke  

 ønskede et nyt dagpengekort, da han i den efterfølgende periode  

 ikke var ledig.
 Medlemmet blev opsagt den 31. oktober 1991 til  

 fratræden den 15. november 1991.
 På sin ledighedserklæring oplyste medlemmet,  

 at han begyndte at arbejde den 1. oktober 1991 (uge 40).
 Af oplysninger fra arbejdsgiveren fremgår det  

 også, at medlemmet var ansat på fuld tid fra uge 40 i 1991 til  

 uge 46 i 1991.
 Medlemmet forklarede, at han ikke havde fået  

 løn fra arbejdsgiveren og var i alvorlige økonomiske  

 vanskeligheder.
 Arbejdsløshedskassen fandt, at medlemmet  

 skulle betale i alt 7.506 kr. tilbage og idømmes en effektiv  

 karantæne på 370 timer.
 DfA tiltrådte arbejdsløshedskassens  

 afgørelse og lagde vægt på, at medlemmet havde oplyst 0  

 timers arbejde på dagpengekortene for ugerne 40 til 42 i 1991.
 DfA lagde også vægt på:
- At medlemmet havde dateret og underskrevet dagpengekortet søndag  

 den 20. oktober 1991 (uge 42), hvor medlemmet var vidende om, at han havde  

 været i arbejde siden 1. oktober 1991 (uge 40).
- At fulde dagpenge for 4 uger var til disposition for medlemmet den 31.  

 oktober 1991 (uge 44), hvor medlemmet på trods af, at han var opsagt  

 samme dag, fortsat var i arbejde og var vidende om kun at være  

 berettiget til dagpenge for en uge (uge 39).
- Medlemmet reagerede først på fejludbetalingen ved  

 arbejdsløshedskassens oversendelse af ledighedserklæringen,  

 hvorved fejludbetalingen blev konstateret.
 Ankenævnet stadfæstede  

 afgørelsen med den givne begrundelse.
(DfA's j.nr. 92-683-14, AMA's j.nr. 1992-1-116) Sag nr. 6 Urigtige oplysninger om afløserarbejde på  

 dagpengekortene Den 27. oktober 1991 kom medlemmet i arbejde som  

 afløser hos en vognmand.
 Medlemmet oplyste ikke herom på dagpengekortet.
Den 19. november 1991 blev medlemmet afskediget, da der  

 ikke var mere arbejde.
Han fik samtidig udbetalt sin løn.
 I december 1991 henvendte medlemmet sig i  

 arbejdsløshedskassen og oplyste, at han havde begået en fejl ved  

 udfyldelsen af dagpengekortet.
 Medlemmet forklarede, at fejlen skyldtes, at han  

 først fik løn af vognmanden den 19. november 1991.
 Arbejdsløshedskassen fandt, at medlemmet  

 skulle betale i alt 8.101 kr. tilbage og idømmes en effektiv  

 karantæne på 390 timer for svig.
 DfA tiltrådte afgørelsen og lagde  

 vægt på medlemmets oplysningspligt og på, at oplysningerne  

 på dagpengekortet var givet på tro og love.
 Ankenævnet stadfæstede  

 afgørelsen med den givne begrundelse.
(DfA's j.nr. 92-635-141, AMA's j.nr. 1992-1-187) Sag nr. 7 Urigtige oplysninger om arbejde på dagpengekortene  

 Manglende oplysninger om bierhverv som vicevært Medlemmet modtog fulde dagpenge fra uge 18 i 1989 til uge  

 9 i 1992.
 I anledning af en skatteregisterundersøgelse blev  

 det imidlertid konstateret, at medlemmet arbejdede på fuld tid en dag i  

 uge 7 i 1990. Det blev også konstateret, at medlemmet arbejdede 10 dage  

 på fuld tid fra uge 32 til uge 34 i 1990.
 Endelig blev det konstateret, at medlemmet havde et  

 bierhverv som vicevært på 16 timer hver måned.
 Medlemmet har forklaret, at han ikke troede, at  

 indtægten fra hans bierhverv berørte hans dagpenge, da  

 beløbet var så lille og timerne så få.
 Arbejdsløshedskassen beregnede, at medlemmet  

 skulle betale i alt 30.885 kr. tilbage og indstillede, at medlemmet skulle  

 slettes for svig.
 DfA traf afgørelse om, at medlemmet havde  

 handlet svigagtigt over for arbejdsløshedskassen og begrundede blandt  

 andet afgørelsen med, at der på dagpengekortene står, at  

 medlemmet har pligt til at oplyse om alt arbejde, lønnet såvel  

 som ulønnet.
 Ankenævnet tiltrådte afgørelsen  

 med den givne begrundelse.
(DfA's j.nr.
D15-030-1/91-0709, AMA's j.nr. 1992-1-715) Sag nr. 8 Urigtige oplysninger på dagpengekortene om  

 arbejde som journalist og bestyrelsesformand i en andelsboligforening Et medlem, der var uddannet journalist, blev ledig den 3.  

 august 1992 efter arbejde på en landsdækkende avis.
På sine  

 dagpengekort oplyste han herefter ved at skrive 0, at han var fuldt  

 ledig.
Som led i en skatteregisterundersøgelse blev det  

 herefter konstateret, at medlemmet havde skrevet kronikker mv. til to andre  

 aviser i ledighedsperioden.
Han havde også i 1992 fået udbetalt  

 honorarer på i alt kr. 47.106 som bestyrelsesformand i en  

 andelsboligforening og kr. 7.296 som bestyrelsesmedlem.
Medlemmet forklarede, at han i sin ledighedsperiode havde  

 indsendt artikler mv. til diverse dagblade for at gøre opmærksom  

 på sin eksistens og dermed sikre sig et nyt indtægtsgrundlag.
Han  

 medgav, at han burde have oplyst herom på dagpengekortene.
 Om honorarerne som bestyrelsesformand i en  

 andelsboligforening og som bestyrelsesmedlem forklarede medlemmet, at han  

 fratrådte disse poster i april 1992 på en generalforsamling, og  

 at honorarerne ophørte samtidig hermed.
Arbejdsløshedskassen fandt, at medlemmet  

 burde have påført honorarerne fra dagbladene på  

 dagpengekortene.
Han skulle derfor betale i alt 15.844 kr. tilbage til  

 kassen.
 Arbejdsløshedskassen indstillede også til  

 DfA, at medlemmet skulle slettes for svig.
Arbejdsløshedskassen konstaterede herefter, at  

 medlemmet også i 1993 og 1994 havde modtaget honorarer fra  

 andelsboligforeningen og fra et større dagblad, som han heller ikke  

 havde oplyst om på dagpengekortene.
Kassen bad derfor medlemmet om at  

 udtale sig om disse nye forhold.
Medlemmet forklarede hertil, at han havde opfattet  

 bestyrelsesarbejdet i andelsboligforeningen som en fritidsinteresse, som han  

 havde haft ved siden af sit fuldtidsarbejde på det  

 pågældende dagblad.
Nettohonoraret udgjorde efter  

 skattetræk ca. 1.200 kr. om måneden, som også skulle  

 dække forskellige omkostninger, fx kørsel i egen bil.
Om avishonorarerne forklarede medlemmet, at han ikke havde  

 opfattet dette som lønarbejde.
Der var i ingen af tilfældene  

 tale om aftalte arbejdsopgaver, men alene om uopfordrede kommentarer og  

 debatindlæg på linje med uhonorerede læserbreve.
Han  

 anførte, at dette arbejde var motiveret af interesse for den  

 almindelige samfundsdebat, men det var også en form for  

 arbejdssøgning i og med, at han gjorde opmærksom på sin  

 eksistens.
Endelig anførte medlemmet, at han aldrig tidligere  

 havde modtaget dagpenge, og at han derfor var uforberedt på sin  

 situation.
Han erkendte at have forsømt at indhente råd og  

 vejledning.
Arbejdsløshedskassen traf herefter en ny  

 afgørelse, hvorefter medlemmet for årene 1992 - 1994 i alt  

 skulle betale 41.782 kr. tilbage til kassen.
Under hensyn til medlemmets  

 seneste forklaring fandt kassen nu, at medlemmet alene skulle gennemgå  

 en effektiv karantæne på 37 timer for groft uagtsomt forhold.  

 Kassen ændrede derfor sin tidligere indstilling om svigsslettelse.
DfA var enig med arbejdsløshedskassen i, at  

 medlemmet i alt skulle betale 41.782 kr. tilbage til kassen.
DfA fandt  

 også, at medlemmet skulle slettes som medlem af kassen for svig over  

 for denne.
DfA begrundede blandt andet dette med, at medlemmet som  

 uddannet journalist og i kraft af sit arbejde som journalist måtte have  

 indset, at det var journalistisk arbejde uopfordret at indsende artikler.
Han  

 måtte derfor på et eller andet tidspunkt i ledighedsperioden have  

 indset, at man ikke kan modtage dagpenge uden fradrag og samtidig arbejde.
Om  

 arbejdet for boligforeningen lagde DfA blandt andet vægt på, at  

 det - selv om arbejdet var udført uden for normal arbejdstid -  

 måtte have stået medlemmet klart, at han ikke samtidig med at  

 modtage så betydelige honorarer kunne modtage fulde dagpenge.
 Ankenævnet tiltrådte DfA's  

 afgørelse.
 Ankenævnet lagde vægt på:
- Som uddannet journalist måtte medlemmet være klar over, at  

 indtægter fra avisindlæg skulle påføres  

 dagpengekortene.
- Medlemmet måtte have indset, at han ikke kunne modtage mere end kr.  

 4.000 om måneden i honorarer for bestyrelsesarbejdet, uden at dette  

 havde indflydelse på dagpengeretten.
- Medlemmet havde ikke søgt rådgivning om korrekt udfyldelse af  

 dagpengekortene, herunder havde han ikke af egen drift oplyst om sine  

 indtægter i 1993 - 1994, da arbejdsløshedskassen bad om hans  

 kommentarer til DfA's indberetning om forholdene i 1992.
(DfA's j.nr. 94-423-14, AMA's j.nr. 1995-1-2861) Sag nr. 9 Urigtige oplysninger om plejeløn på  

 dagpengekortene På bilag til ledighedserklæring af 22. juni  

 1984 oplyste medlemmet, at hun havde et barn i familiepleje, og at hun fik  

 udbetalt en plejeløn på  5.400 kr. pr. måned.
Dette  

 vederlag skrev hun på sine første to dagpengekort.
Ved brev af 13. august 1984 meddelte  

 arbejdsløshedskassen medlemmet, at hun skulle skrive det  

 månedlige beløb på det dagpengekort, der dækkede  

 udbetalingsdatoen.
Vederlaget ville herefter blive omregnet med den  

 gældende omregningssats og fradraget i dagpengene.
 Medlemmet modtog fulde dagpenge i følgende  

 perioder:
I forbindelse med en skatteregisterundersøgelse  

 blev DfA opmærksom på, at medlemmet i 1991 havde et plejevederlag  

 på 128.352,24 kr.
Kommunen oplyste i den anledning, at medlemmet blev  

 ansat som døgnplejer den 1. september 1983 og ikke siden var  

 ophørt.
Kommunen oplyste endelig, at plejelønnen i 1984  

 udgjorde  3.255 kr., stigende til 11.312 kr. i 1993.
Medlemmet forklarede, at hun af sin socialrådgiver  

 havde fået at vide, at plejevederlag ikke skulle fratrækkes i  

 hendes dagpenge.
Hun skulle derfor ikke skrive vederlaget på sine  

 dagpengekort.
Grunden til, at hun havde skrevet vederlaget på de to  

 første dagpengekort, var, at hun var i tvivl, og at hun derfor var ved  

 at undersøge sagen.
Hun havde derfor kontaktet  

 arbejdsløshedskassen om spørgsmålet.
Kassen ville  

 undersøge sagen og vende tilbage, men det havde den ikke gjort.
Hun  

 gik derfor ud fra, at det var rigtigt, hvad hendes socialrådgiver havde  

 sagt.
Arbejdsløshedskassen traf herefter  

 afgørelse om, at medlemmet skulle betale i alt 370.063 kr. tilbage til  

 kassen, ligesom den indstillede til DfA, at medlemmet blev slettet som medlem  

 for svig.
Kassen bemærkede i tilslutning hertil, at den ingen  

 registreringer havde om, at medlemmet efter den 13. august 1984 havde  

 henvendt sig til kassen og oplyst, at hun ikke mente, at plejevederlag skulle  

 skrives på dagpengekortene.
DfA var enig med arbejdsløshedskassen i, at  

 medlemmet skulle betale det nævnte beløb tilbage til kassen.
DfA  

 fandt også, at medlemmet skulle slettes for svig over for kassen.
Ankenævnet tiltrådte denne  

 afgørelse og lagde vægt på, at arbejdsløshedskassen  

 i sit brev af 13. august 1984 havde oplyst medlemmet om, at hun skulle skrive  

 plejevederlaget på sine dagpengekort, hvilket hun også gjorde  

 på de to første dagpengekort.
Ankenævnet lagde desuden  

 vægt på, at det fremgår af dagpengekortene, at al arbejde  

 og al indtægt skal oplyses på dagpengekortene.
 Efter at anklagemyndigheden havde meddelt  

 påtaleopgivelse i sagen, fordi man ikke fandt, at videre  

 forfølgning kunne ventes at føre til straf, blev sagen  

 genoptaget til ny behandling.
 DfA indstillede til ankenævnet, at forholdet fortsat  

 blev anset for svigagtigt og henviste herved blandt andet til, at medlemmet i  

 arbejdsløshedskassens brev af 13. august 1984 havde fået en  

 positiv korrekt og utvetydig vejledning.
 Ankenævnet fastholdt sin tidligere trufne  

 afgørelse og henviste herved til, at der ved den politimæssige  

 efterforskning ikke var fremkommet sådanne nye oplysninger, som kunne  

 begrunde en ophævelse af de pålagte sanktioner.
(DfA's j.nr. 93-422-266, AMA's j.nr. 1995-1-2681) Sag nr. 10 Urigtige oplysninger om plejeløn på dagpengekortene  

 Medlemmets faglige område Den 25. juni 1990 meldte medlemmet sig ledig efter  

 ophør med et vikariat.
På ledighedserklæringen svarede hun  

 nej til spørgsmålet, om hun havde bierhverv.
På sine dagpengekort og erklæringer til brug  

 for udbetaling af uddannelsesydelse fra den 25. juni 1990 til den 4. januar  

 1993 havde medlemmet angivet 0 arbejdstimer.
Hun havde heller ikke oplyst om  

 arbejdsindtægt.
 Imidlertid fremgår det af oplysninger fra de sociale  

 myndigheder, at medlemmet fra den 1. januar 1990 til den 31. december 1992  

 havde modtaget en månedlig ydelse på 8.151,50 kr. (senere  

 forhøjet til 8.829,36 kr.) som døgnplejer.
 Arbejdsløshedskassen traf afgørelse  

 om, at medlemmet med urette havde modtaget i alt 167.984 kr. i dagpenge og  

 uddannelsesydelse, som hun skulle betale tilbage til kassen.
 Arbejdsløshedskassen indstillede til DfA, at  

 medlemmet for svig over for kassen skulle slettes som medlem af denne.
Medlemmet gjorde gældende, at  

 arbejdsløshedskassen og fagforeningen havde vidst, at hun havde et  

 plejebarn, fordi hun direkte havde givet udtryk herfor og hævdede, at  

 hun havde fået meddelelse om, at det ikke havde betydning for retten  

 til dagpenge.
Hun var derfor blevet vildledt af kassen.
Medlemmet havde også diverse erklæringer fra  

 forskellige personer, hvoraf blandt andet fremgik, at en person havde  

 overværet et møde i fagforeningen, hvor medlemmet havde spurgt,  

 om plejebarnet havde indflydelse på retten til dagpenge.
Medarbejderen  

 havde besvaret dette spørgsmål benægtende.
Arbejdsløshedskassen udtalte hertil, at der hverken  

 i kassen eller i den faglige afdeling forelå noget om, at medlemmet  

 skulle have rettet henvendelse i perioden fra hun blev godkendt som  

 døgnplejer, til hun meldte sig ledig.
Vedrørende  

 påstanden om mødet med fagforeningen bemærkede kassen, at  

 påstanden om mødet ikke var dateret.
Den pågældende  

 afdeling af kassen stillede sig også uforstående over for, at den  

 ikke skulle have reageret, hvis medlemmet udtrykkelig havde sagt, at hun  

  havde et plejebarn, som hun fik vederlag for.
 Arbejdsløshedskassen konkluderede derfor, at der  

 intet lå i medlemmets sag, som indikerede, at medlemmet havde oplyst  

 om, at hun havde et plejebarn.
 DfA var enig med arbejdsløshedskassen i, at  

 medlemmet skulle betale i alt 167.984 kr. tilbage til kassen.
DfA fandt også, at medlemmet skulle slettes som  

 medlem af arbejdsløshedskassen for svig.
DfA lagde herved blandt andet  

 vægt på:
- Medlemmet havde ikke på sine dagpengekort oplyst om arbejdet som  

 døgnplejer  og indtægten herved.
- Det fremgik af lønsedlerne, at plejelønnen var ren  

 A-indkomst.
- I forhold til dagpengenes størrelse var der tale om en forholdsvis  

 stor indtægt hver måned (mellem 8.151,50 kr. og 8.829,36 kr.), og  

 det måtte derfor have stået medlemmet klart, at hun ikke  

 retmæssigt kunne modtage dagpengene, uden at plejelønnen skulle  

 medføre fradrag i dagpengene.
 DfA fandt ikke, at medlemmets anbringender om at have  

 rettet henvendelse til fagforeningen og arbejdsløshedskassen kunne  

 føre til noget andet resultat.
Ankenævnet var enig med DfA i, at medlemmet  

 havde udvist svig over for arbejdsløshedskassen.
Ankenævnet  

 lagde også vægt på, at medlemmet var medlem af  

 Socialpædagogernes Arbejdsløshedskasse.
Det må eller burde  

 derfor have stået hende klart, at det er arbejde i  

 arbejdsløshedsforsikringslovens forstand at have et barn i pleje med  

 en månedlig aflønning på mellem 8.151,50 kr. og 8.829,36  

 kr.
(DfA's j.nr. 93-422-185, AMA's j.nr. 1995-1-3044) Sag nr. 11 Telefonisk indtastning af 0-dagpengekort  

 Urigtige oplysninger om lønarbejde Medlemmet fik udbetalt fulde dagpenge i udbetalingsperiode  

 7 i 1995 (fra den 19. juni til den 23. juli 1995). Udbetalingen var sket  

 på grundlag af, at medlemmet den 23. juli 1995 telefonisk havde  

 indtastet til arbejdsløshedskassen, at der ikke i perioden havde  

 været forhold, der havde betydning for udbetalingen af dagpenge.
I den vejledning om tast-selv-systemet, som medlemmet  

 havde fået tilsendt, fremgår blandt andet, at man ikke kan  

 indtelefonere sine oplysninger, hvis der er noget, som man skal oplyse om  

 på et almindeligt dagpengekort, fx arbejde.
I så fald skal man i  

 stedet indsende et almindeligt dagpengekort med oplysning om arbejde og  

 ledighed i perioden.
Den 4. august 1995 blev medlemmet overflyttet til en ny  

 arbejdsløshedskasse.
På overflytningsblanketten oplyste  

 medlemmet, at hun den 23. juli 1995 begyndte at arbejde som elektriker.
Den 20. september 1995 afgav medlemmet  

 ledighedserklæring til den nye arbejdsløshedskasse.
Medlemmet  

 oplyste herpå, at hun var begyndt på det nye arbejde den 3. juli  

 og afsluttede det den 15. september 1995. Der foreligger to lønsedler  

 vedrørende dette arbejdsforhold, som var sendt til medlemmet, og hvor  

 lønnen var angivet at være til disposition den 13. juli og den  

 27. juli 1995.
 Medlemmet forklarede, at hun havde benyttet  

 tast-selv-systemet, selv om hun var begyndt at arbejde, fordi hun endnu ikke  

 havde modtaget sin første lønseddel og derfor ikke kendte sin  

 løn.
 Arbejdsløshedskassen traf afgørelse  

 om, at medlemmet skulle betale i alt 7.665 kr. tilbage og indstillede  

 samtidig til DfA, at medlemmet for svig over for kassen skulle gennemgå  

 en effektiv karantæne på 340 timer.
Medlemmet klagede over denne afgørelse og  

 anførte, at hun ved gennemgang af sit kontoudtog havde konstateret, at  

 hun havde fået for meget i dagpenge.
Fejlen var opstået ved, at  

 hun havde misforstået brugen af tast-selv-systemet.
Hun kontaktede  

 herefter den tidligere arbejdsløshedskasse og gjorde opmærksom  

 på fejludbetalingen.
 Ved oversendelse af klagen til DfA gjorde  

 arbejdsløshedskassen opmærksom på, at fejlen ikke var  

 blevet konstateret ved medlemmets henvendelse til kassen, men ved, at den nye  

 kasse havde gjort opmærksom på forholdet.
DfA var enig med arbejdsløshedskassen i, at  

 medlemmet skulle betale i alt 7.665 kr. tilbage til kassen.
DfA traf  

 også afgørelse om, at medlemmet for svig over for  

 arbejdsløshedskassen skulle gennemgå en effektiv karantæne  

 på 340 timer.
 DfA lagde herved vægt på:
- I den vejledning om tast-selv-systemet, som medlemmet havde fået  

 tilsendt, fremgår blandt andet, at man ikke kan indtelefonere sine  

 oplysninger, hvis der er noget, som man skal oplyse om på et  

 almindeligt dagpengekort, fx arbejde.
I så fald skal man i stedet  

 indsende et almindeligt dagpengekort med oplysning om arbejde og ledighed i  

 perioden.
- Ved medlemmets opkald til tast-selv-systemet blev hun oplyst om, at hun  

 kunne bekræfte, at hun ikke havde haft arbejde eller andet, der havde  

 betydning for hendes udbetaling.
Hun bekræftede dette.
- Medlemmet havde modtaget sin første lønseddel og havde  

 derfor kendskab til antal arbejdstimer og lønindtægt, da hun  

 benyttede tast-selv-systemet.
Hendes forklaring om, at hun benyttede  

 tast-selv-systemet, fordi hun endnu ikke havde modtaget sin første  

 lønseddel, var derfor ikke korrekt.
- Medlemmet havde i strid med sandheden på overflytningsblanketten af  

 3. august 1995 oplyst, at det nye arbejde begyndte den 23. juli 1995. DfA var  

 af den opfattelse, at formålet med denne fejlagtige oplysning var at  

 forhindre, at arbejdsløshedskassen fik kendskab til, at medlemmet  

 allerede den 3. juli 1995 var begyndt på det nye arbejde.
 Afgørelsen blev ikke indbragt for ankenævnet.
(DfA's j.nr. 95-6351-2948) Sag nr. 12 Urigtige oplysninger om arbejde på dagpengekortene  

 Kendskab til oplysningspligten Medlemmet oplyste på sine dagpengekort fra 22. april  

 1990 til 11. november 1990, at hun ikke havde arbejde.
Fra 12. november 1990  

 til 18. november 1990 oplyste medlemmet i alt 37,5 arbejdstimer.
Fra 19.  

 november 1990 til 16. december 1990 oplyste medlemmet igen, at hun ikke havde  

 arbejde.
 Af oplysningerne fra arbejdsgiveren fremgår derimod,  

 at medlemmet har haft følgende arbejdsperioder med 75 arbejdstimer i  

 hver periode:
Medlemmet erkendte at have arbejdet i disse perioder, men  

 anførte, at det var sket i god tro, og at hun to gange havde rettet  

 henvendelse til arbejdsløshedskassen om tvivlsspørgsmål.  

 Medlemmet anførte også, at kassen havde revet en udleveret  

 frigørelsesattest itu og sagt, at hun bare skulle arbejde.
Hun havde  

 forstået, at hun intet skulle foretage sig, før hun fik fast  

 arbejde.
Arbejdsløshedskassen bemærkede hertil, at  

 medlemmet ved en § 65-samtale den 21. marts 1990 oplyste, at hun kunne  

 få arbejde på nedsat tid.
Medlemmet blev derfor oplyst om, hvilke  

 pligter hun havde, når hun modtog supplerende dagpenge, og der blev  

 udleveret en frigørelsesattest til hende.
 Arbejdsløshedskassen traf afgørelse  

 om, at medlemmet skulle betale i alt 25.107 kr. tilbage og indstillede, at  

 medlemmet blev slettet som medlem for svig.
 DfA tiltrådte arbejdsløshedskassens  

 afgørelse og lagde vægt på, at medlemmet havde oplyst  

 korrekt om antal arbejdstimer for en uge fra 12. november 1990 til 18.  

 november 1990. Det måtte derfor afvises, at medlemmet var i tvivl om  

 sin oplysningspligt.
 Ankenævnet stadfæstede  

 afgørelsen med den givne begrundelse.
(DfA's j.nr.
D53-30-1/91-0414, AMA's j.nr.  

 1992-1-0414) Sag nr. 13 Urigtige oplysninger om arbejde på dagpengekortene  

 Urigtige oplysninger om lønudbetalinger i opsigelsesperiode Et medlem blev sagt op på en transportskole den 31.  

 oktober 1989, og han blev i den forbindelse fritstillet i 5  

 måneder.
 På sine dagpengekort fra uge 21 til uge 23 i 1990  

 oplyste medlemmet, at han holdt ferie, mens han indtil uge 50 i 1990 oplyste,  

 at han ikke havde arbejde.
 Derimod oplyste medlemmets nye arbejdsgiver, at medlemmet  

 fra uge 22 til uge 48 i 1990 havde i alt 962,5 arbejdstimer.
 Medlemmet forklarede, at han havde misforstået  

 begrebet fritstilling, da han var af den opfattelse, at fritstillingen  

 på 5 måneder fra transportskolen kunne anvendes i  

 ledighedsperioden og 2 ½ år frem.
 Arbejdsløshedskassen beregnede, at medlemmet  

 skulle betale i alt 63.624 kr. til kassen.  Kassen fandt også, at  

 medlemmet havde gjort sig skyldig i svig over for kassen.
DfA var enig i tilbagebetalingsbeløbets  

 størrelse og fandt, at medlemmet skulle slettes som medlem af  

 arbejdsløshedskassen for svig over for denne, da det var bevist, at  

 medlemmet havde givet urigtige oplysninger om sit arbejde på  

 dagpengekortene.
DfA fandt ikke, at medlemmets misforståelse af  

 begrebet "fritstilling" kunne undskylde de manglende oplysninger om arbejde  

 på dagpengekortene, eller at der var tidsmæssig sammenhæng  

 mellem ophøret på transportskolen og det nye arbejde.
 Ankenævnet tiltrådte afgørelsen  

 med den givne begrundelse.
(DfA's j.nr.
D62-D10-1/91-0333, AMA's j.nr.  

 1992-1-494) Sag nr. 14 Urigtige oplysninger om arbejde på dagpengekortene  

 Urigtige oplysninger om overskydende timer På skema til opgørelse af overskydende timer  

 oplyste medlemmet, at han i uge 40-42 i 1992 havde haft arbejde hos  

 arbejdsgiver A.
 Af medlemmets dagpengekort for ugerne 24-51 i 1992  

 fremgår det, at han havde arbejde hos arbejdsgiver B i ugerne 25, 35,  

 36 og 50 i 1992.
Af oplysninger fra arbejdsgiver B fremgår det  

 imidlertid, at han også arbejdede der i ugerne 40, 42, og 44 i 1992 med  

 henholdsvis 9,5, 7,5 og 12 timer.
Han havde ikke oplyst om disse arbejdstimer  

 på skema til opgørelse af overskydende timer.
 Arbejdsløshedskassen traf afgørelse  

 om, at medlemmet skulle betale i alt 1.861 kr. tilbage og indstillede, at  

 medlemmet skulle gennemgå en effektiv karantæne på 60 timer  

 for svig.
DfA var enig i, at medlemmet skulle betale i alt  

 1.861 kr. tilbage til kassen.
DfA traf også afgørelse om, at  

 medlemmet skulle gennemgå en effektiv karantæne på 90 timer  

 for svig over for arbejdsløshedskassen, da han havde undladt at oplyse  

 om sit arbejde hos arbejdsgiver B på skema til opgørelse af  

 overskydende timer og på sit dagpengekort.
 DfA lagde herved vægt på, at medlemmet ikke  

 på skema til opgørelse af overskydende timer havde oplyst om sit  

 arbejde hos arbejdsgiver  B i uge 40 og 42 i 1992. På dagpengekortet  

 for uge 44 i 1992 havde medlemmet oplyst 0 arbejdstimer, selv om arbejdsgiver  

 B havde oplyst, at han havde arbejdet hos ham i denne uge.
DfA lagde også vægt på, at medlemmet  

 på dagpengekortene for uge 25, 35, 36 og 50 i 1992, altså  

 både før og efter perioden for opgørelse af overskydende  

 timer, havde oplyst om arbejde ved arbejdsgiver B.
Han har derfor vidst, at  

 han skulle oplyse om de arbejdstimer, han havde ved arbejdsgiver B, ved  

 opgørelsen af overskydende timer.
DfA fandt derfor også, at  

 medlemmet bevidst havde undladt at oplyse om sit arbejde i uge 44 i 1992 hos  

 arbejdsgiver B.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 93-6351-828, AMA's j.nr. 1993-1-1678) Sag nr. 15 Urigtige oplysninger om arbejde på dagpengekortene  

 Nyt svigagtigt forhold inden for 2 år - gentagelsesvirkning Et medlem havde i ugerne 13 og 14 i 1993 oplyst på  

 dagpengekortene, at han havde været ledig.
Medlemmet havde imidlertid  

 arbejdet på fuld tid de pågældende uger.
DfA traf den 16. februar 1994 afgørelse om,  

 at medlemmet skulle betale i alt 4.776 kr. tilbage til  

 arbejdsløshedskassen.
DfA fandt også, at medlemmet for svig over  

 for kassen skulle gennemgå en effektiv karantæne på 220  

 timer.
 På sit dagpengekort for uge 28 i 1995 oplyste  

 medlemmet, at han havde 0 arbejdstimer.
 Medlemmets arbejdsgiver oplyste imidlertid den 20.  

 september 1995 til arbejdsløshedskassen, at medlemmet i denne uge  

 havde haft 22 arbejdstimer.
Medlemmet forklarede, at han ved en beklagelig fejl var  

 kommet til at skrive 0 timer på for denne uge.
Det var ikke korrekt, da  

 han havde 22 arbejdstimer.
Han var indforstået med at betale det for  

 meget udbetalte tilbage.
Arbejdsløshedskassen traf afgørelse  

 om, at medlemmet skulle betale i alt 1.413 kr. tilbage til kassen.
Kassen  

 indstillede samtidig til DfA, at medlemmet blev slettet som medlem for svig  

 over for denne.
I sin klage anførte medlemmet, at han ikke var ret  

 god til at holde orden i sine papirer.
I den pågældende periode  

 havde han netop aftalt at starte på arbejde.
Det var derfor, at han  

 havde glemt at skrive arbejdstimerne på dagpengekortet.
Han var villig  

 til at betale beløbet tilbage, blot han undgik at blive slettet, da  

 det ville ødelægge hans fremtidige arbejdsmuligheder.
 DfA var enig med arbejdsløshedskassen i, at  

 medlemmet skulle betale i alt 1.413 kr. tilbage til kassen.
 DfA fandt også, at det var bevidst, at medlemmet for  

 at få en ydelse, han ikke var berettiget til, havde afgivet urigtige  

 oplysninger om sit arbejde på dagpengekortet.
 DfA lagde blandt andet vægt på, at der  

 på dagpengekortene står, at medlemmet har pligt til at oplyse om  

 alt arbejde i en ledighedsperiode, og at han havde udfyldt dagpengekortet,  

 efter at han havde udført arbejdet hos sin arbejdsgiver.
 Da det nye forhold var begået mindre end to år  

 efter DfA's afgørelse af 16. februar 1994, hvor medlemmet i en  

 lignende situation fandtes at have begået svig over for  

 arbejdsløshedskassen, traf DfA afgørelse om, at medlemmet  

 skulle slettes som medlem af kassen for svig over for denne.
 Ankenævnet tiltrådte afgørelsen  

 med den givne begrundelse.
(DfA's j.nr. 95-6351-2823, AMA's j.nr. 1995-1-3178) Sag nr. 16 Sort arbejde som ferieafløser for indehaver af restaurant ikke  

 oplyst på dagpengekortene  

 Dokumentation for arbejdets udførelse Under en aktion mod sort rengøring, der blev  

 gennemført af DfA, politiet og told- og skattemyndighederne, blev  

 medlemmet den 23. januar 1995 antruffet bag baren på en restaurant.
Af politirapport af samme dato fremgår det, at  

 medlemmet præsenterede sig som ejerens (hans svigerinde)  

 repræsentant.
Han erklærede, at han ikke var ansat i  

 restauranten, men at han under sin brors og svigerindes ferie (14 dage/uge 3  

 og 4) åbnede restauranten, opmålte i baren og afleverede penge i  

 banken.
 Da medlemmet havde fået fulde dagpenge i de  

 pågældende uger, indberettede DfA sagen til  

 arbejdsløshedskassen.
Medlemmet forklarede til arbejdsløshedskassen, at  

 der var tale om en fejlopfattelse eller fortolkningsfejl.
Han bestred at have  

 stået i baren, at have åbnet restauranten eller opmålt i  

 baren, og han bestred at have oplyst dette til politiet.
Det eneste han havde  

 oplyst, var, at han ikke havde arbejdet i restauranten.
Politirapporten var  

 ikke i overensstemmelse med de faktiske forhold.
Han havde ikke oplyst, at  

 han repræsenterede ejeren.
Derimod havde han oplyst, at han, da han nu  

 alligevel var til stede, repræsenterede sin bror i dennes fravær,  

 således at restaurantens førstemand ikke blev forstyrret i sit  

 arbejde.
Arbejdsløshedskassen traf afgørelse  

 om, at medlemmet ikke bevidst havde afgivet urigtige oplysninger på  

 dagpengekortene for ugerne 3 og 4 i 1995 ved ikke at oplyse om arbejde  

 på dagpengekortene.
Kassen indstillede derfor til DfA, at medlemmet  

 blev pålagt en effektiv karantæne på 37 timer for uagtsomt  

 forhold.
Kassen havde ved afgørelsen lagt politirapport af 23. januar  

 1995 til grund for afgørelsen.
 DfA fandt, at medlemmet ikke havde været  

 dagpengeberettiget i ugerne 3 og 4 i 1995. DfA lagde herved vægt  

 på medlemmets første oplysninger til politiet.
 DfA fandt også, at medlemmet for svig over for  

 arbejdsløshedskassen skulle gennemgå en effektiv karantæne  

 på 60 timer.
DfA lagde herved vægt på, at det af  

 dagpengekortet fremgik, at man skal oplyse om alt arbejde såvel  

 lønnet som ulønnet, og at han ved sin underskrift på  

 dagpengekortet indestod for oplysningernes rigtighed.
Det måtte derfor  

 have stået ham klart, at de afgivne oplysninger ikke var korrekte, da  

 han ikke kunne være i tvivl om, at han ikke kunne deltage i driften af  

 sin brors restaurant uden dagpengemæssige konsekvenser.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 95-435-93, AMA's j.nr. 1995-1-2991) Sag nr. 17 Urigtige oplysninger om arbejde på dagpengekortene  

 Dokumentation for sort arbejde som medarbejder i en døgnkiosk i  

 ledighedsperioden Den 18. september 1995 foretog politiet og Told og Skat en  

 ransagning i en døgnkiosk.
Medlemmet befandt sig i kiosken med  

 kasseapparatet åbent.
Medlemmet forklarede, at han var bedt om at komme  

 til samtale med kioskens ejer, og at kioskejerens nevø, som passede  

 kiosken, var gået et ærinde.
Medlemmet havde ekspederet en halv  

 time.
Nevøen kom ikke tilbage.
 På sit dagpengekort påførte medlemmet  

 den 18. september 1995 denne times arbejde.
Ægtefællen til kioskens ejer har forklaret, at  

 det var hans nevø, der skulle passe kiosken den 18. september 1995, og  

 at nevøen ringede til medlemmet, da nevøen skulle gå for  

 at passe sin egen kiosk.
Kioskens ejer nægter, at medlemmet nogensinde  

 har været ansat i en af hans kiosker.
Kioskens ejer har forklaret, at når hverken hun  

 eller ægtefællen kunne passe kiosken, tilkaldte de medlemmet, som  

 de kendte.
Det skete, at han passede kiosken en eller to gange om ugen.
Et vidne har efter at have set et foto af medlemmet  

 forklaret, at han var 100% sikker på, at det var den person, der havde  

 arbejdet i kiosken gennem de sidste par måneder, næsten hver dag,  

 også i weekenden.
Vidnet handler ikke i kiosken, men bor ovenover  

 kiosken.
Han havde i en weekend været nede og skælde ud over, at  

 der blev åbnet for tidligt kl. 7.00.
Et andet vidne har forklaret, at hun handler i kiosken  

 hver eneste dag.
Efter at have set fotoet af medlemmet var hun 100% sikker  

 på, at medlemmet har arbejdet i kiosken i nogle måneder, hver  

 eller hver anden dag.
Vidnet var også blevet betjent af medlemmet i  

 kiosken.
Medlemmet har over for arbejdsløshedskassen  

 forklaret, at han har været i kiosken på besøg, men ikke  

 udført arbejde.
Han mener at have været på besøg  

 3-4 gange inden for de sidste 2 måneder op til den 18. september  

 1995.
 Arbejdsløshedskassen har fæstet lid  

 til medlemmets forklaring om hændelsesforløbet den 18. september  

 1995. Det skyldes, at medlemmet har påført denne times arbejde  

 på dagpengekortet den 18. september 1995.
 Arbejdsløshedskassen har også fået et  

 brev fra ejeren af kiosken, hvor ejeren bekræfter, at medlemmet aldrig  

 har udført arbejde for ham udover den ene time den 18. september  

 1995.
 Arbejdsløshedskassen finder derfor, at medlemmet  

 har overholdt sin oplysningspligt, og at der ikke er grundlag for at give  

 medlemmet sanktion.
 DfA lagde til grund, at vidner har oplyst, at  

 medlemmet har passet døgnkiosken hver eller hver anden dag i ikke  

 under 2 måneder fra kl. 7.00 - 14.00 eller kl. 14.00 - 22.00.
 DfA lagde også til grund, at kioskens ejer har  

 oplyst, at medlemmet har passet kiosken 1-2 gange om ugen.
 DfA finder derfor, at medlemmet mindst har arbejdet 2 dage  

 om ugen i 2 måneder før den 18. september 1995, hvor politiet  

 mødte medlemmet i forretningen.
 DfA fandt derfor, at medlemmet fra uge 29 til uge 38 i  

 1995 har modtaget 10.050,- kr. for meget i dagpenge.
 DfA fandt også, at medlemmet skulle gennemgå  

 en effektiv karantæne på 530 timer.
DfA lagde blandt andet vægt på, at man har  

 pligt til at oplyse om alt arbejde i ledighedsperioden, og at medlemmet med  

 sin underskrift på tro og love har erklæret, at oplysningerne  

 på dagpengekortene var rigtige.
DfA lagde også vægt  

 på vidnernes og ejerens forklaring om, at medlemmet har udført  

 mere arbejde end den ene time, som han selv har oplyst om på  

 dagpengekortet for den samme dag, som politiet mødte ham i  

 forretningen.
Arbejdsløshedskassen klagede over afgørelsen  

 til ankenævnet.
Kassen anførte, at DfA's afgørelse hviler  

 på subjektive vidneudsagn, og at politiet under afhøringen af  

 kioskens ejer stillede ledende spørgsmål, som affødte  

 svar, der ikke kan anses for at være vederhæftige.
Kioskens ejer  

 har senere i et brev benægtet at have udtalt til politiet, at medlemmet  

 har arbejdet i kiosken.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 95-432-388, AMA's j.nr. 1996-1-3727) Sag nr. 18 Sort arbejde i et pizzaria  

 Krav til dokumentationen for, at der var udført arbejde  

 Medlemmet var ikke til rådighed den pågældende dag Medlemmet blev ledig den 1. juli 1993 efter et  

 arbejdstilbud, og han havde siden modtaget fulde dagpenge.
Under en kontrolaktion den 29. november 1996 konstaterede  

 politiet, at medlemmet var til stede i restaurant Pizza .... Medlemmet var  

 iført arbejdstøj bestående af hvide bukser og T-shirt,  

 hvorpå der sad friske madrester stammende fra madlavning.
Medlemmet  

 forklarede dog til politiet, at han ikke arbejdede på stedet.
Han var  

 til daglig studerende og havde kun været til stede den dag som  

 besøgende.
 DfA indberettede sagen til  

 arbejdsløshedskassen.
Medlemmet forklarede til arbejdsløshedskassen, at  

 han havde aftalt med ejeren af restaurant Pizza ...., at han den 29. november  

 1996 skulle komme til en samtale for at søge arbejde.
Medlemmet sad og  

 drak en kop kaffe og ventede, fordi ejeren var ude i byen med pizzaer, da  

 politiet kom.
Til politiets forklaring om, at han havde friske madrester  

 på tøjet stammende fra madlavning forklarede medlemmet, at det  

 ikke var sandt.
 Ejeren forklarede også, at medlemmet ikke arbejdede  

 hos ham den pågældende dag, men først startede den 15.  

 januar 1997.
 Arbejdsløshedskassen traf afgørelse  

 om, at der ikke var udbetalt dagpenge med urette på den dag, hvor  

 medlemmet var truffet i restaurant Pizza .... Kassen lagde herved vægt  

 på medlemmets forklaringer til sagen.
 DfA fandt det derimod godtgjort, at medlemmet havde  

 arbejdet i restaurant Pizza .... den 29. november 1996 uden at oplyse herom.  

 På grund af medlemmets modstridende forklaringer om årsagen til  

 hans tilstedeværelse i restaurationen fandt DfA det ubetænkeligt  

 at lægge politiets iagttagelser til grund.
 Medlemmet skulle derfor betale dagpenge, som han havde  

 fået udbetalt for denne dag, i alt 431,- kr., tilbage til  

 arbejdsløshedskassen.
 DfA fandt også, at medlemmet for svig over for  

 arbejdsløshedskassen skulle gennemgå en effektiv karantæne  

 på 60 timer.
 Ankenævnet fandt det også godtgjort, at  

 medlemmet havde arbejdet i restaurant Pizza .... den 29. november 1996.
Ankenævnet lagde blandt andet vægt på  

 politiets oplysninger om, at medlemmet var til stede i restaurant Pizza ....,  

 og at han havde friske madrester på tøjet stammende fra  

 pizzalavning.
Ankenævnet fandt også, at det måtte have  

 stået medlemmet klart, at han ikke kunne modtage dagpenge samtidig med,  

 at han havde arbejde.
 Medlemmet skulle derfor betale i alt 431,- kr. tilbage til  

 arbejdsløshedskassen og gennemgå en effektiv karantæne  

 på 60 timer.
(DfA s j.nr. 97-432-822, AMA s j.nr. 997-1-599) Sag nr. 19 Sort arbejde i et sådant omfang, at medlemmet ikke stod til  

 rådighed for arbejdsmarkedet  

 Dokumentation for arbejdets omfang Ved en revision af et pizzaria konstaterede  

 skatteforvaltningen i Esbjerg, at medlemmet havde hjulpet til i forretningen.  

 Medlemmet havde kvitteret på rabatkuponer, der gav kunden ret til en  

 gratis pizza, når den 10. pizza var købt.
Der var rabatkuponer med medlemmets navn på hele  

 året igennem, så det var ikke tilfældigt, at han var  

 på besøg.
De to første måneder var gennemgået  

 nøje, og her fremgår medlemmets navn meget konstant.
For resten  

 af året var det kun ved stikprøver, at det var kontrolleret, om  

 medlemmets navn fremgik.
I februar måned (uge 5 - 8 i 1993) har medlemmet  

 kvitteret på 14 rabatkuponer med i hvert fald 44 underskrifter.
Fra den  

 9. august 1993 og året ud (uge 32 - 52 i 1993) foreligger der 8  

 rabatkuponer med 25 underskrifter.
 På sine dagpengekort fra uge 5 - 52 i 1993 har  

 medlemmet oplyst, at han havde 0 arbejdstimer.
 Medlemmet forklarede, at han havde arbejdet 2-3 timer pr.  

 dag i 2-3 dage om ugen gennem 3-4 måneder fra kl. ca. 17.00 til kl.  

 20.00. Han havde været i forretningen for at lære drift af  

 pizzaria, fordi han ville starte som selvstændig.
Af en udateret erklæring fra medlemmet fremgår  

 det, at han i 1993 i betydeligt omfang havde præsteret arbejde i  

 pizzariaet, men uden at få nogen løn herfor.
Han havde ikke  

 været forpligtet af nogen arbejdsaftale og kunne derfor uvarslet  

 frigøre sig fra arbejdet.
 Kommunen havde desuden oplyst til DfA, at der for tiden  

 efter januar/februar kun var taget kopi af en enkelt kupon for hver af de  

 måneder medlemmet figurerer i regnskabet som bevis på, at han  

 havde været ansat i hele perioden.
Arbejdsløshedskassen fandt, at medlemmet  

 skulle betale i alt 14.438,- kr. tilbage til kassen.
Kassen havde opgjort  

 beløbet sådan, at medlemmet skulle betale 3 timers dagpenge  

 tilbage for de dage, hvor han havde været i arbejde i ugerne 32 - 52 i  

 1993. For ugerne 5 - 8 i 1993 skulle medlemmet betale samtlige dagpenge  

 tilbage, da kassen fandt, at medlemmet havde arbejdet på fuld tid i  

 denne periode.
Kassen indstillede også til DfA, at medlemmet skulle  

 slettes for svig.
 DfA fandt, at medlemmet havde modtaget dagpenge med  

 urette for ugerne 5 - 8 og ugerne 32 - 52 i 1993. Samtlige dagpenge, der var  

 udbetalt i disse perioder, i alt 67.448,- kr., skulle medlemmet derfor betale  

 tilbage til arbejdsløshedskassen.
 DfA fandt også, at medlemmet for svig over for  

 arbejdsløshedskassen skulle gennemgå en effektiv karantæne  

 på 12 måneder.
 Ved afgørelsen lagde DfA vægt på, at  

 det var godtgjort, at medlemmet i de 2 nævnte perioder har haft arbejde  

 i et sådant omfang, at han ikke var berettiget til supplerende dagpenge  

 og heller ikke var til rådighed for arbejdsmarkedet.
 DfA henviste til:
 Medlemmet havde fra uge 5 til uge 8 i 1993 underskrevet  

 rabatkuponer i hvert fald 44 tilfælde.
- Fra uge 32 til uge 52 i 1993 foreligger der 8 kuponer, hvor medlemmet har  

 underskrevet i 25 tilfælde.
- Skatteforvaltningen har oplyst, at medlemmets arbejde har været lige  

 så intens i den sidste periode som i den første periode.
- Medlemmet havde til brug for skatteforvaltningens sag mod indehaverne af  

 pizzariaet afgivet en erklæring om, at han havde arbejdet i betydeligt  

 omfang.
 DfA fandt derfor, at medlemmet med de senere fremkomne  

 forklaringer ikke havde kunnet sandsynliggøre, at arbejdet havde haft  

 så ringe et omfang, at det ikke var godtgjort, at han, da han modtog  

 dagpengene, var ledig og stod til rådighed for arbejdsmarkedet.
 Ankenævnet tiltrådte DfA s  

 afgørelse og bemærkede, at medlemmet skulle betale samtlige  

 dagpenge tilbage i de 2 perioder, da nævnet anså det for  

 godtgjort, at medlemmet havde haft en så fast tilknytning til  

 pizzariaet i de 2 perioder, at det måtte antages, at han ikke har  

 stået til rådighed for arbejdsmarkedet, jf.  

 arbejdsløshedsforsikringslovens § 62, stk. 1, nr. 5.
 Ankenævnet fandt også, at medlemmet havde  

 handlet svigagtigt ved ikke på dagpengekortene at oplyse om arbejdet i  

 pizzariaet, og at han derfor skulle gennemgå en almindelig  

 karantæne på 12 måneder.
(DfA s j.nr. 96-51-1242, AMA s j.nr. 1997-1-4742) C.
 Urigtige oplysninger om udøvelse af selvstændig  

 virksomhed på dagpengekort mv.
Sag nr. 1 Urigtige oplysninger om arbejde i ægtefælles  

 selvstændige virksomhed  

 Forpagtning af restaurationsvirksomhed Et medlem meldte sig ledig den 17. maj 1991 efter et  

 arbejde i et køkken som tjener. Årsagen til  

 arbejdsophøret var lukning.
Hun svarede "nej" til  

 spørgsmålet om, hvorvidt hun eller hendes ægtefælle  

 drev selvstændig virksomhed.
Hun modtog herefter dagpenge i ca. 3  

 måneder.
Medlemmet meldte sig på ny ledig den 2. juni 1992.  

 Hun havde fra den 1. september 1991 til 30. april 1992 arbejdet med  

 "køkken", og hun blev sagt op på grund af uoverensstemmelser om  

 løn og arbejdsvilkår.
Arbejdsgivererklæringen og  

 lønsedlerne var stemplet med "... ...... Frimurerlaug". Medlemmet  

 svarede igen "nej" til spørgsmålet om, hvorvidt hun eller hendes  

 ægtefælle drev selvstændig virksomhed.
Medlemmet modtog  

 herefter dagpenge til sommeren 1993.
 I forbindelse med opdatering af medlemmets dagpengeret  

 konstaterede arbejdsløshedskassen, at medlemmet ikke var ansat af "...  

 ...... Frimurerlaug", men havde arbejdet for sin ægtefælle.
"... ...... Frimurerlaug" oplyste herefter, at medlemmets  

 ægtefælle den 1. januar 1990 indgik en forpagtningskontrakt med  

 lauget.
Der var tale om forpagtning af en restaurationsvirksomhed, hvor  

 forpagteren forestår driften af virksomheden, oppebærer  

 fortjenesten herved og selv ansætter og aflønner sit personale.  

 Forpagtningen ophørte den 31. oktober 1992.
 Af medlemmets og ægtefællens selvangivelse for  

 1991 fremgår det, at de hver har angivet et overskud af  

 selvstændig virksomhed på kr. 7.568. Et driftsregnskab for  

 virksomheden viste et overskud på kr. 15.139, som blev delt ligeligt  

 mellem ægtefællerne.
Arbejdsløshedskassen traf afgørelse  

 om, at medlemmet havde udøvet selvstændig virksomhed, som hun  

 ikke var ophørt med i den periode fra den 1. juni 1991 til den 30.  

 september 1992, hvor hun havde modtaget dagpenge.
Hun skulle derfor betale i  

 alt 77.619 kr. tilbage til kassen.
DfA fandt, at medlemmets arbejde i  

 ægtefællens virksomhed var selvstændig virksomhed i  

 arbejdsløshedsforsikringslovens forstand.
Efter reglerne om  

 ægtefælleudtræden og endeligt ophør og efter  

 indholdet af forpagtningskontrakten, ægtefællens opsigelse og  

 bortforpagterens oplysninger om ophørstidspunktet kunne medlemmet  

 først anses for ophørt med udøvelse af selvstændig  

 virksomhed den 1. november 1992.
 Som følge heraf skulle medlemmet betale i alt  

 91.644 kr. tilbage til arbejdsløshedskassen.
DfA fandt også, at medlemmet skulle slettes som  

 medlem af arbejdsløshedskassen for svig over for denne.
DfA lagde  

 vægt på, at medlemmet på to ledighedserklæringer  

 havde svaret "nej" til spørgsmålet om, hvorvidt hun eller hendes  

 ægtefælle drev selvstændig virksomhed.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 94-6351-1322, AMA's j.nr. 1995-1-2707) Sag nr. 2 Urigtige oplysninger om arbejde i ægtefælles  

 døgnkiosk  

 Dokumentation og bevis for arbejdets udførelse Medlemmet meldte afbud til et inspirationskursus fra den  

 13. marts til den 24. marts 1995 på grund af arbejde.
Da medlemmet  

 havde skrevet 0 på dagpengekortene for denne periode, fik han udleveret  

 et erstatningskort af arbejdsløshedskassen.
På dette kort  

 oplyste han i alt 12 timers arbejde ved oprydning for  

 ægtefællen.
Han oplyste herefter til arbejdsløshedskassen, at  

 det kun var i denne periode, at han udførte arbejde i sin kones  

 virksomhed, og at han ikke fik løn herfor.
Kassen gjorde herefter  

 medlemmet bekendt med, at hvis han udførte arbejde i konens  

 forretning, skulle han overflyttes til en kasse for selvstændige  

 erhvervsdrivende.
Den 22. juni 1995 oplyste Told og Skat, at man sammen med  

 politiet havde været på kontrolbesøg i kiosken den 31. maj  

 1995. I kiosken havde medlemmet og en anden været tilstede.
Den anden  

 oplyste at have været ansat fra den 1. april til den 31. maj 1994.  

 Herudover havde der ikke været ansat lønnet arbejdskraft i  

 virksomheden, siden den blev startet den 23. december 1993. Medlemmet havde  

 præsenteret sig som daglig leder.
Under en senere politiafhøring oplyste medlemmet,  

 at han havde passet kioskens drift siden åbningen frem til tilsynsdagen  

 på grund af ægtefællens manglende danskkundskaber.
Den  

 anden person havde passet kiosken fra den 18. maj 1995 mellem kl. 9.00 og kl.  

 15.00, men han havde endnu ikke modtaget nogen løn herfor.
Arbejdsløshedskassen traf afgørelse  

 om, at medlemmet på grund af drift af selvstændig virksomhed  

 skulle betale i alt 169.869 kr. tilbage til kassen.
Kassen indstillede  

 også til DfA, at medlemmet skulle slettes som medlem for svig.
Medlemmets advokat klagede over afgørelsen og  

 anførte, at medlemmet ikke havde forestået den daglige drift,  

 herunder kundebetjening, vareindkøb og regnskab.
Han havde alene  

 været behjælpelig i kiosken, men på ingen måde  

 bistået i driften af denne.
Advokaten anførte også, at  

 medlemmet havde været uvidende om, at han ikke måtte bistå  

 sin kone i forretningen.
 På baggrund af medlemmets egne oplysninger og  

 oplysningerne fra politiet lagde DfA til grund for afgørelsen,  

 at medlemmet siden starten af kiosken den 23. december 1993 personligt helt  

 eller delvis havde passet kioskens drift med kundebetjening, kontakt til  

 leverandører, modtagelse af varer, opgørelse af dagens salg mv.  

 Han skulle derfor betragtes som selvstændig erhvervsdrivende.
 Ud fra det oplyste om arten af medlemmets arbejde i  

 virksomheden, herunder at han ikke kunne deltage i inspirationskurset fra den  

 13. marts til den 24. marts 1994, fandt DfA, at medlemmets arbejde i  

 virksomheden ikke kunne anses for selvstændig  

 bibeskæftigelse.
 DfA tiltrådte derfor arbejdsløshedskassens  

 afgørelse om, at medlemmet skulle betale i alt 169.127 kr. tilbage til  

 kassen.
 DfA fandt det også godtgjort, at medlemmet for at  

 få en ydelse, han ikke var berettiget til, havde afgivet urigtige  

 oplysninger på dagpengekortene.
 DfA lagde herved vægt på:
- Det fremgår af dagpengekortene, at medlemmet har pligt til at oplyse  

 om alt arbejde.
- Det måtte stå medlemmet klart, at han ikke samtidig kunne  

 arbejde og modtage dagpenge.
- Medlemmet havde på tro og love på dagpengekortene  

 erklæret, at oplysningerne var rigtige.
- Kiosken havde haft åbent på alle hverdage og i weekenderne med  

 åbningstider fra tidlig morgen til sen aften.
- Medlemmet havde ved Told og Skats kontrolbesøg præsenteret  

 sig som daglig leder.
- I ledighedsperioden havde der kun været en person ansat i to  

 måneder i kun 120 timer pr. måned.
- Medlemmet havde ikke kunnet deltage i inspirationskurset fra den 13. marts  

 til den 24. marts 1994 på grund af arbejde.
- Medlemmet havde ved afhøring hos politiet erkendt forholdet.
 DfA fandt derfor, at medlemmet skulle slettes som medlem  

 af arbejdsløshedskassen for svig over for denne.
 Ankenævnet var enig i, at medlemmet havde  

 deltaget i driften af kiosken i et sådant omfang, at han i relation til  

 arbejdsløshedsforsikringsloven skulle betragtes som selvstændig  

 erhvervsdrivende.
 Ankenævnet fandt ikke grundlag for at betragte  

 arbejdet som bibeskæftigelse, fordi der kun i en begrænset  

 periode havde været ansat personale, fordi medlemmets  

 ægtefælle havde begrænsede danskkundskaber, og fordi  

 medlemmet havde forklaret til politiet, at han havde passet forretningens  

 drift.
 Ankenævnet fandt endelig, at medlemmet bevidst havde  

 afgivet urigtige oplysninger om sin deltagelse i virksomheden, og det var  

 derfor med rette, at medlemmet var blevet slettet som medlem af  

 arbejdsløshedskassen.
(DfA's j.nr. 95-501-44, AMA's j.nr. 1995-1-3104) Sag nr. 3 Urigtige oplysninger om drift af selvstændig virksomhed som  

 hovedbeskæftigelse  

 Kreaturhandel - dokumentation for det udførte arbejde Told- og Skatteregion Viborg oplyste, at medlemmet i 1990  

 havde solgt kreaturer for  1.448.796 kr. inklusiv moms.
I 1991 var  

 salgsomsætningen angivet til 1.338.709 kr.
Medlemmet blev først  

 momsregistreret den 1. februar 1991.
Medlemmet meldte sig ledig den 6. juni 1989 efter et  

 arbejdstilbud, og han modtog fulde dagpenge indtil den 1. februar 1991, hvor  

 han overgik til iværksætterydelse til en virksomhed med handel  

 med kvæg.
Medlemmet havde i sin ledighedsperiode på intet  

 tidspunkt oplyst om arbejde eller indtægter ved selvstændig  

 virksomhed.
Medlemmet forklarede, at der var tale om en  

 fritidsbeskæftigelse.
Omsætningen svarer til 300 dyr.
Med et  

 gennemsnit på 10 dyr pr. handel svarer det til 10 handler.  

 Tidsforbruget ved en handel er ca. 2 timer dertil kørsel og telefon.  

 Medlemmet skønnede derfor at have brugt 60 timer på virksomheden  

 i 1990.
Arbejdsløshedskassen traf afgørelse  

 om, at der var tale om selvstændig bibeskæftigelse.
Medlemmet  

 faldt derfor for det skærpede arbejdskrav den 1. januar 1991, og han  

 havde i 1990 undladt at påføre 60 arbejdstimer.
Medlemmet skulle  

 derfor betale i alt 18.300 kr. tilbage, og kassen indstillede også til  

 DfA, at medlemmet skulle slettes for svig.
 Ved sagens behandling i DfA blev det fra Told og Skat  

 oplyst, medlemmet havde solgt kvæg på auktionen i Brørup  

 29 gange i 1990 (221 stk.) og 4 gange i januar 1991 (42 stk.). Medlemmet  

 købte mellem 1 og 6 stk. kvæg af gangen, og vognmanden  

 kørte også kvæg til andre destinationer end  

 Brørup.
 Medlemmets advokat forklarede, at medlemmet ikke deltog i  

 auktionerne i Brørup, men blot ringede efter vognmanden, muligvis  

 langt over halvdelen af handlerne skete telefonisk.
Af referatet af politiets afhøring af medlemmet  

 fremgår det, at han forklarede, at køb sker ved betaling  

 på stedet ved check eller kontant.
Han bød i flere  

 tilfælde dyrene hjem, hvis prisen var for dårlig.
Der har  

 været følgende indsættelser på medlemmets  

 kassekreditkonto:
 1990:
kr. 2.662.894 1991:
kr. 3.504.336 1992:
kr. 4.556.370 Når indsættelserne oversteg omsætningen  

 skyldtes dette ifølge medlemmet, at han hævede kontanter til  

 handler, der ikke blev til noget, hvorefter pengene blev indsat på  

 ny.
 I politirapporten har politiet udtalt, at det er  

 usandsynligt, at medlemmet skulle handle uden selv at være til stede.  

 Politiet henviser her til medlemmets tidligere forklaring, idet han så  

 ikke kunne "byde over". Det er også usandsynligt, at han handlede  

 telefonisk, fordi han forklarede, at afregningen skete kontant, og at der er  

 tradition for selv at være til stede.
Told og Skat har også oplyst, at medlemmet i 1991 -  

 1993 har fradraget 75% af sine udgifter til bil som erhvervskørsel.  

 For 1993 er den erhvervsmæssige kørsel ca. 30.000 km.
Medlemmet  

 har haft kvæg på lejet jord.
Der foreligger også en faktura  

 fra 1991 vedrørende indkøb af foder og hø og 2  

 salgsafregninger fra Viborgegnens Husdyrauktioner fra 8. december 1989.
 Brørup Husdyrauktioner har oplyst, at medlemmet  

 blev indmeldt den 12. januar 1990.
DfA traf afgørelse om, at medlemmets handel  

 med kvæg i 1990 og i 1991 havde haft et sådant omfang, at den  

 måtte karakteriseres som selvstændig virksomhed som  

 hovedbeskæftigelse.
Også i tilfælde af, at  

 kvæghandelen i 1990 blev betragtet som bibeskæftigelse, havde den  

 et sådant omfang, at den var uforenelig med ret til dagpenge.
 Medlemmet skulle derfor betale de dagpenge tilbage til  

 kassen, som han havde modtaget fra den 1. januar 1990 til den 1. februar  

 1991, i alt 134.651 kr.
DfA lagde til grund, at medlemmet hovedsageligt havde  

 handlet ved personligt fremmøde.
I årene 1991 - 1993 havde han  

 fået et kørselsfradrag, der svarede til, at han mødte  

 personligt.
DfA lagde også til grund, at medlemmet adskillige gange  

 havde været ude hos landmænd og haft kontanter med hjem,  

 når henses til differencen på ca. en million kr. mellem den  

 officielle omsætning og indsættelserne på  

 kassekreditten.
 DfA lagde også til grund:
at medlemmet var til stede på auktionerne, da han har oplyst  

 til politiet, at han af og til afgav eget bud, at han i 1991 - 1993 havde udgifter til at holde kvæg, at han har bopæl nord for Viborg og auktionerne var i  

 Brørup og der derfor må være brugt meget tid på  

 transport, at det ville være i strid med traditionen at handle  

 telefonisk, og at der med en omsætning på kr. 1,5 mill. kr. må  

 anvendes tid på administrative opgaver, selv om der ikke er ført  

 momsregnskab.
 DfA fandt det derfor godtgjort, at medlemmet bevidst havde  

 afgivet urigtige oplysninger for derved at modtage dagpenge med urette.  

 Medlemmet skulle derfor gennemgå en almindelig karantæne på  

 12 måneder.
 DfA lagde blandt andet vægt på, at medlemmet  

 må have vidst, at han ikke kunne modtage dagpenge samtidig med, at han  

 drev selvstændig virksomhed med en årsomsætning på  

 1,5 mill. kr.
 Ankenævnet tiltrådte DfA's  

 afgørelse med de givne begrundelser.
(DfA's j.nr. 95-51-918, AMA's j.nr. 1995-1-3177) D.
 Urigtige oplysninger på ansøgning om optagelse,  

 ledighedserklæring mv.
Sag nr. 1 Urigtige oplysninger om tidligere medlemskab på  

 ansøgning om optagelse Et medlem blev den 12. september 1985 slettet som medlem  

 af en arbejdsløshedskasse for selvstændige erhvervsdrivende  

 på grund af svig. Årsagen hertil var, at han havde givet urigtige  

 oplysninger om start af selvstændig virksomhed.
Medlemmet skulle betale  

 i alt 21.137 kr. tilbage til kassen.
Den 29. oktober 1987 blev medlemmet optaget som nyt medlem  

 af en arbejdsløshedskasse for lønmodtagere.
På  

 optagelsesansøgningen svarede medlemmet nej til  

 spørgsmålet, om han tidligere havde været medlem af en  

 arbejdsløshedskasse.
 I forbindelse med en incassosag om dagpengegælden  

 oplyste medlemmet til arbejdsløshedskassen for selvstændige, at  

 han levede af sæsonarbejde og understøttelse.
 DfA bad derfor arbejdsløshedskassen for  

 lønmodtagere undersøge, om optagelsen den 29. oktober 1987 var  

 sket med urette.
Medlemmet forklarede, at han var i god tro, da han ikke  

 vidste, at arbejdsløshedskasser for lønmodtagere og  

 selvstændige havde nogen betydning for hinanden.
Det var første  

 gang han havde været lønmodtager.
 Arbejdsløshedskassen traf afgørelse  

 om, at optagelsen var sket med urette, pålagde medlemmet at betale i  

 alt 108.266 kr. tilbage og annullerede optagelsen.
 DfA stadfæstede afgørelsen og fandt,  

 at medlemmet havde givet urigtige oplysninger til arbejdsløshedskassen  

 for lønmodtagere, og at han ikke havde været i god tro, dels  

 fordi det fremgår af arbejdsløshedsforsikringsloven, hvordan man  

 forholder sig i tilfælde af svigsslettelse og genoptagelse, dels  

 fremgik det af optagelsesansøgningen fra arbejdsløshedskassen  

 for selvstændige, at der er en sammenhæng mellem kasser for  

 lønmodtagere og selvstændige.
 DfA fandt også, at medlemmet havde handlet  

 svigagtigt, og at han senest da han begyndte at modtage dagpenge burde have  

 indset, at der er en sammenhæng mellem kasserne, eftersom han skulle  

 tilmelde sig arbejdsformidlingen og udfylde dagpengekort, uanset hvilken af  

 kasserne han var medlem af.
 Ankenævnet tiltrådte afgørelsen  

 med de givne begrundelser.
(DfA's j.nr. 92-635-400, AMA's j.nr. 1992-1-632) Sag nr. 2 Urigtige oplysninger om udbetalt egenpension på  

 to ledighedserklæringer og dagpengekortene Medlemmet blev den 1. august 1979 afskediget fra et  

 telefonselskab, og medlemmet fik i den forbindelse udbetalt en pension, der  

 årligt udgjorde 75.877,71 kr.
 Der var tale om en pension, der var indeholdt i  

 overenskomsten. 2/3 af pensionen var arbejdsgiverbetalt, og 1/3 var  

 lønmodtagerbetalt.
På sin ledighedserklæring af 17. oktober 1988  

 svarede medlemmet "nej" til spørgsmålet, om han modtog  

 egenpension eller lignende.
På sin ledighedserklæring af 16.  

 september 1991 svarede medlemmet også "nej" til dette  

 spørgsmål.
Medlemmet har ikke oplyst om sine  

 pensionsindtægter på nogen af sine dagpengekort.
Medlemmet forklarede, at han var blevet sagt op på  

 grund af alkoholproblemer, og at han derfor var sagt op med pension, da han  

 "ellers ikke kunne få den igennem ved den lokale fagforening". Han  

 mente derfor, at pensionen var proforma, at han var i god tro, og at han  

 derfor ikke skulle opgive den.
Han mente også, at det kun var sociale  

 pensioner, der skulle opgives.
Arbejdsløshedskassen traf afgørelse  

 om, at medlemmet skulle betale i alt 181.984 kr. tilbage.
Kassen var  

 også af den opfattelse, at medlemmet havde begået svig over for  

 kassen, da han på sine ledighedserklæringer havde svaret "nej"  

 til spørgsmålet, om han modtog egenpension.
DfA tiltrådte, at medlemmet havde  

 begået svig over for kassen, og at han derfor skulle slettes som medlem  

 af denne.
DfA henviste her til, at medlemmet både på  

 ledighedserklæringerne og dagpengekortene havde undladt at oplyse om  

 egenpensionen.
Endelig lagde DfA vægt på, at han ved sin  

 underskrift på tro og love havde erklæret, at oplysningerne  

 på dagpengekortene var rigtige.
 Ankenævnet stadfæstede  

 afgørelsen med den givne begrundelse.
(DfA's j.nr.
D53-121-1/91-0093, AMA's j.nr.  

 1992-1-568) Sag nr. 3 Urigtige oplysninger på  

 ledighedserklæringen om årsag til arbejdsophør Et medlem oplyste på sin ledighedserklæring,  

 at han var opsagt på grund af arbejdsmangel til fratræden samme  

 dag.
Medlemmet modtog herefter dagpenge fra første ledige dag.
 Medlemmets arbejdsgiver oplyste senere, at medlemmet selv  

 havde sagt op, fordi han ikke kunne med de andre svende.
DfA traf afgørelse om, at  

 arbejdsophøret var omfattet af arbejdsløshedsforsikringslovens  

 § 63, stk. 1, nr. 2, med deraf følgende karantæne på 5  

 uger.
Ved at afgive urigtige oplysninger om årsagen til  

 arbejdsophøret havde medlemmet med urette modtaget dagpenge i 5 uger  

 svarende til 5 ugers karantæne, og disse dagpenge skulle betales  

 tilbage af medlemmet, jf. arbejdsløshedsforsikringslovens § 86, stk.  

 1.
 DfA fandt desuden, at medlemmet skulle gennemgå en  

 effektiv karantæne på 570 timer, da det forhold, at han afgav  

 urigtige oplysninger om årsagen til arbejdsophøret, blev anset  

 for at være svigagtigt.
 Ankenævnet tiltrådte  

 afgørelsen.
(DfA's j.nr.
D37-3-2/87-0495, AMA's j.nr. 60-091-88) E.
Manglende rådighed Sag nr. 1 Manglende oplysning om fængselsophold i ledighedsperiode  

 Kammerat afleverede dagpengekort Medlemmet erklærede på sit dagpengekort fra 1.  

 april 1989 til 30. april 1989, at han var til rådighed for  

 arbejdsmarkedet.
Medlemmet oplyste også, at han holdt ferie fra 1. maj  

 1989.
 Odense Politi oplyste, at medlemmet var  

 varetægtsfængslet fra den 1. april 1989 til 1. oktober 1991.
 På arbejdsløshedskassens foranledning oplyste  

 medlemmet, at han blev tilbageholdt fra den 1. maj 1989. Medlemmet  

 forklarede, at han efter sin varetægtsfængsling den 1. april 1989  

 havde fået en kammerat til at se til sin lejlighed, og det måtte  

 være denne kammerat, som havde indsendt dagpengekortet.
 Arbejdsløshedskassen fandt, at medlemmet  

 ikke havde været berettiget til at modtage dagpenge fra 1. april 1989  

 til 30. april 1989, og at han derfor skulle betale i alt 9.725 kr. tilbage.  

 Kassen indstillede også, at medlemmet skulle gennemgå en effektiv  

 karantæne på 470 timer for svig over for kassen.
 DfA var enig med arbejdsløshedskassen og  

 lagde ved afgørelsen blandt andet vægt på, at dagpengene  

 var anvist til medlemmets bankkonto, og at medlemmet ikke  

 efterfølgende havde gjort kassen opmærksom på, at han i  

 perioden havde fået for meget i dagpenge.
 Ankenævnet tiltrådte afgørelsen  

 med den givne begrundelse.
(DfA's j.nr. 92-683-22, AMA's j.nr. 1992-1-0135) Sag nr. 2 Manglende oplysning om fængselsophold i ledighedsperiode  

 Socialrådgivers vejledning om rettigheder under  

 fængselsopholdet Kriminalpolitiet i København oplyste, at medlemmet  

 havde været varetægtsfængslet fra den 7. juli til den 20.  

 juli 1995, hvor han blev løsladt.
Medlemmet havde udfyldt sit dagpengekort med 0 timer for  

 alle dage under fængslingen.
DfA bad herefter  

 arbejdsløshedskassen om at undersøge forholdet og træffe  

 afgørelse i sagen.
Medlemmet forklarede, at han havde haft en samtale med en  

 socialrådgiver under fængslingen.
Han havde forstået, at  

 han ikke skulle foretage sig noget, hvis varetægtsfængslingen  

 ikke blev forlænget efter den 20. juli 1995, men socialrådgiveren  

 ville kontakte arbejdsløshedskassen, hvis fængslingen blev  

 forlænget.
 Socialrådgiveren havde herefter erklæret over  

 for arbejdsløshedskassen, at hun havde informeret medlemmet om, at han  

 ikke var berettiget til dagpenge under fængslingen, og at der var  

 mulighed for fritagelse for kontingent, hvis fængslingen kom til at  

 vare over en måned.
 Arbejdsløshedskassen traf afgørelse  

 om, at medlemmet havde modtaget i alt 5.070 kr. for meget i dagpenge, da han  

 ikke stod til rådighed under fængselsopholdet.
Arbejdsløshedskassen indstillede også til  

 DfA, at medlemmet for svig over for kassen skulle gennemgå en effektiv  

 karantæne på 230 timer.
Kassen henviste herved til, at medlemmet  

 havde skrevet 0 på dagpengekortene for alle dagene i perioden og  

 samtidig på tro og love skrevet under på, at han på de  

 ledige dage ville og kunne tage arbejde på fuld tid.
Dette på  

 trods af, at han af socialrådgiveren i fængslet var blevet  

 vejledt om, at han ikke kunne få dagpenge under et  

 fængselsophold.
 DfA var enig med arbejdsløshedskassen i, at  

 medlemmet skulle betale i alt 5.070 kr. tilbage til kassen.
DfA fandt også, at medlemmet skulle gennemgå  

 en effektiv karantæne på 230 timer for svig over for  

 arbejdsløshedskassen.
DfA henviste herved til, at det måtte have  

 stået medlemmet klart, at han ikke kunne overtage arbejde med dags  

 varsel under fængslingen, og at han ved at udfylde dagpengekortene og  

 indsende dem til kassen ville modtage dagpenge, selv om han ikke stod til  

 rådighed for arbejdsmarkedet.
 Ankenævnet tiltrådte afgørelsen  

 med den givne begrundelse.
(DfA's j.nr. 95-51-872, AMA's j.nr. 1996-1-3316) Sag nr. 3 Manglende oplysning om sygdom i en ledighedsperiode Et medlem oplyste på sine dagpengekort fra den 22.  

 maj til den 4. juli 1990, at hun ikke havde arbejde.
I anledning af en skatteregisterundersøgelse blev  

 det oplyst af social- og sundhedsforvaltningen, at medlemmet fra den 22.  

 februar til den 4. juli 1990 modtog sygedagpenge.
Social- og  

 sundhedsforvaltningen oplyste også, at sygdommen var lægeligt  

 dokumenteret.
 Medlemmet forklarede, at hun ikke kunne finde nogen  

 papirer på, at der skulle være sket en dobbeltudbetaling, hvilket  

 hun i øvrigt stod uforstående overfor.
Arbejdsløshedskassen traf afgørelse  

 om, at medlemmet skulle betale i alt 15.358 kr. tilbage.
Også  

 indstillede kassen, at medlemmet skulle slettes for svig, da hun ved at give  

 urigtige oplysninger på dagpengekortene i så stort et omfang  

 havde gjort sig skyldig i et svigagtigt forhold.
DfA var enig i størrelsen af  

 tilbagebetalingsbeløbet.
Endvidere traf DfA afgørelse om, at  

 medlemmet skulle slettes for svig over for arbejdsløshedskassen.
DfA  

 lagde vægt på, at der på dagpengekortene står, at  

 medlemmet har pligt til at oplyse om al sygdom i en ledighedsperiode, og at  

 hun ved sin underskrift på tro og love har erklæret, at  

 oplysningerne på dagpengekortene er rigtige.
 Ankenævnet tiltrådte DfA's  

 afgørelse med den givne begrundelse.
(DfA's j.nr.
D80-142-1/91-1348, AMA's j.nr.  

 1992-1-599) Sag nr. 4 Medlemmet var tilmeldt en uddannelse på Aalborg  

 Universitetscenter, fik S.U. og modtog fulde dagpenge Medlemmet blev ledig den 30. april 1995 og modtog herefter  

 fulde dagpenge.
 Den 28. maj 1993 sendte arbejdsløshedskassen et  

 brev til medlemmet med oplysninger om ret til dagpenge og  

 informationsmateriale om reglerne for at kunne modtage dagpenge.
Den 1. februar 1995 indgik medlemmet en aftale om en  

 handlingsplan med AF.
Det fremgår af denne, at medlemmet ønskede  

 at arbejde som chauffør.
Ved en 44-måneders samtale den 22. august 1995 i  

 afdelingen gav medlemmet udtryk for, at han godt kunne tænke sig at  

 læse til socialrådgiver, men det var passé for dette  

 semester.
Han overvejede dog at begynde studiet det følgende  

 semester.
Den 28. november 1995 modtog arbejdsløshedskassen  

 medlemmets ansøgning om uddannelsesgodtgørelse.
Det fremgik af  

 denne, at medlemmet startede på uddannelsen den 1. september 1995.
 På arbejdsløshedskassens anmodning herom  

 svarede Aalborg Universitetscenter imidlertid, at medlemmet var tilmeldt  

 studiet som fuldtidsstuderende fra den 1. september 1993. Medlemmet havde  

 modtaget S.U. i 1993 - 1995, og der var indgået aftale om  

 tilbagebetaling, da han havde haft for høj en indtægt (fulde  

 dagpenge).
 Medlemmet forklarede, at han var begyndt uddannelsen den  

 1. september 1993 uden at oplyse arbejdsløshedskassen eller AF herom,  

 fordi han ikke var særlig studieaktiv.
Arbejdsløshedskassen fandt, at medlemmet  

 skulle betale i alt 305.108,- kr. tilbage til kassen.
Kassen indstillede  

 samtidig, at medlemmet skulle slettes som medlem for svig.
 Medlemmet anførte i sin klage, at han under hele  

 forløbet havde følt sig "til rådighed", da han  

 havde søgt forskellige jobs, og da han ikke havde været  

 engageret i studiet.
DfA var enig med arbejdsløshedskassen i, at  

 medlemmet havde fået udbetalt 305.108,- kr. efter den 1. september  

 1993, som medlemmet skulle betale tilbage til kassen.
DfA lagde vægt  

 på, at medlemmet siden den 1. september 1993 havde været tilmeldt  

 en uddannelse, ligesom han havde modtaget ydelser fra S.U.
Medlemmet havde  

 derfor ikke været ledig.
 Da medlemmet bevidst havde undladt at oplyse  

 arbejdsløshedskassen om sin uddannelse fra den 1. september 1993 for  

 at modtage dagpenge med urette, skulle medlemmet slettes for svig over for  

 kassen.
Ankenævnet var enig i, at medlemmet skulle  

 betale i alt 305.108,- kr. tilbage til arbejdsløshedskassen.  

 Nævnet lagde vægt på, at medlemmet efter den 1. september  

 1993 var tilmeldt en uddannelse, som var støtteberettiget efter lov om  

 statens uddannelsesstøtte, og at medlemmet rent faktisk fik udbetalt  

 støtte.
Medlemmet havde derfor ikke ret til at modtage dagpenge, jf. §  

 62a i arbejdsløshedsforsikringsloven.
 Ankenævnet fandt også, at medlemmet bevidst  

 havde undladt at oplyse arbejdsløshedskassen om, at han var under  

 uddannelse fra den 1. september 1993 for derved at modtage dagpenge.  

 Ankenævnet fandt, at fortielsen over for kassen var et svigagtigt  

 forhold, og at medlemmet derfor skulle slettes af kassen for svig over for  

 denne.
(DfA s j.nr. 96-6351-3117, AMA s j.nr. 1996-1-4095) Sag nr. 5 Urigtige oplysninger om ophold i udlandet i en ledighedsperiode  

 Arbejdsløshedskassens vejledningspligt over for medlemmet Københavns Politi konstaterede ved en rutinekontrol  

 i lufthavnen af medlemmets flybillet og pas, at medlemmet havde været  

 udrejst af landet fra den 1. august til den 18. oktober 1994.
 Medlemmet havde på sine dagpengekort fra den 25.  

 juli til den 18. september 1994 ved at skrive 0 på dagpengekortene  

 oplyst, at han var ledig og til rådighed for arbejdsmarkedet.
Medlemmet forklarede til arbejdsløshedskassen, at  

 hans moder, der boede i Kurdistan, var blevet alvorligt syg, og at han for at  

 hjælpe hende var rejst til Syrien.
Han orienterede ikke kassen herom,  

 da han ikke var klar over, at rejsen var i strid med reglerne om at  

 være til rådighed.
Arbejdsløshedskassen traf afgørelse  

 om, at medlemmet skulle betale i alt 17.360 kr. tilbage til kassen.
Kassen  

 indstillede også til DfA, at medlemmet burde slettes som medlem for  

 svig.
Medlemmet har i øvrigt forklaret, at han aftalte  

 med en bekendt, at han skulle tømme hans postkasse.
Hans bekendte  

 sendte ham derfor de dagpengekort, som arbejdsløshedskassen  

 løbende havde sendt til hans adresse i Danmark.
Han udfyldte kortene  

 og returnerede dem til sin adresse i Danmark, hvor hans bekendte  

 sørgede for at aflevere dem til kassen.
Arbejdsløshedskassen oplyste også, at  

 medlemmet under § 65-samtalerne var blevet vejledt om, hvorledes han skulle  

 forholde sig ved blandt andet rejser til udlandet.
Det forekom kassens  

 medarbejder, at medlemmet ikke havde forståelsesproblemer.
Medlemmet  

 ville næppe heller være blevet optaget på  

 laborantuddannelsen, hvis han ikke forstod dansk i et vist omfang.
 DfA var enig med arbejdsløshedskassen i, at  

 medlemmet skulle betale i alt 17.360 kr. tilbage til kassen.
DfA fandt også, at medlemmet skulle slettes som  

 medlem for svig.
DfA lagde vægt på, at det må have  

 stået medlemmet klart, at han ikke kunne stå til rådighed  

 for arbejdsmarkedet under sit ophold i Syrien.
 Afgørelsen blev ikke indbragt for  

 ankenævnet.
Retten i Esbjerg fandt medlemmet skyldig i  

 bedrageri over for arbejdsløshedskassen.
Retten lagde til grund, at  

 medlemmet nøje var blevet vejledt om de regler, der gælder for  

 ledige og konsekvenserne af at afgive urigtige oplysninger på  

 dagpengekortene.
Trods denne viden undlod medlemmet at oplyse kassen om, at  

 han i den omhandlede periode opholdt sig i Syrien og Kurdistan og derfor ikke  

 stod til rådighed for arbejdsmarkedet, hvorved han modtog dagpenge med  

 urette.
Det var for retten ubetænkeligt at antage, at medlemmet  

 på baggrund af kassens § 65-vejledning havde handlet  

 forsætligt.
(DfA's j.nr. 94-436-70) Sag nr. 6 Urigtige oplysninger om ophold i udlandet i en ledighedsperiode  

 Stempler i marokkansk pas lagt til grund som bevis for opholdet i  

 udlandet Politiet i Københavns Lufthavn konstaterede, at  

 medlemmet havde været udrejst af landet i perioder, hvor han havde  

 modtaget dagpenge.
Af stempler i medlemmets pas fremgår det, at han er  

 indrejst i Marokko den 10. oktober 1994 og udrejst igen den 4. november  

 1994.
 Medlemmet har modtaget dagpenge fra den 17. oktober til  

 den 6. november 1994. Der foreligger dagpengekort, som er underskrevet af  

 medlemmet den 23. oktober og den 6. november 1994. Ifølge  

 arbejdsløshedskassen synes underskriften på de 2 dagpengekort  

 identisk med underskriften på andre dagpengekort.
 Medlemmet har forklaret, at de marokkanske myndigheder er  

 meget sløsede med hensyn til stempling af pas.
 DfA fandt, at medlemmet fra den 17. oktober til den  

 4. november 1994 havde modtaget dagpenge med urette, og at han derfor skulle  

 betale i alt 6.645,- kr. tilbage til arbejdsløshedskassen.
 DfA fandt samtidig, at medlemmet skulle  

 pålægges en effektiv karantæne på 300 timer for svig  

 over for arbejdsløshedskassen.
 DfA lagde til grund, at medlemmet var udrejst af landet  

 fra den 10. oktober til den 4. november 1994.
 DfA lagde vægt på, at der ikke i sagen  

 foreligger oplysninger, der er egnede til at tilsidesætte de  

 marokkanske grænsemyndigheders stempler og dermed påvise hans  

 tilstedeværelse i Danmark fra den 17. oktober til den 4. november 1994.  

 DfA lagde derfor de i medlemmets pas indstemplede datoer til grund.
DfA lagde også vægt på, at medlemmet har  

 skrevet under på, at han på ledige dage har villet tage arbejde  

 på fuld tid.
Det må derfor have stået ham klart, at han ved  

 at skrive 0 på dagpengekortet har fået dagpenge med urette under  

 sit udlandsophold.
 Ankenævnet tiltrådte DfA s  

 afgørelse med den givne begrundelse.
(DfA s j.nr. 95-436-346, AMA s j.nr. 1996-1-4260) Sag nr. 7 Urigtige oplysninger om ophold i udlandet i en ledighedsperiode  

 Medlemmet afleverede dagpengekort gennem en veninde under opholdet i  

 udlandet Politiet i Københavns Lufthavn oplyste, at  

 medlemmet havde været udrejst til Iran fra den 19. juni til den 18.  

 august 1996.
 Medlemmet havde modtaget fulde dagpenge i denne  

 periode.
 Medlemmet havde deltaget i et kursus på  

 "Håndarbejdets Fremme Skole" helt frem til den 16. juni  

 1996.
Medlemmet har forklaret, at hun gennem længere tid  

 har haft store personlige problemer i relation til sin mand, og at hun i juni  

 1996 var i et terapeutisk forløb.
Alt var tilspidset i hjemmet, og af  

 angst for sin mand flygtede hun til Iran med deres 3 børn.
 En veninde var den eneste, der kendte hendes opholdssted,  

 og på grund af panik og hastværk nåede hun ikke at give  

 arbejdsløshedskassen besked om udrejsen.
 Hun var under så stort pres, at hun var ude af stand  

 til at overskue konsekvenserne af at indsende dagpengekortene, som hun havde  

 sendt til sin veninde, som derefter afleverede dem til  

 arbejdsløshedskassen.
 I sagen foreligger udtalelser fra medlemmets læge og  

 psykolog, hvoraf det blandt andet fremgår, at hun har været  

 utroligt deprimeret.
Arbejdsløshedskassen traf afgørelse  

 om, at medlemmet skulle betale i alt 16.213,- kr. tilbage til kassen.
Kassen  

 indstillede også til DfA, at medlemmet skulle slettes som medlem af  

 kassen for svig.
 Medlemmet gjorde i sin klage gældende, at hendes  

 ægteskabelige situation var så tilspidset, at hun ikke så  

 anden udvej end at rejse, og at hun slet ikke kunne overskue de  

 økonomiske og praktiske konsekvenser.
 DfA var enig med arbejdsløshedskassen i, at  

 medlemmet skulle betale i alt 16.213,- kr. tilbage til kassen.
 DfA lagde til grund, at medlemmet var udrejst af landet  

 fra den 19. juni til den 18. august 1996.
 DfA var også af den opfattelse, at medlemmet havde  

 handlet svigagtigt over for arbejdsløshedskassen, og at hun derfor  

 skulle slettes som medlem af kassen for svig over for denne.
 DfA lagde herved blandt andet vægt på:
- Ved at sende dagpengekortene til arbejdsløshedskassen via en  

 veninde brugte medlemmet en afleveringsprocedure, som bibragte kassen den  

 opfattelse, at hun fortsat var i landet.
- Medlemmets billet var udstedt til hende den 7. juni 1996, altså 12  

 dage før hendes afrejse, hvilket talte imod, at hendes afrejse havde  

 karakter af flugt.
- Medlemmet udrejste kun 3 dage efter, at hun den 16. juni 1996 afsluttede  

 et kursus på "Håndarbejdets Fremme Skole", som hun  

 havde begyndt den 7. august 1995.
 Ankenævnet tiltrådte DfA s  

 afgørelse.
 Ankenævnet henviste i afgørelsen til, at  

 medlemmet på dagpengekortene har skrevet under på, at hun stod  

 til rådighed for arbejdsmarkedet, og at hun måtte være klar  

 over, at hun ikke var berettiget til dagpenge under sit ophold i  

 udlandet.
(DfA s j.nr. 96-436-489, AMA s j.nr. 1997-1-4694) F.
Overgangsydelse Sag nr. 1 Urigtige oplysninger om selvstændig  

 bibeskæftigelse ved zoneterapi Et medlem søgte om overgangsydelse den 11. august  

 1992. På ansøgningen svarede hun nej til  

 spørgsmålet om, hvorvidt hun driver selvstændig  

 virksomhed.
Hun modtog herefter overgangsydelse til den 24. oktober 1994.
 På ydelseskortene oplyste medlemmet, at hun ikke  

 havde arbejde ved at skrive 0 indtil den 18. september 1994, hvorefter hun  

 oplyste arbejdstimer og indtægt.
 Told- og skatteregionen konstaterede ved et  

 kontrolbesøg, at medlemmet havde drevet selvstændig virksomhed  

 ved zoneterapi fra den 1. januar 1992 til den 24. oktober 1994. Medlemmet  

 erkendte forholdet over for told- og skatteregionen.
 Omsætningen havde eksklusiv moms været:
 1992:
kr. 15.380 1993:
kr. 21.264 1994:
kr. 21.064 På grund af medlemmets manglende indsigt og evner og  

 manglende betalingsevne ønskede told- og skatteregionen ikke at  

 gøre ansvar gældende i henhold til skatte- og afgiftslovene.
Medlemmet forklarede, at hun i sin stue havde drevet  

 zoneterapi siden ca. 1. oktober 1992. Hun vedgik og beklagede, at hun ikke  

 havde oplyst arbejdsløshedskassen herom.
Hun havde ikke turdet skrive  

 det på kortene, da det så ville blive opgivet til  

 skattevæsenet.
Hun var ikke uddannet zoneterapeut, men hun havde i  

 flere år øvet sig på sig selv, på arbejdskammerater,  

 familie og venner, men alene som en hobby.
Hun var klar over, at det var  

 forkert, at hun ikke oplyste til kassen, at hun tjente penge.
 En faglig sekretær i arbejdsløshedskassen  

 forklarede til sagen, at medlemmet ved ansøgningen om overgangsydelse  

 var blevet vejledt i, hvordan der skete fradrag i overgangsydelsen efter  

 reglerne om fradrag i dagpenge ved lønarbejde, mens der udbetales  

 overgangsydelse, og at de samme regler ved lønarbejde var  

 gældende, som medlemmet var bekendt med, da hun tidligere modtog  

 dagpenge.
Arbejdsløshedskassen traf afgørelse  

 om, at medlemmet efter den 1. oktober 1992 havde modtaget overgangsydelse med  

 urette, i alt 207.773 kr., som hun skulle betale tilbage.
Kassen indstillede  

 også til DfA, at medlemmet blev slettet som medlem for svig.
 DfA var enig med arbejdsløshedskassen i, at  

 medlemmet skulle betale i alt 207.773 kr. tilbage til  

 arbejdsløshedskassen.
 DfA lagde vægt på, at medlemmet havde  

 udført arbejde i hjemmet og mod betaling, at arbejdet ansås for  

 udøvelse af selvstændig virksomhed for egen regning og risiko,  

 og at vedvarende selvstændig virksomhed var uforenelig med at modtage  

 overgangsydelse.
 DfA fandt også, at medlemmet havde handlet  

 svigagtigt over for arbejdsløshedskassen, og at hun som følge  

 heraf skulle slettes som medlem af arbejdsløshedskassen.
DfA lagde herved vægt på, at medlemmet bevidst  

 havde fortiet beskæftigelsen for at modtage ydelsen med urette.
Uanset  

 at det fremgik af ydelseskortene havde medlemmet fortiet alt om virksomheden  

 på ansøgningen om overgangsydelsen og på ydelseskortene,  

 indtil told- og skatteregionen henvendte sig til hende.
Hun havde også  

 erkendt, at hun havde fortiet arbejdet over for arbejdsløshedskassen  

 for at undgå beskatning.
 Ankenævnet tiltrådte DfA's  

 afgørelse.
Statsadvokaten i Viborg traf herefter  

 afgørelse om, at han opgav påtale mod pågældende, da  

 videre forfølgning ikke kunne ventes at føre til, at hun blev  

 fundet skyldig til straf.
Statsadvokaten henviste blandt andet til, at  

 pågældendes mulige berigelse var  46.696 kr., men at hun skulle  

 betale hele det modtagne beløb i overgangsydelse tilbage til kassen, i  

 alt 204.773 kr.
Hun havde derfor næppe været sig bevidst, at  

 denne relativt beskedne indtægt ville medføre så stort et  

 formuetab.
 Statsadvokaten fandt det også inkonsekvent at  

 foretage sig andet end Told og Skat, der ikke ville gøre noget  

 strafansvar gældende over for pågældende.
 Ankenævnet fastholdt imidlertid sin  

 afgørelse på trods af påtaleopgivelsen, idet man fortsat  

 fandt det godtgjort, at medlemmet vidste, at hendes selvstændige  

 virksomhed havde betydning for retten til overgangsydelse.
(DfA's j.nr. 94-451-590, AMA's j.nr. 1996-1-3298) G.
Efterløn Sag nr. 1 Urigtige oplysninger om lønarbejde som tjener i  

 efterlønsperioden  

 Overskridelse af 200-timers reglen Medlemmet overgik til efterløn den 1. juli 1990.  

 Samtidig sendte arbejdsløshedskassen en pjece om at få  

 efterløn til medlemmet.
 På sin efterlønserklæring for 1991  

 opgav medlemmet i alt 160 arbejdstimer og en indtægt på 14.275  

 kr. fra to arbejdsgivere.
 På sin efterlønserklæring for 1992  

 opgav medlemmet i alt 185 arbejdstimer og en indtægt på 20.400  

 kr. fra en arbejdsgiver.
 På sin efterlønserklæring for 1993  

 opgav medlemmet i alt 110 arbejdstimer og en indtægt på 9.657 kr.  

 fra en arbejdsgiver.
 DfA indberettede den 23. februar 1995 til  

 arbejdsløshedskassen, at medlemmet ifølge arbejdsgiverne havde  

 haft betydeligt flere arbejdstimer, end han havde oplyst på  

 efterlønserklæringen.
Arbejdsløshedskassen indhentede derfor  

 nærmere oplysninger om antal arbejdstimer mv. hos de  

 pågældende arbejdsgivere.
Kassen konstaterede herefter, at  

 medlemmet havde arbejdet som følger:
 1991:
Arbejdsgiver 1 103 - 133 timer med en løn på kr. 15.757 Arbejdsgiver 2 60 timer med en løn på kr. 7.065 Arbejdsgiver 3 234 timer med en løn på kr. 28.667 1992:
Arbejdsgiver 1 116 timer med en løn på kr. 13.075 Arbejdsgiver 2 417 timer med en løn på kr. 57.118 1993:
Arbejdsgiver 1 35 timer med en løn på kr. 4.753 Arbejdsgiver 2 232 timer med en løn på kr. 25.605 Medlemmet forklarede, at han i en meget dårlig  

 periode ikke havde kunnet holde orden i regnskaber mv. eller udfylde  

 formularer.
Fejlene var ikke sket for vindings skyld, da han vidste, at al  

 indkomst blev indberettet og kontrolleret.
Han var meget ulykkelig over det  

 skete, men var ikke uærlig.
Arbejdsløshedskassen fandt, at medlemmet i  

 alle 3 år havde haft arbejde i større omfang end 200 timer pr.  

 år.
Den 28. august 1991 overskred han 200-timers reglen, og han  

 måtte som følge heraf udtræde af efterlønsordningen  

 fra dette tidspunkt.
 Medlemmet skulle derfor betale i alt 427.039 kr. tilbage  

 for perioden fra 28. august 1991 til den 23. april 1995, hvor  

 arbejdsløshedskassen havde standset udbetalingen af  

 efterløn.
Arbejdsløshedskassen indstillede også til  

 DfA, at medlemmet skulle slettes som medlem for svig.
Kassen lagde vægt  

 på, at han ved sammentælling af arbejdstimer kunne se, at han  

 havde nået grænsen for, hvor meget han måtte arbejde som  

 efterlønsmodtager og på, at han på trods heraf alligevel  

 opgav et helt forkert timetal og indtægt på under en tredjedel af  

 den reelle arbejdsindtægt i 1991. Kassen henviste endelig til, at  

 efterlønspjecen tydeligt forklarede, hvordan man skulle forholde sig  

 ved overskridelse af 200-timers reglen.
DfA var enig med arbejdsløshedskassen i, at  

 medlemmet den 28. august 1991 overtrådte 200-timers reglen og dermed  

 mistede retten til efterløn.
DfA var derfor også enig med kassen  

 i, at medlemmet skulle betale i alt 427.039 kr. tilbage til kassen.
DfA fandt endelig, at medlemmet skulle slettes som medlem  

 af arbejdsløshedskassen for svig.
DfA henviste til de af kassen  

 anførte grunde.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 94-423-441, AMA's j.nr. 1995-1-3036) Sag nr. 2 Urigtige oplysninger om rengøringsarbejde i  

 efterlønsperioden  

 Tilbagevenden til arbejdslivet Et medlem overgik til efterløn den 1. december  

 1989.
 I anledning af en skatteregisterundersøgelse blev  

 det konstateret, at medlemmet formentlig overtrådte 200 timers-reglen.  

 DfA indhentede derfor nærmere oplysninger om lønarbejdet hos  

 medlemmets arbejdsgiver.
På sin efterlønserklæring for 1991  

 havde medlemmet oplyst, at hun havde tjent 21.165 kr. ved lønarbejde i  

 sammenlagt 249 timer for et rengøringsfirma.
Ifølge  

 arbejdsgiveren havde medlemmet derimod arbejdet 1042 timer fra den 15. april  

 til den 31. december 1991.
På sine efterlønserklæringer for 1992  

 og 1993 oplyste medlemmet, at hun i hvert af årene arbejdede 199,5  

 timer for rengøringsfirmaet.
Rengøringsfirmaet har derimod  

 oplyst, at medlemmet i henholdsvis 1992 og 1993 havde en  

 lønindtægt på 111.492 kr. og 91.867 kr. fra firmaet.
Medlemmet forklarede til sagen, at hun havde svært  

 ved at leve af sin efterløn, efter at hendes mand var død, og  

 at hun derfor var nødt til at tage ekstratimer hos  

 rengøringsfirmaet.
Hun spekulerede ikke på, hvor mange timer hun  

 havde.
 DfA traf afgørelse om, at medlemmet ikke  

 alene havde overtrådt 200 timers-reglen, men i realiteten var vendt  

 tilbage til arbejdslivet, da hun begyndte arbejdet den 15. april 1991. DfA  

 var derfor enig med arbejdsløshedskassen i, at medlemmet skulle  

 udtræde af efterlønsordningen med virkning fra arbejdets  

 begyndelse den 15. april 1991.
 Endvidere traf DfA afgørelse om, at medlemmet  

 skulle betale i alt 378.462 kr. tilbage for perioden fra den 15. april 1991  

 til den 7. juli 1994, jf. arbejdsløshedsforsikringslovens § 86, stk.  

 1.
 Endelig traf DfA afgørelse om, at medlemmet skulle  

 slettes som medlem af arbejdsløshedskassen for svig over for denne,  

 jf. arbejdsløshedsforsikringslovens § 87, stk. 1.
 DfA lagde vægt på:
 at det måtte have stået medlemmet klart, at hun ikke var  

 berettiget til at få efterløn samtidig med, at hun arbejdede  

 på næsten fuld tid, og at hun måtte være klar over,  

 at hun afgav urigtige oplysninger over for kassen, da hun den 10. januar 1992  

 underskrev sin efterlønserklæring for 1991 på tro og love  

 og kun oplyste 249 timer, når hun i realiteten havde arbejdet 1042  

 timer.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 94-422-468) Sag nr. 3 Urigtige oplysninger om arbejde med hjemmefabrikation af papirvarer i  

 efterlønsperioden  

 Overskridelse af 200-timers reglen  

 Beregning af arbejdstiden ved hjælp af omregningssatsen Medlemmet overgik til efterløn den 1. januar  

 1989.
 På efterlønserklæringerne oplyste  

 medlemmet om sin arbejdsindtægt fra P.... F.... A/S, hjemmefabrikation  

 af papirvarer:
 1992:
0 1993:
 8.136,38 kr.
 1994:
 20.756,00 kr.
Kommunen indberettede til DfA, at medlemmets  

 skatteansættelse for 1992 - 1994 blev ændret på grund af  

 oplysninger om ægtefællens lønindtægt fra blandt  

 andet P.... F.... A/S.
Kommunen overflyttede 50% af ægtefællens  

 lønindtægt til medlemmet.
Kommunen lagde vægt på det  

 første svar fra ægteparret, der gik ud på, at medlemmet  

 havde udført arbejdet (eller en del heraf).
 Skatteansættelsen blev:
 1992:
 43.221 kr.
 1992:
 49.097 kr.
 1994:
 20.765 kr.
 Skatteankenævnet tiltrådte denne  

 afgørelse.
 Medlemmet forklarede, at hans ægtefælle  

 indtjente lønnen på søn- og helligdage, og at  

 skattevæsenet havde lavet om på det og overført  

 lønnen til ham.
 Arbejdsløshedskassen traf afgørelse  

 om, at medlemmet skulle betale i alt 321.698 kr. tilbage til kassen, da han  

 ikke havde været berettiget til at modtage dagpenge fra den 29. juni  

 1992. Kassen indstillede også til DfA, at medlemmet skulle slettes som  

 medlem for svig.
 DfA var enig med arbejdsløshedskassen i, at  

 medlemmet skulle betale 321.698 kr. tilbage til kassen.
 DfA fandt også, at medlemmet skulle slettes som  

 medlem for svig, fordi han bevidst havde overskredet 200-timers reglen.
 DfA lagde vægt på:
- Den faktiske arbejdstid ved arbejdet kunne ikke eller kunne kun vanskeligt  

 kontrolleres, og arbejdstiden skulle derfor beregnes ved hjælp af  

 omregningssatsen.
- Medlemmet måtte i 1992 være klar over, at han havde arbejdet  

 mere end 200 timer.
- Det var bevidst, at medlemmet havde skrevet 0 på sin  

 efterlønserklæring for 1992, da han i realiteten havde over 400  

 arbejdstimer.
 Ankenævnet tiltrådte DfA's afgørelse  

 med den givne begrundelse.
(DfA's j.nr. 95-51-784, AMA's j.nr. 1996-1-3567) Sag nr. 4 Fortsat drift af selvstændig virksomhed som  

 hovedbeskæftigelse efter overgang til efterløn Medlemmet overgik til efterløn den 1. januar  

 1993.
 Medlemmet oplyste på ansøgningen om  

 efterløn, at han var endeligt ophørt med selvstændig  

 virksomhed som "kartoffelgrossist", og at ophøret skete som  

 følge af "lukning". Medlemmet svarede nej til  

 spørgsmålet, om han eller hans ægtefælle ejer eller  

 driver landbrug mv.
Medlemmet oplyste også til  

 arbejdsløshedskassen, at han på grund af ophøret solgte  

 sine stader på Københavns Grønttorv og afmeldte sig  

 momsregisteret.
Ifølge medlemmets revisor var medlemmet  

 beskæftiget med specialproduktion i form af dyrkning af  

 udplantningsplanter, tomater og agurker også efter overgangen til  

 efterløn.
Medlemmet oplyste imidlertid ikke kassen herom ved  

 overgangen, da han "misforstod" spørgsmålene på  

 ansøgningen om efterløn.
 På sin efterlønserklæring for 1994  

 oplyste medlemmet, at han drev et mindre jordbrug, hvor arbejdstimerne var  

 oplyst til at være 137 timer.
 Arbejdsløshedskassen anmodede derfor DfA om, at  

 medlemmet kunne blive i efterlønsordningen, selv om han efter  

 overgangen havde arbejdet med specialproduktion på sin  

 landbrugsejendom.
Af skatteoplysningerne for 1993 fremgår det, at  

 medlemmet har haft overskud af drift af selvstændig virksomhed i 1993  

 på 43.403,- kr., og at han har haft varesalg på 53.300,- kr. og  

 varekøb for 27.677,- kr.
Medlemmet har skattemæssigt fratrukket  

 omkostninger til bil og telefon, og årsregnskabet er udarbejdet  

 på grundlag af den kassekladde, som medlemmet førte.
 Medlemmets revisor har også oplyst, at medlemmets  

 landbrugspligt er blevet opfyldt ved dyrkning af korn, udplantningsplanter,  

 tomater og agurker, hvilket er det samme for 1993's vedkommende.
DfA var af den opfattelse, at medlemmet efter  

 overgangen til efterløn den 1. januar 1993 måtte anses for at  

 have fortsat sin selvstændige virksomhed.
Overgangen til  

 efterløn var derfor sket med urette.
 DfA lagde vægt på, at medlemmet i 1993  

 fortsatte med dyrkning og salg af udplantningsplanter, tomater og agurker med  

 varekøb for 27.677,- kr. og varesalg for 53.300,- kr.
 DfA lagde også vægt på, at medlemmet  

 på sin udvidede selvangivelse for 1993 angav overskud af  

 selvstændig virksomhed på 43.403,- kr.
 Medlemmet havde også på sin indkomst- og  

 formueopgørelse for samme år fratrukket omkostninger til  

 både bil og telefon.
Al efterløn, som er udbetalt efter overgangen til  

 efterløn, var derfor udbetalt med urette.
Beløbet - i alt  

 86.930,- kr. - skulle medlemmet betale tilbage til  

 arbejdsløshedskassen, da han afgav urigtige oplysninger om hans  

 selvstændige virksomhed ved overgangen til efterløn.
 DfA fandt også, at medlemmet skulle slettes som  

 medlem for svig.
DfA lagde herved særlig vægt på, at  

 medlemmet ved fortsat skattemæssig status som selvstændig  

 erhvervsdrivende og fortsat drift af virksomheden måtte være klar  

 over, at hans selvstændige virksomhed havde betydning for retten til  

 efterløn.
Da han havde fortiet dette, måtte han anses for  

 bevidst at have formået arbejdsløshedskassen til med urette at  

 udbetale efterløn.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 94-653-389, AMA's j.nr. 1993-1-3343) Sag nr. 5 Urigtige oplysninger om social pension ved overgang til  

 efterløn og i efterlønsperioden Et medlem modtog samtidig social pension og  

 efterløn.
Pensionen var oprindelig tilkendt fra den 1. maj 1982 som  

 en enkepension.
I 1984 blev pensionen ændret til en  

 førtidspension.
På sin efterlønsbegæring af 29. august  

 1994 svarede medlemmet "nej" til spørgsmålet om, hvorvidt  

 medlemmet modtager social pension (førtidspension eller  

 invaliditetsydelse) eller tilsvarende udenlandske ydelser, eller om medlemmet  

 har indgivet begæring herom.
Medlemmet svarede også "nej" til  

 spørgsmålet om, hvorvidt hun ved overgang til efterløn  

 modtager anden form for pension.
På sine efterlønserklæringer for  

 årene 1991 - 1993 svarede medlemmet "nej" til spørgsmålet  

 om, hvorvidt hun i årets løb har modtaget ydelser, jf. lov om  

 social pension (førtidspension eller invaliditetsydelse), delpension,  

 eller tilsvarende udenlandske ydelser.
Endvidere svarede medlemmet "nej" til  

 spørgsmålet om, hvorvidt hun har haft indtægt i form af  

 egenpension (dansk eller udenlandsk), eller om medlemmet har haft  

 indtægter, der har haft karakter af pension, fx fra medlemmets  

 tidligere arbejdsgiver eller en faglig organisation.
Medlemmet har over for arbejdsløshedskassen  

 forklaret, at hun telefonisk har spurgt en bestemt medarbejder i kassen om,  

 hvad der ville ske med hendes enkepension, når hun gik på  

 efterløn.
Den pågældende medarbejder havde ifølge  

 medlemmet svaret, at det skulle hun ikke tage sig af.
 Arbejdsløshedskassen bemærkede i sin  

 afgørelse, at den aldrig har haft en medarbejder af det  

 pågældende navn, og at man stod uforstående over for det  

 svar, som medlemmet skulle have fået.
 Arbejdsløshedskassen traf herefter afgørelse  

 om, at medlemmet skulle betale i alt 204.715 kr. tilbage, ligesom den  

 indstillede til DfA, at medlemmet skulle slettes som medlem af kassen.
DfA var enig med arbejdsløshedskassen i, at  

 medlemmet havde udvist svig over for kassen.
DfA lagde herved vægt  

 på:
- Det måtte have stået medlemmet klart, at hendes pension havde  

 betydning for efterlønnen eller i hvert fald for efterlønnens  

 størrelse.
- På efterlønserklæringen er det anført, at man  

 straks skal give arbejdsløshedskassen besked, hvis man søger  

 eller modtager social pension, da det har betydning for retten til  

 efterløn.
- Medlemmet har afgivet urigtige oplysninger på 4 blanketter.
- Medlemmet har ved sin underskrift på blanketterne på tro og  

 love erklæret, at spørgsmålene er rigtigt besvaret, og at  

 oplysningerne er rigtigt angivet.
 Afgørelsen blev ikke indbragt for  

 ankenævnet.
(DfA's j.nr. 94-653-418) Sag nr. 6 Medlemmet opholdt sig i udlandet over 3 måneder,  

 angiveligt på grund af sygdom Medlemmet overgik til efterløn i 1990.
Medlemmet fik ved overgangen udleveret DfA s paraplypjece,  

 hvoraf reglerne om efterlønsmodtageres ret til ophold i udlandet  

 fremgår.
Arbejdsløshedskassen gjorde særligt medlemmet  

 opmærksom herpå, og kassen understregede afsnittet om  

 efterlønsmodtageres ret til ophold i udlandet med gul spritmaker.
Ballerup Politi havde oplyst, at medlemmet formentlig ikke  

 boede eller opholdt sig i Danmark.
Af stempler i medlemmets pas og  

 flybilletter fremgår det, at hun har været udrejst til Makedonien  

 fra den 26. marts 1995 til den 8. oktober 1995. Medlemmet forklarede, at det  

 var rigtig nok, at hun opholdt sig i Makedonien i denne periode.
Hendes  

 ægtefælle havde fast ophold og bopæl i Makedonien, og  

 derfor rejste hun jævnligt dertil.
Årsagen til, at hun havde opholdt sig mere end de  

 tilladte 3 måneder i udlandet var, at hun på grund af  

 helbredsmæssige problemer ikke var i stand til at vende tilbage  

 før den 8. oktober 1995. Medlemmet dokumenterede dette ved hjælp  

 af en lægeattest udfærdiget i Resen i Makedonien.
Det fremgik af  

 denne, at medlemmet lider af kronisk bronkitis, og at hun på baggrund  

 heraf havde behov for revalidering og terapeutisk behandling fra juni -  

 oktober 1995.
 Arbejdsløshedskassen standsede herefter  

 udbetalingerne af efterløn til medlemmet.
Den 7. november 1995 blev medlemmets lungefunktion  

 undersøgt på Københavns Amts Lungeklinik.  

 Henvisningsårsagen var angivet som 3-4 måneders tør  

 krillerhoste.
Der blev ikke fundet noget abnormt.
 Udlændingestyrelsen havde oplyst, at medlemmets  

 ophold- og arbejdstilladelse ikke var bortfaldet.
 Arbejdsløshedskassen traf afgørelse  

 om, at medlemmet ikke opfyldte betingelserne for fortsat udbetaling af  

 efterløn, da der ifølge politiets oplysninger var tvivl om,  

 hvor medlemmet havde fast opholdssted.
 Arbejdsløshedskassen havde udbetalt i alt 27.235,-  

 kr. til medlemmet fra den 26. juni til den 10. oktober 1995.
 DfA fandt, at det måtte antages, at medlemmet  

 bevidst havde fortiet oplysninger om opholdet i udlandet ud over 3  

 måneder i 1995. Medlemmet havde derfor modtaget efterløn med  

 urette fra den 26. juni til den 8. oktober 1995, og hun skulle derfor betale  

 i alt 27.235,- kr. tilbage til arbejdsløshedskassen.
 DfA fandt også, at medlemmet skulle slettes som  

 medlem af arbejdsløshedskassen for svig.
DfA lagde vægt på, at medlemmet ved overgang  

 til efterløn udførligt blev vejledt om, at et medlem  

 højst kunne opholde sig i udlandet i sammenlagt 3 måneder hvert  

 kalenderår i efterlønsperioden.
DfA lagde også vægt  

 på, at når henses til, at medlemmet havde boet i Danmark i hvert  

 fald siden 1978, herunder i øvrigt hvad der forelå oplyst om  

 hendes danskkundskaber, kunne medlemmet ikke have været  

 uforstående over for den vejledning, som hun fik af  

 arbejdsløshedskassen ved overgang til efterløn.
 DfA fandt også, at medlemmets helbredsproblemer ikke  

 kunne anses for at have været af en sådan karakter, at det havde  

 afskåret hende fra at underrette arbejdsløshedskassen i Danmark  

 om, at opholdet i Makedonien ville blive af længere varighed,  

 således at udbetalingen af efterløn blev standset i forbindelse  

 med det forlængede ophold.
Medlemmet gjorde i sin klage blandt andet gældende,  

 at hun ikke kunne læse og skrive dansk.
Derfor var hun ikke bekendt  

 med, at hun skulle informere arbejdsløshedskassen ved ophold i  

 udlandet ud over 3 måneder.
Det fik hun først at vide af sin  

 tolk i 1995.
 Ankenævnet tiltrådte DfA s  

 afgørelse med den givne begrundelse.
(DfA s j.nr. 96-655-72, AMA  j.nr. 1996-1-4389) H.
Dokumentfalsk, falske lønsedler og  

 lignende Sag nr. 1 Medlemmet rettede AF s datostempel på dagpengekortet tilbage  

 Sanktionen blev konkret fastsat til 60 timers effektiv karantæne i  

 stedet for svigsslettelse Medlemmet var sygemeldt i en længere periode  

 på grund af en knæskade.
Den 4. november 1996 ringede hun til AF  

 for at melde sig rask.
Hun fik at vide, at det ikke var tilstrækkeligt,  

 men at hun skulle møde personligt.
Denne besked fik medlemmet  

 også af arbejdsløshedskassen senere samme dag.
 Den 4. november 1996 var medlemmet til jobsamtale fra kl.  

 9.00 til kl. ca. 14.00. Der var ca. 10 minutters gang mellem AF og den  

 pågældende arbejdsgiver.
Medlemmet gav personligt møde på AF den 5.  

 november 1996, hvor hun fik udleveret dagpengekort.
Medlemmet ændrede  

 datostemplet med en pen til den 4. november, ligesom hun underskrev kortet  

 med datoen den 4. november.
 Arbejdsløshedskassen opdagede forholdet, inden der  

 var sket udbetaling, da kassen havde fået den korrekte tilmeldingsdato  

 den 5. november via AF-Match.
Medlemmet forklarede, at hun om morgenen den 5. november  

 1996 mødte på AF og fik dagpengekortet.
Hun sagde til  

 skrankedamen, at hun havde ringet og raskmeldt sig den 4. november, og hun  

 ville have, at hun skulle stemple den 4. november 1996. Medarbejderen  

 svarede, at det kunne hun ikke.
Herefter underskrev medlemmet dagpengekortet  

 den 4. november.
På direkte spørgsmål om, hvorfor  

 medlemmet ændrede stemplet, svarede hun, at der skulle være  

 overensstemmelse mellem hendes telefoniske raskmelding den 4. november og  

 datostemplet på dagpengekortet.
Da medarbejderen på AF ikke kunne  

 ændre datostemplet uden en dispensation fra en sagsbehandler,  

 besluttede hun selv at gøre det.
 Arbejdsløshedskassen har indstillet til DfA,  

 at medlemmet skulle slettes for svig, da der var tale om dokumentfalsk.
 DfA lagde til grund for afgørelsen, at  

 medlemmet havde haft mulighed for at tilmelde sig arbejdsformidlingen den 4.  

 november, men havde valgt at lade være.
 DfA var derfor enig med arbejdsløshedskassen i, at  

 medlemmet ved at ændre datoen fra den 5. til den 4. november og  

 underskrive dagpengekortet med datoen den 4. november, havde begået  

 dokumentfalsk.
 Der var derfor tale om skærpende  

 omstændigheder, og medlemmet burde derfor principielt slettes som  

 medlem af arbejdsløshedskassen.
 Efter omstændighederne fandt DfA dog, at en  

 slettelse for svig ikke ville stå i et rimeligt forhold til forseelsens  

 størrelse, nemlig dokumentfalsk for at opnå ret til en dags  

 dagpenge.
 Forholdet blev opdaget og ville under alle  

 omstændigheder blive opdaget, fordi AF automatisk  via AF-Match  

 indberetter tilmeldingstidspunktet til arbejdsløshedskassen til AF.  

 Kassen bliver derfor automatisk bekendt med en tilbagedatering af  

 dagpengekortet.
 På grund af disse to forhold fandt DfA, at det var  

 tilstrækkeligt med en sanktion på 60 timers effektiv  

 karantæne.
 Afgørelsen blev ikke indbragt for  

 ankenævnet.
(DfA s j.nr. 97-6351-4467) Sag nr. 2 Dokumentfalsk med hensyn til årsag til  

 arbejdsophør Medlemmet havde arbejdet for Ubådsfonden fra den 1.  

 april 1994 til den 1. september 1996.
Der foreligger en erklæring om årsag til  

 arbejdsophør af 10. september 1996. Det fremgår af denne, at  

 medlemmet blev opsagt mundtligt på grund af dårlig økonomi  

 og efterfølgende omstrukturering.
Medlemmet fik 2 måneders  

 varsel.
Arbejdsløshedskassen mente, at medlemmet havde fået for  

 kort opsigelsesvarsel og kontaktede derfor arbejdsgiveren.
 Den 26. september 1996 oplyste Ubådsfonden, at man  

 ikke havde udfyldt et skema om årsagen til arbejdsophøret.  

 På en ny erklæring om årsagen til arbejdsophøret af  

 samme dato oplyste arbejdsgiveren, at medlemmet ikke havde været  

 tilfreds med arbejdsforholdene og derfor valgte at sige sin stilling op.  

 Samtidig bekræftede Ubådsfonden, at man ikke tidligere havde  

 udfyldt en erklæring om årsagen til arbejdsophøret og  

 sendt denne til arbejdsløshedskassen.
 Medlemmet forklarede, at han selv havde udfyldt  

 erklæringen for at undgå 5 ugers karantæne.
Arbejdsløshedskassen meddelte, at medlemmet  

 havde handlet svigagtigt og skulle udelukkes fra dagpenge i 60 timer.
Kassen  

 lagde vægt på, at medlemmets handling ikke havde medført  

 en fejludbetaling, da forholdet blev opdaget med det samme.
Medlemmet var  

 også så meget ude af balance, at han næppe kunne overskue  

 konsekvenserne af sin handling.
 DfA fandt, at medlemmet havde udvist svig over for  

 arbejdsløshedskassen, og at han derfor skulle slettes som medlem af  

 kassen fra konstateringstidspunktet.
 DfA lagde vægt på:
- På sin ledighedserklæring havde medlemmet oplyst, at han var  

 blevet opsagt på grund af manglende midler i fonden.
- Medlemmet havde med arbejdsgiverens navn og stempel underskrevet en  

 erklæring af 10. september 1996 om årsagen til  

 arbejdsophøret og på erklæringen i strid med sandheden  

 anført, at han på grund af dårlig økonomi og  

 efterfølgende omstrukturering af virksomheden var blevet sagt op.
- Arbejdsgiveren havde derimod oplyst, at han ikke havde udfyldt og  

 fremsendt en erklæring af 10. september 1996 til  

 arbejdsløshedskassen.
Medlemmet havde ikke været tilfreds med  

 arbejdsforholdene, herunder lønnen, hvorfor han valgte at sige sin  

 stilling op.
- Medlemmet havde også forklaret, at han selv havde udfyldt formularen  

 for at undgå 5 ugers karantæne.
 Der forelå derfor skærpende  

 omstændigheder i form af dokumentfalsk, og medlemmet skulle derfor  

 slettes som medlem for svig.
 Ankenævnet tiltrådte DfA s  

 afgørelse og bemærkede, at der forelå sådanne  

 skærpende omstændigheder, at medlemmet skulle slettes som medlem  

 af kassen med virkning fra konstateringstidspunktet, selv om forseelsen fandt  

 sted inden dagpengeudbetalingen.
(DfA s j.nr. 96-6351-3996, AMA s j.nr. 1997-1-4642) Sag nr. 3 Falsk opsigelse  

 Urigtige oplysninger om arbejde på dagpengekortene Et medlem udfærdigede et falsk brev, hvoraf det  

 fremgik, at han var opsagt til fratræden den 27. november 1991.  

 På sin ledighedserklæring af 27. november 1991 oplyste medlemmet,  

 at datoen for arbejdets afslutning var den 27. november 1991.
 På sit dagpengekort af 14. december 1991 oplyste  

 medlemmet, at han ikke havde arbejde i tiden efter 27. november 1991.
 Af oplysningerne fra arbejdsgiveren fremgår det  

 derimod, at medlemmet var ansat på fuld tid fra 1. november 1991 til 9.  

 december 1991.
 Medlemmet erkendte at have lavet en falsk opsigelse og  

 indrømmede, at opsigelsesdatoen skulle være den 27. november  

 1991 til fratræden den 9. december 1991.
 Medlemmet forklarede, at han var i tvivl om datoerne, da  

 han også havde arbejdet som provisionslønnet for samme  

 arbejdsgiver, indtil han den 1. november 1991 overgik til  

 fastansættelse.
Arbejdsløshedskassen opdagede forseelsen,  

 inden den udbetalte dagpenge.
Kassen fandt derfor, at medlemmet skulle  

 idømmes en effektiv karantæne på 60 timer for  

 forsøg på svig.
DfA fandt derimod, at medlemmet skulle slettes som  

 medlem af arbejdsløshedskassen, da der var tale om dokumentfalsk.
DfA  

 lagde vægt på, at det måtte have stået medlemmet  

 klart, at han ikke var berettiget til dagpenge for de uger, hvor han helt  

 eller delvis var i arbejde.
DfA lagde også vægt på, at det  

 fremgik af dagpengekortet, at medlemmet havde oplysningspligt over for  

 arbejdsløshedskassen, og at medlemmet har afgivet oplysningerne  

 på tro og love.
DfA henviste endelig til cirkulære af 19. februar  

 1987, hvoraf det fremgår, at dokumentfalsk altid medfører  

 fortabelse af medlemsretten.
 Ankenævnet stadfæstede  

 afgørelsen med den givne begrundelse.
(DfA's j.nr. 92-635-12, AMA's j.nr. 1992-1-0141) Sag nr. 4 Fingeret arbejdsforhold som grundlag for  

 dagpengeudbetalinger Et medlem blev den 1. april 1988 overflyttet fra en  

 arbejdsløshedskasse for selvstændige til en  

 arbejdsløshedskasse for lønmodtagere på grundlag af  

 arbejde som EDB-konsulent i et EDB-firma.
På overflytningsblanketten  

 oplyste medlemmet, at arbejdet var begyndt den 1. oktober 1987.
 I anledning af udbetaling af sygedagpenge konstaterede  

 Tårnby Kommune, at arbejdet var fingeret, da medlemmet ikke havde  

 oplyst lønindtægten til skattevæsenet.
 Direktøren for firmaet havde intet kendskab til  

 ansættelsesforholdet.
 Medlemmets advokat forklarede, at medlemmet intet ulovligt  

 havde foretaget sig, og at medlemmet benægtede ethvert kendskab til, at  

 han selv skulle have underskrevet opsigelsen og lønsedlerne.
Arbejdsløshedskassen fandt, at medlemmet  

 skulle betale i alt 124.771 kr. tilbage, da medlemmets arbejdsgiver i det  

 arbejdsforhold, der dannede grundlag for dagpengeudbetalingen, havde oplyst,  

 at han intet kendskab havde til medlemmets ansættelse.
Kassen var  

 også af den opfattelse, at medlemmet skulle slettes som medlem for  

 svig.
DfA tiltrådte arbejdsløshedskassens  

 afgørelse, idet DfA lagde til grund, at der ikke havde eksisteret  

 noget ansættelsesforhold.
Da medlemmet havde givet urigtige oplysninger  

 om beskæftigelse som lønmodtager, fandt DfA også, at  

 medlemmet skulle slettes for svig.
 Ankenævnet stadfæstede  

 afgørelsen med den givne begrundelse.
DfA's j.nr. 90-1231-8455, AMA's j.nr. 1992-1-186) Sag nr. 5 Falske ansættelsesbreve og lønsedler Den 28. juni 1994 modtog arbejdsløshedskassen  

 medlemmets ledighedserklæring, hvoraf det fremgik, at medlemmet havde  

 afsluttet et vikariat ved Færoya H........
 Da der ikke var antal arbejdstimer på de medsendte  

 lønsedler, indhentede arbejdsløshedskassen oplysninger hos  

 Færoya H....... om antal arbejdstimer pr. uge.
Arbejdsløshedskassen modtog herefter en telefax fra  

 Færoya H......., hvoraf det fremgik, at man ikke kendte noget til  

 medlemmet.
Da medlemmet tidligere havde fået dagpenge på grundlag  

 af arbejde ved Færoya H......., sendte kassen en ny forespørgsel  

 til denne arbejdsgiver om det tidligere arbejde.
Kassen medsendte  

 ansættelsespapirer og lønsedler, som angiveligt skulle  

 være fra Færoya H.......
Den 5. august 1994 ringede medlemmet til  

 arbejdsløshedskassen og spurgte, hvordan det gik med dagpengesagen.  

 Kassen oplyste, at den var i færd med at indhente oplysninger fra  

 arbejdsgiveren.
Medlemmet bad herefter kassen om at droppe sagen.
Den 8.  

 august 1994 skrev kassen til medlemmet og bad hende bekræfte  

 annulleringen af dagpengesagen.
Den 8. august 1994 modtog arbejdsløshedskassen et  

 brev, som angiveligt skulle være et svar på brevet til  

 arbejdsgiveren.
Brevet var ikke poststemplet og ikke modtaget samtidig med  

 den almindelige post.
Underskriften stemte ikke overens med den underskrift,  

 som arbejdsgiveren havde anført på det første brev, men  

 derimod stemte den overens med den, der var på medlemmets  

 ansættelsespapirer.
Medlemmets repræsentant meddelte den 18. august  

 1994, at han - til sin rædsel - havde opdaget, at medlemmet havde sendt  

 hjemmelavede lønsedler fra Færøerne til  

 arbejdsløshedskassen.
Han havde derfor ringet til Færoya  

 H....... og oplyst, at der var kommet nogle breve fra  

 arbejdsløshedskassen, som ikke passede, og at man blot skulle glemme  

 disse breve, da medlemmet havde droppet dagpengesagen.
Arbejdsløshedskassen var nu overbevist om, at  

 medlemmet havde indsendt forfalskede lønsedler og  

 ansættelsesbreve.
Kassen undersøgte derfor medlemmets  

 ansættelsesforhold længere tilbage, og det viste sig, at  

 medlemmet havde fået dagpenge i 1987 på grundlag af arbejde i X  

 Beton.
X Beton oplyste imidlertid, at man ikke havde nogen  

 erindring om, at medlemmet havde været ansat der.
Man oplyste  

 også, at den person, der havde underskrevet medlemmets  

 ansættelsespapirer, aldrig havde været ansat i X Beton.
Arbejdsløshedskassen konkluderede herefter,  

 at medlemmet ved sin ledighedsmeldelse den 30. april 1987 havde fået  

 beregnet arbejdskravet på grundlag af opdigtet arbejde.
Efter den 30.  

 april 1987 havde medlemmet på intet tidspunkt opfyldt arbejdskravet med  

 andet end opdigtet arbejde.
 Arbejdsløshedskassen traf herefter afgørelse  

 om, at medlemmet skulle betale i alt 560.425 kr. tilbage til kassen, som  

 medlemmet havde modtaget med urette i årene 1987 - 1993. Kassen  

 indstillede samtidig til DfA, at medlemmet blev slettet som medlem for svig  

 over for kassen.
 DfA var enig med arbejdsløshedskassen i, at  

 medlemmet skulle betale i alt 560.425 kr. tilbage til kassen.
 DfA fandt også, at medlemmet skulle slettes som  

 medlem for svig over for arbejdsløshedskassen, da det var godtgjort,  

 at medlemmet bevidst havde afgivet urigtige oplysninger om sine  

 arbejdsforhold for at modtage dagpenge med urette.
 DfA lagde blandt andet vægt på:
- Medlemmet havde ved forfalskning af både ansættelsesbreve og  

 lønsedler formået arbejdsløshedskassen til at udbetale  

 sig dagpenge med urette.
- Færoya H...... havde oplyst, at medlemmet aldrig havde været  

 ansat der, og at de foreliggende ansættelsesbreve og afskedigelsesbreve  

 ikke var underskrevet af nogen på skolen.
- X Beton havde også oplyst, at man ikke havde nogen erindring om, at  

 medlemmet havde været ansat, og at den person, der havde underskrevet  

 ansættelsesbrevene, aldrig havde været ansat.
 Sagen blev ikke indbragt for ankenævnet.
(DfA's j.nr. 95-6351-2059) Sag nr. 6 Falske lønsedler  

 Arbejdsgiverdokumentationen var ikke udtryk for den faktiske  

 arbejdsindsats Et medlem arbejdede for forskellige  

 rengøringsfirmaer fra den 5. juni 1991, og hun meldte sig ledig den 5.  

 oktober 1993.
DfA indberettede den 23. maj 1995 til  

 arbejdsløshedskassen, at der i 1992 kun var indberettet en  

 lønindtægt på 17.258 kr. og i 1993 23.502 kr. i  

 arbejdsløshedsdagpenge til skattevæsenet.
DfA anmodede derfor  

 kassen om at undersøge, hvorledes arbejdskravet, der gav medlemmet ret  

 til dagpenge, var blevet opfyldt.
Af de lønsedler, der var afleveret til  

 arbejdsløshedskassen, fremgik det, at der var fratrukket A-skat, ATP  

 og AUD.
Der var også oplyst om optjent feriegodtgørelse og  

 beregnet ferieberettigende løn.
Arbejdsløshedskassen underrettede den 19. september  

 1995 medlemmet om, at ingen af de arbejdsforhold, der var lagt til grund for  

 opfyldelse af arbejdskravet, var blevet indberettet til skattevæsenet  

 af arbejdsgiverne, og at medlemmet ikke selv havde selvangivet  

 arbejdsforholdene.
Kassen anmodede derfor medlemmet om en forklaring.
 Den 31. oktober 1995 oplyste skattevæsenet, at  

 medlemmets ægtefælle var mødt op med kopier af  

 lønsedler fra 1993 for at angive, at der i dette år havde  

 været lønindtægter ud over dagpengene på 23.502 kr.  

 Medlemmets skatteansættelse skulle derfor ændres.
Arbejdsløshedskassen lagde herefter til  

 grund, at der alene var skatteoplyst om de dagpenge, som kassen havde  

 udbetalt og ikke om de påståede lønudbetalinger, som  

 lå til grund for kassens udbetalinger.
Kun lovlige arbejdsforhold kunne  

 danne grundlag for udbetaling af dagpenge.
 Da de pågældende lønindtægter  

 ikke var oplyst til skattevæsenet af hverken medlemmet eller  

 virksomhederne, fandt arbejdsløshedskassen, at de ikke kunne anvendes  

 til at erhverve rettigheder i henhold til  

 arbejdsløshedsforsikringsloven.
 Arbejdsløshedskassen krævede derfor samtlige  

 udbetalte dagpenge tilbagebetalt.
Arbejdsløshedskassen var også af den  

 opfattelse, at medlemmet havde hævdet at have haft de omhandlede  

 arbejdsforhold for at opnå udbetalinger med urette, selv om hun nogle  

 få måneder senere viste noget helt andet ved indgivelse af sin  

 selvangivelse.
Kassen mente derfor, at der var tale om svig.
 DfA lagde til grund, at de lønsedler, som  

 medlemmet havde afleveret til arbejdsløshedskassen som  

 arbejdsgiverdokumentation for arbejdets aflønning og omfang, ikke var  

 udtryk for den faktiske aflønning i forbindelse med en erlagt  

 arbejdsindsats, men måtte betegnes som fiktive lønsedler alene  

 udarbejdet med henblik på, at medlemmet kunne opnå ret til  

 dagpenge.
 DfA lagde herved vægt på:
- Under ansættelsesforholdene var der ikke løbende indbetalt  

 A-skat i overensstemmelse med de herom gældende regler, og som er  

 sædvanligt i et ansættelsesforhold.
- Medlemmet havde ikke selv meget tidligere reageret på, at  

 lønindtægterne ikke fremgik af hendes  

 årsopgørelse.
- Medlemmet henvendte sig først til skattevæsenet for at oplyse  

 om hendes manglende oplysninger om hendes indtjening, da hendes dagpenge  

 udeblev, fordi DfA og arbejdsløshedskassen rejste sagen.
- Der var ikke afregnet ATP og AUD efter de herom gældende regler.
- Der var ikke afregnet feriegodtgørelse til Lønmodtagernes  

 Garantifond fra en af hendes arbejdsgivere, som var gået konkurs.
- Der var alene afregnet kr. 684,25 fra en anden af hendes  

 arbejdsgivere.
 DfA ville dermed ikke afvise, at medlemmet i et eller  

 andet mindre omfang havde arbejdet i 1993, men DfA fandt ikke arbejdets  

 omfang og indtjeningen herved tilstrækkeligt dokumenteret, da der ikke  

 var indbetalt A-skat, feriegodtgørelse ATP og AUD i overensstemmelse  

 med de herom fastsatte regler.
Det forhold, at der efterfølgende - når DfA  

 og arbejdsløshedskassen rejste sag - blev berigtiget helt eller delvis  

 over for skattevæsenet, ATP-Huset mv., bevirkede ikke i sig selv, at  

 dette kunne tages som udtryk for, at der dermed forelå  

 tilstrækkelig arbejdsgiverdokumentation for, at arbejdet rent faktisk  

 var udført i det angivne omfang.
I så fald ville det til enhver  

 tid være muligt ved at foretage indbetalinger til skattevæsenet  

 mv. for en relativ beskeden pris at erhverve dagpengerettigheder i adskillige  

 år på grundlag af et arbejdsforhold, som aldrig havde  

 eksisteret.
 DfA fandt også, at medlemmet havde begået svig  

 over for arbejdsløshedskassen.
 DfA henviste til:
- Medlemmet havde på ledighedserklæringen af 5. oktober 1993  

 afgivet urigtige oplysninger om arbejdets omfang før ledigheden.
- Samtidig med ledighedserklæringen afleverede medlemmet  

 lønsedler, som hun måtte have indset ikke var et reelt udtryk  

 for omfanget af hendes arbejde.
- På ledighedserklæringen af 5. oktober 1993 erklærede  

 medlemmet på tro og love, at de afgivne oplysninger var rigtige.
- Det forhold, at medlemmet i oktober 1993 over for  

 arbejdsløshedskassen hævdede at have haft de omhandlede arbejds-  

 og skatteforhold, og at hun få måneder senere undlod at oplyse om  

 arbejdsforholdene på sin selvangivelse, medførte, at DfA  

 måtte lægge til grund, at hun havde indset, at hun havde afgivet  

 urigtige oplysninger til kassen.
 DfA fandt derfor, at medlemmet skulle slettes som medlem  

 af arbejdsløshedskassen for svig over for denne.
 Ankenævnet tiltrådte DfA's  

 afgørelse med de givne begrundelser.
 Ankenævnet fandt ligesom DfA ikke grundlag for helt  

 at afvise, at medlemmet har udført arbejde i 1993 i et eller andet  

 mindre omfang, men finder ikke arbejdets omfang og indtægten herved  

 tilstrækkeligt dokumenteret alene ved de fremlagte lønbilag,  

 fordi der ikke blev indbetalt A-skat, feriegodtgørelse, ATP og AUD i  

 overensstemmelse med de herom gældende regler.
(DfA's j.nr. 95-432-197, AMA's j.nr. 1996-1-3306) I.
Andre forhold Sag nr. 1 Manglende oplysning om arbejde i perioder med  

 feriedagpenge Medlemmet blev ansat på en fabrik den 8. august  

 1990.
 Medlemmet begærede feriedagpenge for 3 perioder:
 1.
 Medlemmet begærede den 21. december 1990 feriedagpenge fra den 22.  

 december 1990 til den 1. januar 1991. Der blev udbetalt feriedagpenge for 5  

 dage.
 Af arbejdsgiveroplysninger fremgår det, at medlemmet arbejdede den  

 27. og 28. december 1990.
 2.
 Den 27. januar 1991 begærede medlemmet feriedagpenge fra den 18.  

 februar til den 18. marts 1991. Medlemmet oplyste på begæringen,  

 at hun havde holdt ferie som angivet på begæringen af 21.  

 december 1990. Der blev udbetalt feriedagpenge for 25 dage.
 Det fremgår af arbejdsgiveroplysningerne, at medlemmet arbejdede i  

 hele perioden og havde 3 sygedage.
 3.
 Medlemmet begærede den 1. juni 1991 feriedagpenge fra den 29. juni  

 til den 29. juli 1991 (fra uge 27 til uge 30 i 1991). Der blev udbetalt  

 feriedagpenge for 14 dage.
 Arbejdsgiveren oplyste, at medlemmet arbejdede den første uge  

 indtil uge 28, hvorefter hun holdt ferie i ugerne 28, 29 og 30 i 1991.
 Medlemmet erklærede den 1. juni 1991 på tro og  

 love at have holdt ferie fra den 24. december til den 31. december 1990.  

 Endvidere erklærede medlemmet den 16. september 1991 på tro og  

 love at have holdt ferie som angivet på erklæringerne, der  

 nævnt under punkterne 1-3, og at enhver ændring af de givne  

 oplysninger ville blive meddelt arbejdsløshedskassen.
 Medlemmet forklarede, at hun var syg fysisk og psykisk  

 blandt andet på grund af opløsningsmidler på  

 arbejdspladsen, der påvirkede hendes koncentrationsevne.
Arbejdsløshedskassen fandt, at medlemmet  

 havde fået feriedagpenge for 35 dage, som skulle tilbagebetales.  

 Tilbagebetalingsbeløbet udgjorde i alt 13.862 kr.
Kassen indstillede  

 også til DfA, at medlemmet skulle slettes for svig.
DfA var enig i, at medlemmet skulle betale i alt  

 13.862 kr. tilbage til kassen.
DfA traf også afgørelse om, at  

 medlemmet skulle slettes som medlem af kassen for svig.
DfA henviste her til,  

 at de af medlemmet udfyldte erklæringer var udfyldt på tro og  

 love, og at medlemmet på baggrund heraf måtte anses for bevidst  

 at have givet urigtige oplysninger til arbejdsløshedskassen for at  

 modtage feriedagpenge med urette.
 Ankenævnet tiltrådte afgørelsen  

 med den givne begrundelse.
