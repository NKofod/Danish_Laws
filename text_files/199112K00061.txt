Nr LSF 61 Forslag til Lov om ændring af patentloven (Ratifikation af Aftale om  

 EF-patenter, indsigelse efter patentudstedelse og administrativ omprøvning) Fremsat af industriministeren (Anne Birgitte Lundholt) den 23. oktober 1991 § 1 I patentloven, jf. lovbekendtgørelse nr. 733 af 27. november 1989,  

 foretages følgende ændringer:
 1. I § 3 indsættes som stk. 4:
»Stk. 4. Med hensyn til handlinger angående produkter, som er bragt i  

 omsætning i en anden stat, som har ratificeret eller tiltrådt Aftale om  

 EF-patenter, finder artikel 76 og artikel 81, stk. 3, i EF-Patentkonventionen  

 anvendelse.« 2. §§ 19-21 affattes således:
»§ 19. Er ansøgningen i overensstemmelse med forskrifterne,  

 og er intet fundet til hinder for meddelelse af patent, sender  

 patentmyndigheden meddelelse til ansøgeren om, at patent kan meddeles mod  

 betaling af det fastsatte gebyr.
Ansøgeren skal have lejlighed til at erklære  

 sig enig i den tekst, på grundlag af hvilken patent vil kunne meddeles.
 Stk. 2. Efter at patentmyndigheden har sendt meddelelse som nævnt  

 i stk. 1, må begæring efter § 14 ikke fremsættes, eller patentkravene ændres,  

 således at patentbeskyttelsens omfang udvides.
Stk. 3. Gebyret for patentmeddelelse skal betales inden to måneder  

 efter, at patentmyndigheden har givet meddelelse efter stk. 1. Sker dette  

 ikke, henlægges ansøgningen.
Behandlingen genoptages dog, når ansøgeren inden  

 4 måneder efter udløbet af fristen betaler meddelelsesgebyret samt det  

 fastsatte genoptagelsesgebyr.
§ 20. Når betingelserne i § 19 er opfyldt, skal patentmyndigheden  

 meddele patent og udfærdige patentbrev.
Samtidig bekendtgøres  

 patentmeddelelsen.
Stk. 2. Patentskrift, som indeholder beskrivelse, patentkrav og  

 sammendrag, skal kunne fås hos patentmyndigheden samtidig med  

 patentmeddelelsens bekendtgørelse.
Patentskriftet skal angive patenthaveren  

 og opfinderen.
§ 21. Enhver er berettiget til over for patentmyndigheden at  

 fremsætte indsigelse mod et meddelt patent.
En indsigelse skal fremsættes  

 skriftligt, være begrundet og være kommet frem til patentmyndigheden inden 9  

 måneder fra bekendtgørelsesdagen.
Med indsigelsen skal følge det fastsatte  

 gebyr.
Stk. 2. Indsigelse kan alene begrundes med, at patentet er  

 meddelt, uanset at 1) betingelserne i §§ 1 og 2 ikke er opfyldt, 2) det angår en opfindelse, som ikke er så tydeligt beskrevet, at en  

 fagmand på grundlag af beskrivelsen kan udøve den, eller 3) dets genstand går ud over indholdet af ansøgningen, som den blev  

 indleveret.« 3. § 22, stk. 1, affattes således:
»Fra og med den dag, da patentet meddeles, skal akterne i  

 ansøgningssagen holdes tilgængelige for enhver.« 4. I § 22, stk. 2, 1. pkt., ændres »ansøgningen ikke  

 er fremlagt« til: »patent ikke er meddelt«.
 5. I § 22, stk. 5, 1. pkt., ændres »der søges  

 patent« til: »der søges eller er meddelt patent«.
 6. § 22, stk. 7, 1. pkt., affattes således:
»Uanset stk. 6 kan ansøgeren begære, at udlevering af en prøve i  

 tiden, indtil patent er meddelt, eller ansøgningen er endeligt afgjort uden  

 at have ført til patent, kun kan ske til en særlig sagkyndig.« 7. § 23 affattes således:
 »§ 23. Er indsigelse fremkommet, skal patenthaveren gøres  

 bekendt med indsigelsen og have lejlighed til at udtale sig om denne.
 Stk. 2. Patentmyndigheden kan behandle en indsigelse, selv om  

 patentet er ophørt eller ophører i henhold til §§ 51, 54 eller 95, selv om  

 indsigelsen tages tilbage, eller selv om indsigeren afgår ved døden eller  

 mister evnen til at indgå retshandler.
Stk. 3. Patentmyndigheden kan erklære patentet ugyldigt eller  

 opretholde det i uændret eller ændret form.
Der udfærdiges bekendtgørelse om  

 afgørelsen af indsigelsen.
Hvis patentmyndigheden finder, at et patent kan  

 opretholdes i ændret form, og patenthaveren har erklæret sig enig heri,  

 ændres patentskriftet tilsvarende, og nyt patentbrev udfærdiges efter, at  

 patenthaveren har betalt det fastsatte gebyr herfor.
Hos patentmyndigheden  

 skal der kunne fås eksemplarer af det ændrede patentskrift.« 8. § 24, stk. 1, og 2, 1. pkt., affattes således:
»§ 24. Klage over direktoratets endelige afgørelse af en  

 patentansøgning kan indgives til Patentankenævnet af ansøgeren.
Det samme  

 gælder patenthaveren, når et patent erklæres ugyldigt eller opretholdes i  

 ændret form efter indsigelse.
Opretholdes et patent i ændret eller uændret  

 form trods behørigt fremsat indsigelse, kan afgørelsen påklages af  

 indsigeren.
Frafalder sidstnævnte sin klage, kan klagen alligevel prøves, når  

 særlige grunde hertil foreligger.« Stk. 2. Afgørelser, hvorved en begæring om genoptagelse i henhold  

 til § 15, stk. 3, eller § 19, stk. 3, er afslået, eller hvorved begæring om  

 overførelse i henhold til § 18 er imødekommet, kan påklages af ansøgeren.' 9. I § 25, stk. 1, 1. pkt., ændres »Klage over  

 afgørelser vedrørende ansøgning om patent« til: »Klage efter §  

 24«.
 10. § 25, stk. 3, 2. pkt., affattes således:
»Søgsmål til prøvelse af afgørelser, hvorved Patentankenævnet afslår  

 en ansøgning om patent eller erklærer et patent ugyldigt, skal anlægges inden  

 2 måneder efter, at der er givet den pågældende underretning om  

 afgørelsen.« 11. § 26 affattes således:
»§ 26. Bliver en ansøgning, som er tilgængelig for enhver,  

 endeligt afslået eller henlagt, skal bekendtgørelse herom udfærdiges.« 12. § 34 affattes således:
»§ 34. I en international patentansøgning må der ikke  

 meddeles patent eller gives afslag før efter udløbet af en af  

 industriministeren fastsat frist, medmindre ansøgeren har givet samtykke til,  

 at ansøgningen afgøres forinden.« 13. § 35 affattes således:
»§ 35. Patentmyndigheden må ikke uden ansøgerens samtykke  

 meddele patent i en international patentansøgning eller offentliggøre den,  

 før den er offentliggjort af Det Internationale Bureau ved  

 Verdensorganisationen for Intellektuel Ejendomsret (WIPO), eller der er  

 hengået 20 måneder fra den internationale indleveringsdag eller, hvis  

 prioritet begæres, fra prioritetsdagen.« 14. § 45, stk. 2, affattes således:
»Stk. 2. Industriministeren kan bestemme, at udøvelse i et  

 andet land skal sidestilles med udøvelse her i landet ved anvendelsen af  

 bestemmelsen i stk. 1. Sådan bestemmelse kan gøres betinget af  

 gensidighed.« 15. I § 48 indsættes som stk. 3:
»Stk. 3. Industriministeren kan bestemme, at udnyttelse i et  

 andet land skal sidestilles med udnyttelse her i landet ved anvendelsen af  

 bestemmelsen i stk. 1. Sådan bestemmelse kan gøres betinget af  

 gensidighed.« 16. Overskriften til Kapitel 7 affattes således:
»Kapitel 7 Patentets ophør, administrativ omprøvning m.v.« 17. § 52, stk. 1, nr. 4, affattes således:
»4) omfanget af patentbeskyttelsen er blevet udvidet efter, at  

 patentmyndigheden efter § 19, stk. 1, har sendt meddelelse til ansøgeren om,  

 at patent kan meddeles.« 18. Efter § 53 indsættes:
»§ 53 a.
Sag om ugyldigkendelse, som rejses, mens en begæring  

 om omprøvning i henhold til § 53 b ikke er færdigbehandlet af  

 patentmyndigheden, kan af retten stilles i bero, indtil der er truffet  

 endelig afgørelse i sagen om omprøvning.
§ 53 b.
Enhver kan over for patentmyndigheden skriftligt fremsætte  

 begæring om, at et patent, der er meddelt af patentmyndigheden eller med  

 virkning for Danmark efter § 75, omprøves.
Med begæringen skal følge det  

 fastsatte gebyr.
Begæring kan ikke indleveres, så længe indsigelse endnu kan  

 fremsættes, eller så længe en indsigelsessag ikke er endeligt afgjort.
Stk. 2. Er begæring om administrativ omprøvning indleveret, skal  

 patenthaveren gøres bekendt hermed og have lejlighed til at udtale sig om  

 denne.
Patentmyndigheden udfærdiger bekendtgørelse om indlevering af begæring  

 om omprøvning.
§ 53 c.
Patenthaveren kan begære, at hans patent begrænses ved  

 ændring af beskrivelsen, kravene eller tegningerne.
Andre kan alene støtte  

 begæringen på de ugyldighedsgrunde, der er nævnt i § 52, stk. 1. Det påhviler  

 i alle tilfælde patentmyndigheden at undersøge, om de grunde, der er nævnt i  

 § 52, stk. 1, er til hinder for at opretholde patentet i ændret eller uændret  

 form.
§ 53 d.
Er de i § 52, stk. 1, nævnte grunde til hinder for, at  

 patentet opretholdes i ændret form, og er begæring om omprøvning indleveret  

 af andre end patenthaveren, erklærer patentmyndigheden patentet for ugyldigt  

 og udfærdiger bekendtgørelse herom.
 Stk. 2. Hvis de i § 52, stk. 1, nævnte grunde ikke er til hinder  

 for, at patentet opretholdes i ændret form, beslutter patentmyndigheden at  

 ændre patentet, hvis patenthaveren er enig i den ændrede formulering, som  

 patentmyndigheden vil give patentet, og gebyret for publicering af nyt  

 patentskrift er betalt inden udløbet af den fastsatte frist.
 Stk. 3. Hvis patenthaveren ikke er enig i den ændrede formulering  

 eller ikke betaler gebyret for publicering af et nyt patentskrift rettidigt,  

 anses patentet for ophævet.
 Stk. 4. Finder patentmyndigheden, at ændringerne ikke kan  

 godkendes, afslår den begæringen, og patentet opretholdes i uændret form.  

 Denne afgørelse bekendtgøres af patentmyndigheden.
§ 53 e.
Hvis et patent er ændret i henhold til § 53 d, stk. 2,  

 skal der fra det tidspunkt, hvor der sker bekendtgørelse ifølge § 55 a, hos  

 patentmyndigheden kunne fås eksemplarer af det nye patentskrift med  

 beskrivelse og patentkrav i den ændrede form.« 19. Efter § 55 indsættes som ny § 55 a:
»§ 55 a.
Hvis et patent erklæres ugyldigt, anses patentet, i  

 det omfang det er blevet erklæret ugyldigt, allerede fra den dag,  

 patentansøgningen blev indleveret, ikke at have haft de virkninger, der er  

 angivet i § 3. Hvis et patent er ændret efter begæring om omprøvning fremsat  

 af patenthaveren, har ændringen først virkning fra den dag, meddelelse herom  

 bekendtgøres.« 20. § 60, stk. 1, 2. pkt., affattes således:
»I tiden indtil patent er meddelt, omfatter patentbeskyttelsen kun  

 det, som fremgår såvel af patentkravene, som de forelå, da ansøgningen blev  

 almindeligt tilgængelig, som af patentet, som det er meddelt eller er  

 opretholdt i ændret affattelse efter § 23, stk. 3.« 21. I § 60, stk. 2, ændres »ansøgningens fremlæggelse  

 efter § 21« til: »patentets meddelelse efter § 20«.
 22. § 63, stk. 1 og 2, affattes således:
»Den, der anlægger sag om et patents ugyldighed, om overførelse af  

 patent eller om tvangslicens, skal samtidig meddele dette til  

 patentmyndigheden og i anbefalet postforsendelse give meddelelse om  

 sagsanlægget til enhver i patentregistret indført licenshaver, hvis adresse  

 er angivet i registret.
Den, der begærer et patent omprøvet administrativt,  

 skal samtidig hermed give de nævnte licenshavere meddelelse herom.
En  

 licenshaver, der vil anlægge sag om indgreb i patentet, skal på tilsvarende  

 måde give meddelelse herom til patenthaveren, hvis dennes adresse er angivet  

 i registret.
Stk. 2. Dokumenterer sagsøgeren eller den, der har begæret  

 administrativ omprøvning, ikke på sagens første tægtedag eller ved begæring  

 om omprøvning ved dennes indlevering, at meddelelse efter stk. 1 har fundet  

 sted, kan retten eller ved begæring om omprøvning patentmyndigheden fastsætte  

 en frist til opfyldelse af betingelserne i stk. 1. Oversiddes den fastsatte  

 frist, afvises sagen.« 23. Efter § 64 indsættes:
»§ 64 a.
Hvis et patents genstand er en fremgangsmåde til  

 fremstilling af et nyt produkt, betragtes samme produkt, når det er  

 fremstillet af en anden person end patenthaveren, som fremstillet ved den  

 patenterede fremgangsmåde, medmindre det modsatte bevises.
Stk. 2. I forbindelse med bevisførelsen for det modsatte skal  

 sagsøgtes berettigede interesse i at beskytte sine fabrikations- og  

 forretningshemmeligheder tilgodeses.« 24. § 67, stk. 1, affattes således:
»Klage over direktoratets afgørelser i medfør af §§ 44, 53 d, 72,  

 stk. 1 og 2, 73 samt 95 kan af ansøgeren, patenthaveren eller den, der har  

 begæret administrativ omprøvning eller patentets ophør, indgives til  

 Patentankenævnet senest 2 måneder efter, at der er givet vedkommende  

 underretning om afgørelsen.
Andre, der har interesse i den pågældende  

 afgørelse, kan senest 2 måneder efter, at afgørelsen er kundgjort, indgive  

 tilsvarende klage.« 25. I § 67 indsættes som stk. 3:
»Stk. 3. Bestemmelserne i § 25, stk. 2-4, finder tilsvarende  

 anvendelse.« 26. § 69, stk. 1, 1. pkt., affattes således:
»Industriministeren fastsætter nærmere regler om patentansøgninger og  

 deres behandling, om behandling af indsigelser, om administrativ omprøvning,  

 om patentregistrets indretning og førelse, om Patenttidendes udgivelse og  

 indhold samt om direktoratets forretningsgang.« 27. I § 77, stk. 1, 1. pkt., ændres »trykningen«  

 til: »publiceringen«.
 28. § 77, stk. 3, 2. pkt., affattes således:
»Eksemplarer af oversættelsen skal snarest derefter kunne fås hos  

 patentmyndigheden.« 29. I § 86, stk. 1, 1. pkt., ændres »trykning«  

 til: »publicering«.
 30. I § 86, stk. 1, 4. pkt., ændres »Trykte  

 eksemplarer« til: »Eksemplarer«.
 31. Efter § 90 indsættes:
»Kapitel 10 B EF-patent § 91. Ved EF-patent forstås et patent, der i henhold til en  

 europæisk patentansøgning, jf. § 75, stk. 1, er meddelt af Den Europæiske  

 Patentmyndighed i henhold til Konventionen om Det Europæiske Patent for  

 Fællesmarkedet (EF-patentkonventionen) i Aftale om EF-patenter, udfærdiget i  

 Luxembourg den 15. december 1989.
 Stk. 2. Der kan meddeles EF-patenter, som omfatter Danmark.
 § 92. Bestemmelserne i Aftale om EF-patenter gælder her i landet  

 for EF-patenter og ansøgninger om sådanne patenter.
 Stk. 2. Industriministeren bekendtgør de bestemmelser, der  

 fastsættes af de enkelte lande i medfør af artikel 83 i  

 EF-patentkonventionen.
 § 93. §§ 75, stk. 3, 80, 82, 84, 87 og 88 finder tilsvarende  

 anvendelse på EF-patenter og på ansøgninger herom.
 § 94. Ret efter artikel 32, stk. 1, i EF-patentkonventionen  

 tilkommer kun den ansøger om et EF-patent, som enten til patentmyndigheden  

 har indleveret en oversættelse af patentkravene til dansk, der er blevet  

 bekendtgjort, eller har tilstillet den, der udnytter opfindelsen her i  

 landet, en sådan oversættelse.
 § 95. Hvis et patent, der er meddelt af patentmyndigheden,  

 vedrører en opfindelse, for hvilken et EF-patent eller et europæisk patent  

 for Danmark er udstedt til den samme opfinder eller den, til hvem hans ret er  

 overgået, med samme ansøgningsdag eller, hvis der er begæret prioritet, med  

 samme prioritetsdag, kan det her i landet meddelte patent ved  

 patentmyndighedens afgørelse eller ved dom erklæres for ophørt i  

 overensstemmelse med artikel 75, stk. 1 og 2, i EF-patentkonventionen.
 Stk. 2. Enhver kan begære patentmyndighedens afgørelse eller  

 anlægge sag om ophør af et patent efter stk. 1. §§ 55, 63, 64 og 65 finder  

 tilsvarende anvendelse.
 Stk. 3. Sag om ophør, som rejses, mens en begæring herom ikke er  

 færdigbehandlet af patentmyndigheden, kan af retten stilles i bero, indtil  

 der er truffet endelig afgørelse herom.
§ 96. Industriministeren fastsætter nærmere regler til  

 gennemførelse af bestemmelserne i dette kapitel.« 32. Overalt i loven ændres »afgift«,  

 »afgiften«, »afgifter«, »afgiftsfrie«,  

 »afgiftsår«, »afgiftsåret«, »ansøgningsafgift«,  

 »genoptagelsesafgift«, »tillægsafgift«,  

 »Årsafgift«, »årsafgift«, »Årsafgiften«,  

 »årsafgiften«, »Årsafgifterne«, »årsafgifterne«  

 og »årsafgifter« til: »gebyr«, »gebyret«,  

 »gebyrer«, »gebyrfrie«, »gebyrår«,  

 »gebyråret«, »ansøgningsgebyr«,  

 »genoptagelsesgebyr«, »tillægsgebyr«,  

 »Årsgebyr«, »årsgebyr«, »Årsgebyret«,  

 »årsgebyret«, »Årsgebyrerne«, »årsgebyrerne« og  

 »årsgebyrer«.
§ 2 Stk. 1. Loven træder i kraft 1. juli 1992, jf. dog stk. 2.
Stk. 2. § 1, nr. 1 og 31, og § 3, stk. 2, træder i kraft samtidig  

 med Aftale om EF-patenter.
Industriministeren udfærdiger bekendtgørelse  

 herom.
§ 3 Stk. 1. Loven finder også anvendelse på patentansøgninger, der  

 ved dens ikrafttræden er under behandling hos patentmyndigheden.  

 Patentansøgninger, for hvilke der ved lovens ikrafttræden er givet ansøgeren  

 underretning om, at ansøgningen er godkendt til fremlæggelse, færdigbehandles  

 dog efter de hidtil gældende regler.
 Stk. 2. Patentlovens § 21, som affattet ved denne lovs § 1, nr. 2,  

 finder ikke anvendelse på patenter, der er meddelt før lovens ikrafttræden  

 eller er meddelt efter de hidtil gældende regler, jf. stk. 1, 2. pkt.
§ 4 Stk. 1. Aftale om EF-patenter kan ratificeres på Danmarks vegne.
 Stk. 2. Beføjelser, som efter grundloven tilkommer rigets  

 myndigheder, kan i det omfang, det er fastsat i Aftale om EF-patenter, udøves  

 af de institutioner, der er nævnt i aftalen.
§ 5 Stk. 1. Loven gælder ikke for Færøerne og Grønland.
 Stk. 2. Bestemmelserne i § 1, nr. 2-30 og 32, kan ved kongelig  

 anordning sættes i kraft for Færøerne og Grønland.
Bemærkninger til lovforslaget Almindelige bemærkninger 1. Formål Lovforslaget har til formål at tilvejebringe hjemmel for Danmarks  

 tiltrædelse af Aftale om EF-patenter vedtaget i Luxembourg den 15.  

 december 1989. Samtidig foreslås bestemmelserne i patentloven om  

indsigelse mod patentudstedelse ændret, således at indsigelse skal ske  

 efter patentets meddelelse.
Endvidere foreslås en supplerende adgang til  

administrativ omprøvning i patentets resterende gyldighedsperiode.  

 Herudover indeholder lovforslaget enkelte tilpasninger i patentloven.
Aftale om EF-patenter omfatter EF-patentkonventionen samt en række  

 protokoller vedrørende etableringen af EF-patentsystemet.
Aftalen erstatter  

 Fællesskabets Patentkonvention fra 1975. Aftale om EF-patenter er endnu ikke  

 trådt i kraft.
EF-patentkonventionen er den væsentligste del af aftalen og skal ses i  

 sammenhæng med Den Europæiske Patentkonvention, som Danmark allerede har  

 ratificeret i 1989. De to konventioner hænger historisk og indholdsmæssigt  

 nøje sammen.
Den Europæiske Patentkonvention regulerer patentudstedelsen på  

 grundlag af en fælles ansøgning for de europæiske lande, og  

 EF-patentkonventionen regulerer patentet efter udstedelsen.
Tilsammen udgør  

 de to konventioner et afgørende skridt med hensyn til at gennemføre det Indre  

 Marked i EF på det patentretlige område.
Patenterede produkter vil fremover  

 kunne passere frit over grænserne uden de hindringer, der i dag kan opstå som  

 følge af de territoriale rettigheder, som er knyttet til nationale patenter.
For danske virksomheder vil en ratifikation betyde økonomiske besparelser  

 i forbindelse med at erhverve og opretholde et EF-patent i stedet for et  

 europæisk patent i henhold til Den Europæiske Patentkonvention.
Det vil  

 fortsat være muligt at opnå dansk patent.
Forslaget om omlægning af indsigelsesperioden til efter, at  

 patentet er meddelt, vil indebære en hurtigere patentudstedelse til gavn for  

 erhvervslivet, samt en række forenklinger af de administrative sagsgange i  

 Patentdirektoratet.
Samtidig er ændringen i overensstemmelse med den  

 internationale udvikling på patentområdet.
Med forslaget om administrativ omprøvning tilsigtes at indføre en  

 alternativ mulighed for at prøve patentets gyldighed og omfang i hele  

 registreringperioden.
En sådan adgang vil være hurtigere og billigere for  

 erhvervslivet end en domstolsprøvelse, der i dag foreskrives som eneste  

 mulighed.
Administrativ omprøvning er ligeledes i overensstemmelse med den  

 internationale udvikling.
 Forslaget om omlægning af indsigelsesperioden og administrativ omprøvning  

 er uafhængig af forslaget om ratifikation af Aftale om EF-patenter.
Lovforslag om ratifikation af Fællesskabets Patentkonvention har tidligere  

 været forelagt Folketinget sammen med forslag om ratifikation af Den  

 Europæiske Patentkonvention.
Dette skete i folketingsårene 1976-77, 1977-78  

 og 1980-81. I folketingsåret 1988-89 blev der alene fremsat lovforslag om  

 ratifikation af Den Europæiske Patentkonvention.
Baggrunden var, at der på  

 daværende tidspunkt næppe var sandsynlighed for at opnå den fornødne  

 tilslutning på 5/6 i Folketinget til ratifikation af Fællesskabets  

 Patentkonvention, som var under revision.
Lovforslaget om ratifikation af Den  

 Europæiske Patentkonvention blev vedtaget den 1. juni 1989, og siden 1.  

 januar 1990 har Danmark været medlem af Den Europæiske Patentorganisation,  

 som i dag udsteder patenter med gyldighed for Danmark.
 Om de tidligere behandlinger henvises til Folketingstidende 1976-77 tillæg  

 A, sp. 1295 ff, og Folketingets Forhandlinger sp. 2716 ff, Folketingstidende  

 1977-78 tillæg A, sp. 1953 ff, og Folketingets Forhandlinger sp. 2932,  

 Folketingstidende 1980-81 tillæg A, sp. 2081, og Folketingets Forhandlinger  

 sp. 3721 ff samt betænkning afgivet af Folketingets Erhvervsudvalg den 3.  

 august 1981, optrykt i Folketingstidende 1980-81 tillæg B, sp. 1537 ff.  

 Endvidere henvises til Folketingstidende 1988-89 tillæg A, sp. 3729, og  

 Folketingets Forhandlinger sp. 4490 ff, 5037 ff, 10490 ff og 11169 ff  

 vedrørende ratifikation af Den Europæiske Patentkonvention.
 Patentlovens materielle bestemmelser blev allerede ved lov nr. 264 af 8.  

 juni 1978 bragt i overensstemmelse med bestemmelserne i Den Europæiske  

 Patentkonvention og Fællesskabets Patentkonvention.
2. Aftale om EF-patenter Aftale om EF-patenter indeholder EF-patentkonventionen samt protokollerne  

 om Bilæggelse af Retstvister, Privilegier og Immuniteter, Statutten for Den  

 Fælles Ankedomstol og Protokol om en eventuel ændring af betingelserne for  

 ikrafttrædelse af Aftale om EF-patenter.
Aftalen er i sin helhed  

 offentliggjort i De Europæiske Fællesskabers Tidende, L 401, 30. december  

 1989.
I modsætning til Den Europæiske Patentkonvention, som principielt er åben  

 for alle europæiske stater, omfatter Aftale om EF-patenter som udgangspunkt  

 alene EF-landene.
Aftalen indeholder imidlertid en bestemmelse, som giver  

 lande uden for EF mulighed for at deltage.
Det forudsætter en særlig  

 forhandling mellem det pågældende land og EF.
Aftale om EF-patenter er resultatet af en revision af Fællesskabets  

 Patentkonvention fra 1975. Denne konvention nåede aldrig at træde i kraft,  

 bl.a. fordi det ikke var muligt for Danmark og Irland at ratificere.
Formålet  

 med revisionen var, dels at gøre det muligt at sætte konventionen i kraft for  

 et færre antal lande end de i mellemtiden tolv medlemslande, dels at justere  

 konventionen og dens gennemførelsesforskrifter under hensyn til, at  

 Grækenland, Spanien og Portugal ligeledes skulle kunne ratificere  

 konventionen.
Samtidig var et væsentligt formål at vedtage et domstols- og  

 processystem for bilæggelse af retstvister om krænkelse af EF-patenter og om  

 disses gyldighed.
Dette skulle kunne ske samlet under een og samme retssag.  

 Disse mål blev nået for så vidt angår vedtagelsen af en protokol om  

 retstvister angående EF-patenter og den dertil knyttede protokol om  

 privilegier og immuniteter for dommere i Den Fælles Ankedomstol.
Disse  

 protokoller blev alle vedtaget 15. december 1985. Justering af konventionen,  

 og om hvorledes konventionen - nu med tilhørende protokoller - kunne sættes i  

 kraft, eventuelt for færre lande end alle 12 medlemslande, skete i december  

 1989, hvor der blev vedtaget en særlig protokol om en eventuel ændring af  

 betingelserne for ikrafttrædelsen og en fælleserklæring, som bekræfter en  

 række resolutioner og erklæringer afgivet under forhandlingerne i 1985 og  

 1989. Under fælleserklæringen blev tillige vedtaget en erklæring om, at alle  

 EF-medlemslande, også de, der ikke har ratificeret Aftale om EF-patenter,  

 skal deltage i eventuelle forhandlinger med tredjelande om deres tilslutning  

 til EF-patentordningen, hvis de bliver medlemmer af EF.
Aftale om EF-patenter  

 er undertegnet af samtlige EF-lande.
Aftale om EF-patenter kan først træde i kraft, når alle 12 EF-lande har  

 ratificeret.
Der er imidlertid åbnet mulighed for at ændre dette krav i  

 medfør af den særlige Protokol om eventuel ændring af betingelserne for  

 ikrafttrædelse af Aftale om EF-patenter.
Hvis ikke samtlige EF-lande inden  

 31. december 1991 har ratificeret aftalen, skal der ifølge protokollen  

 indkaldes til en regeringskonference.
Konferencen kan med enstemmighed  

 bestemme at sænke antallet af stater, der skal ratificere aftalen.
 Protokollen er blandt andet udarbejdet af hensyn til Danmark og Irland.  

 Irland forventes fortsat at have vanskelighed med at ratificere på grund af  

 forfatningsmæssige forhold.
Den særlige protokol kræver selvstændig ratifikation af alle EF-lande for  

 at få virkning.
Regeringen vil på Danmarks vegne ratificere protokollen.
 Besluttes det at nedsætte antallet af EF-lande, der skal ratificere  

 aftalen, betyder det, at enkelte medlemslande vil kunne stå uden for  

 EF-samarbejdet på patentområdet, hvilket i lyset af det Indre Marked må anses  

 for meget uheldigt.
3. EF-patentkonventionen EF-patentkonventionen svarer i det væsentlige til den tidligere  

 Fællesskabets Patentkonvention.
EF-patentkonventionen indebærer, at Den Europæiske Patentmyndighed (EPO)  

 skal kunne udstede et EF-patent med gyldighed for samtlige EF-lande.
Som  

 udgangspunkt skal udpegning af et eller flere EF-medlemslande i en europæisk  

 patentansøgning anses som udpegning af samtlige EF-lande, hvorefter der kan  

 udstedes et EF-patent med gyldighed for alle medlemslandene.
Ansøgeren kan  

 dog i en overgangsperiode vælge, at hans patentansøgning ikke skal føre til  

 et EF-patent, men til et europæisk patent for de udpegede lande i henhold til  

 Den Europæiske Patentkonvention.
Endvidere har en patenthaver, der inden  

 EF-patentkonventionens ikrafttræden er indehaver af et europæisk patent, og  

 som har udpeget alle EF-lande i sin patentansøgning, mulighed for i en  

 overgangsperiode at vælge, at det europæiske patent skal gælde som et  

 EF-patent.
I 1989 blev det gjort til en betingelse for, at et EF-patent kan få  

 gyldighed, at der indleveres en oversættelse af det udstedte patent til alle  

 officielle sprog i medlemslandene til EPO.
Indleveres imidlertid ikke alle  

 oversættelser, kan patentet dog opretholdes som et europæisk patent i de  

 lande, til hvis sprog der rettidigt er indleveret en oversættelse.
 Patent for et enkelt medlemsland skal fortsat kunne opnås gennem en  

 national patentansøgning.
Ifølge EF-patentkonventionens bestemmelser har EF-patentet enhedskarakter,  

 altså samme virkning overalt på EF's territorium.
EF-patentet er undergivet  

 konventionens bestemmelser og de bestemmelser i Den Europæiske  

 Patentkonvention, som finder anvendelse på EF-patenter.
Det vil sige, at på  

 de regulerede områder gælder fælles regler i stedet for de forskellige  

 nationale love.
Det betyder bl.a., at et EF-patent kun kan overdrages eller  

 ophøre for samtlige lande under eet.
Det samme gælder retsovergang ved  

 pantsætning, arv, tvangsfuldbyrdelse m.v.
Dette udelukker ikke, at  

 licenskontrakter kan indgås alene for en del af EF, således at patenthaveren  

 kan give andre tilladelse til at udøve den patenterede opfindelse for et  

 bestemt territorium, f.eks. for Danmark.
Der gøres endvidere en undtagelse  

 fra enhedsprincippet i de tilfælde, hvor der foreligger kollision med  

 nationale ansøgninger.
Disse kan være patentansøgninger, eller nationale  

 ansøgninger om brugsmodeller og lign.
Endelig begrænses enhedsprincippet af  

 nationale uregistrerede rettigheder, som er opstået på grundlag af udnyttelse  

 af en opfindelse, inden der er ansøgt om patent.
 Den administrative og judicielle kontrol vedrørende EF-patenter udøves af  

 organer med tilknytning til EPO eller af domstolene i medlemslandene.
Til administrationen af EF-patenter skal der oprettes særlige organer ved  

 EPO. Øverste myndighed er Den Særlige Komite inden for EPO's  

 administrationsråd.
Der skal endvidere oprettes en særlig  

 administrationsafdeling og annullationsafdelinger til behandling af sager om  

 EF-patentet.
Administrationsafdelingen fører EF-patentregistret, opkræver årsgebyrer og  

 udgiver EF-patenttidende.
Udover behandling af ansøgninger om EF-patent vil  

 administrationsafdelingen skulle behandle ansøgninger om udstedelse af  

 særlige certifikater om patenttidsforlængelse for lægemidler.
EF forventes i  

 nærmeste fremtid at vedtage et forordningsforslag, hvorefter  

 beskyttelsestiden for patenter på lægemidler kan forlænges til kompensation  

 for den tid, der er medgået til undersøgelser af det patenterede lægemiddel,  

 forinden det kan markedsføres.
Afgørelser truffet af administrationsafdelingen og annulationsafdelingerne  

 kan påklages til Den Fælles Ankedomstol, der skal oprettes i henhold til  

 protokollen om retstvister.
Ugyldigkendelse vil således kunne ske ved  

 henholdsvis de nævnte annulationsafdelinger i EPO og ved de enkelte  

 medlemslandes nationale domstole.
Afgørelser truffet af medlemslandenes  

 domstole har ligesom afgørelser truffet af EPO virkning for alle  

 medlemslande.
Ankedomstolen kan anmode De Europæiske Fællesskabers Domstol om  

 at afgøre præjudicielle spørgsmål.
Det samme gælder en medlemsstat,  

 Kommissionen i visse tilfælde og medlemslandenes højeste domstol, i Danmark  

 Højesteret.
4. Forholdet til Grundlovens § 20 En dansk tiltrædelse af Aftale om EF-patenter vil indebære, at Den  

 Europæiske Patentmyndighed kan meddele et EF-patent, der skal respekteres her  

 i landet på linje med et patent meddelt af den danske patentmyndighed.
Da den administrative og judicielle kontrol i forbindelse med udstedelsen  

 af EF-patenter vil blive udøvet af fællesorganer med tilknytning til Den  

 Europæiske Patentmyndighed, blev det i 1976/77 undersøgt, om ratifikation af  

 Den Europæiske Patentkonvention og dengang Fællesskabets Patentkonvention var  

 omfattet af Grundlovens § 20 på grund af overdragelsen af beføjelser, som  

 tilkommer danske myndigheder.
Resultatet af overvejelserne blev, at  

 tiltrædelse af såvel Den Europæiske Patentkonvention som Fællesskabets  

 Patentkonvention måtte anses for omfattet af bestemmelserne i Grundlovens §  

 20. Aftale om EF-patenter adskiller sig i denne henseende ikke fra den  

 daværende Fællesskabets Patentkonvention.
Herefter kræves der til vedtagelse  

 af lovforslagets § 1, nr. 31, om ratifikation af Aftale om EF-patenter et  

 flertal på 5/6 af Folketingets medlemmer.
5. Tvangslicens EF-patentkonventionens art. 83 giver de kontraherende stater adgang til  

 at tage forbehold med hensyn til bestemmelserne om tvangslicens i art. 46 og  

 77. Herefter skulle Danmark i 10 år fra EF-patentkonventionens ikrafttræden  

 for EF-patenter kunne opretholde den pligt til udnyttelse af patentet her i  

 landet, der i dag er hjemlet i patentlovens § 45, og som kan resultere i  

 tvangslicens, hvis udnyttelsespligten ikke opfyldes.
EF-Kommissionen har imidlertid anfægtet, at de EF-lande, hvis  

 patentlovgivning indeholder tilsvarende bestemmelser som patentlovens § 45, i  

 fremtiden kan opretholde bestemmelserne.
Kommissionen har i henhold til  

 EØF-Traktatens art. 169 indledt traktatkrænkelsessag imod flere  

 fællesskabslande, herunder Danmark.
Det er Kommissionens opfattelse, at bestemmelserne i patentloven om  

 meddelelse af tvangslicens på baggrund af manglende udøvelse i Danmark vil  

 tilskynde til at henlægge produktion til det danske marked i stedet for at  

 opfylde det danske markedsbehov ved at importere de patenterede produkter fra  

 andre medlemsstater.
Meddelelse af tvangslicens vil ifølge Kommissionen  

 medføre en nedgang i importen og dermed hæmme - det være sig reelt eller  

 potentielt, direkte eller indirekte - samhandlen inden for Fællesmarkedet og  

 udgør dermed en foranstaltning med tilsvarende virkning som kvantitative  

 restriktioner, jf.
EØF-Traktatens art. 30. Kommissionen har tillige inddraget  

 en tilsvarende problemstilling vedrørende patentlovens § 48.
 På den baggrund foreslås patentlovens §§ 45 og 48 ændret, jf. forslagets §  

 1, nr. 14 og 15.
6. Omvendt bevisbyrde EF-patentkonventionens art. 35 indeholder en regel om omvendt bevisbyrde  

 i sager om krænkelse af fremgangsmådepatenter.
Dette indebærer, at sagsøgte i  

 sager om krænkelse af et EF-patent på en fremgangsmåde til fremstilling af et  

 nyt produkt skal anses for at have benyttet den patenterede fremgangsmåde,  

 indtil sagsøgte beviser det modsatte.
En sådan bestemmelse findes i flere  

 andre lande.
Dansk industri har i mange år ønsket en regel om omvendt  

 bevisbyrde i den danske patentlov, uanset dansk medlemskab af  

 EF-patentordningen eller ej.
Med forslaget til ny § 64a, jf. lovforslagets §  

 1, nr. 23, søges dette imødekommet.
Derved undgås også, at danske domstole,  

 efter at EF-patentordningen er trådt i kraft, skal anvende forskellige  

 bevisbyrderegler for nationale danske patenter og EF-patenter.
En sådan regel  

 er ligeledes indeholdt i det foreliggende forslag til direktiv om patentering  

 af bioteknologiske opfindelser.
7. Indsigelse efter patentudstedelse Forslaget om, at indsigelse først kan ske efter patentudstedelse, skal  

 ses i sammenhæng med, at der kun nedlægges indsigelse vedrørende ca. 2% af  

 samtlige fremlagte ansøgninger.
Indsigelsesperioden er i dag 3 måneder.
Dette  

 medfører en forsinkelse i udstedelsen af patenter i almindelighed.
Ved at  

 lægge indsigelsesperioden efter patentudstedelsen opnås således en hurtigere  

 patentudstedelse.
Dette kan ske uden at forringe retssikkerheden.  

 Indsigelsesfristen foreslås forlænget til 9 måneder.
De grunde, indsigelse  

 skal kunne støttes på, er i det væsentlige de samme, som i dag kan danne  

 grundlag for indsigelse eller ugyldighedskendelse, typisk at opfindelsen ikke  

 er patenterbar, mangler nyhed eller ikke har fornøden opfindelseshøjde.
Forslaget indebærer samtidig en række forenklinger af de administrative  

 sagsgange i Patentdirektoratet.
Endvidere vil proceduren i Danmark blive  

 bragt på linie med patentudstedelsesproceduren i Den Europæiske  

 Patentkonvention og i flere andre industrilande, herunder Tyskland, samt med  

 forslaget til den kommende patentlovharmoniseringstraktat, der er under  

 udarbejdelse i WIPO.
8. Administrativ omprøvning Muligheden for, at patenthaver selv eller tredjemand i hele patenttiden  

 kan få ændret, begrænset eller omprøvet et patent ved en administrativ  

 procedure kendes i forskellige udformninger fra en række lande, f.eks.
USA,  

 Østrig, Canada, Storbritannien og Tyskland samt fra EF-patentkonventionen.  

 Ifølge patentloven kan dette i dag kun gennemføres ved domstolene.
For  

 patenthavere såvel som for tredjemand er det en økonomisk fordel at kunne  

 anvende en administrativ procedure uden at skulle anlægge sag ved domstolene.  

 Hertil kommer, at Patentdirektoratets tekniske ekspertise kan inddrages mere  

 direkte, hvis en ændring i et udstedt patent kan ske ved behandling i  

 direktoratet.
Administrativ omprøvning findes ikke i de nordiske lande.
Det har gentagne  

 gange været drøftet i nordisk sammenhæng at indføre et sådant retsinstitut,  

 og forslaget er udarbejdet i samarbejde med repræsentanter for de øvrige  

 nordiske lande.
I øvrigt ventes den kommende patentlovharmoniseringstraktat i  

 WIPO at indeholde tilsvarende bestemmelser.
Omprøvning skal ikke kunne påbegyndes, så længe en indsigelse kan  

 fremsættes, eller indsigelsessag ikke er afgjort.
På den anden side kan  

 ugyldigkendelsessag ved domstolene stilles i bero, indtil en eventuel  

 igangværende omprøvningsbehandling er afsluttet.
Det vil dog være muligt at  

 gå direkte til domstolene uden forudgående administrativ omprøvning.
De  

 grunde, der kan anføres til støtte for administrativ omprøvning, er i det  

 væsentlige de samme, som i dag kan danne grundlag for indsigelse eller  

 ugyldigkendelse.
Indsigelse efter patentudstedelse og administrativ omprøvning ligner  

 hinanden med hensyn til den formelle procedure.
Retsvirkningerne er  

 imidlertid forskellige.
Ved indsigelse bevirker den pågældende mangel, at  

 patentet eller den del af patentet, der er berørt af manglen, aldrig har haft  

 retsvirkning.
Ved administrativ omprøvning, hvor patenthaver selv har begæret  

 omprøvning, har en ændring af patentet kun virkning for fremtiden.
Sker  

 administrativ omprøvning på tredjemands foranledning, har resultatet af  

 omprøvningen imidlertid tilbagevirkende kraft som ved indsigelse.
9. Virkninger af lovforslaget for dansk erhvervsliv EF-patentet er et led i etableringen af det Indre Marked.
En af de  

 største fordele er den ensartede og samlede retsbeskyttelse i hele  

 Fællesskabet.
EF-patentet forventes tillige at styrke den teknologiske  

 udvikling og dermed Fællesskabets konkurrenceevne.
 Derudover ligger der en direkte økonomisk besparelse for virksomhederne i  

 forbindelse med at erhverve og opretholde et EF-patent i stedet for et  

 europæisk patent i henhold til Den Europæiske Patentkonvention.
Årsgebyrerne for et europæisk patent svarer til summen af årsgebyrerne for  

 de lande, hvori patentet gælder.
Halvdelen af årsgebyrerne går til drift af  

 Den Europæiske Patentmyndighed, medens resten tilfalder de enkelte lande.  

 Årsgebyrerne for EF-patenter i henhold til EF-patentkonventionen forventes  

 fastsat således, at hvis blot 6-7 EF-lande ønskes dækket, vil det være  

 billigere at vælge EF-patent, som vil omfatte hele EF, frem for europæisk  

 patent, som kun vil omfatte de udpegede lande.
Nationalt patent vil stadig  

 være billigst for færre end 4 lande.
 De akkumulerede årsgebyrer for et europæisk patent, der holdes i kraft i  

 10 år for samtlige EF-lande, udgør ca. 80.000 kr. og for et kommende  

 EF-patent formentlig ca. 50.000 kr.
EF-patentet giver den yderligere økonomiske fordel for en virksomhed, at  

 den kun skal indbetale årsgebyrer til en enkelt myndighed.
I modsætning  

 hertil skal virksomhederne ved anvendelsen af et europæisk patent holde sig  

 orienteret om alle de udvalgte landes regler for indbetaling af årsgebyrerne  

 og om størrelsen heraf.
Dette er omkostningstungt og kompliceret, og risikoen  

 for fejl er stor.
Virksomhederne vil derfor kunne begrænse de administrative  

 omkostninger ved at vælge et EF-patent.
Omlægning af indsigelsesperioden og indførelse af adgang til administrativ  

 omprøvning vil frembyde oplagte fordele.
Med omlægningen opnås hurtigere  

 patentudstedelse til gavn for erhvervslivet.
Danske patenthavere og danske  

 virksomheder, der ønsker at undgå krænkelse af andres patenter i forbindelse  

 med markedsføring af deres produkter, vil med fordel kunne benytte muligheden  

 for administrativ omprøvning.
Danske patenthavere vil kunne imødegå en  

 truende ugyldigkendelse af deres patent på en mindre besværlig og økonomisk  

 krævende måde end at skulle være part i en retssag om krænkelse og  

 ugyldigkendelse.
I de tilfælde, hvor danske virksomheder påtænker at udvikle  

 eller markedsføre et patenteret produkt, vil der tillige være økonomiske  

 fordele ved at kunne revurdere patentkravene eller gyldigheden af patentet.
10. Konsekvenser for Industriministeriet/Patentdirektoratet En tilslutning til EF-patentkonventionen vil ikke føre til en ændring i  

 den forventede udvikling i antallet af nationale patentansøgninger i forhold  

 til forventningerne som følge af tilslutningen til Den Europæiske  

 Patentkonvention.
Derimod vil det tidligere forventede antal europæiske  

 patenter, som omfatter Danmark, formentlig falde betydeligt til fordel for  

 EF-patenter.
Patentdirektoratets andel i årsgebyrerne fra EPO vil derfor  

 falde i takt med den besparelse, som virksomhederne opnår ved at vælge et  

 EF-patent frem for et europæisk patent.
De beregninger, der er udarbejdet om konsekvenserne af en ratifikation af  

 EF-patentkonventionen, bygger i vidt omfang på prognoser og statistiske  

 oplysninger fra Den Europæiske Patentmyndighed.
Samtidig har det været  

 nødvendigt at gøre en række antagelser på andre områder, således at det  

 samlede billede indeholder en række betydelige usikkerheder.
 Det står imidlertid klart, at som følge af den øgede internationalisering  

 på patentområdet må der forventes en stigning i behovet for  

 Patentdirektoratets videnformidlingsservice.
På trods af fald i Patentdirektoratets indtægter forventes  

 Patentdirektoratet at have et overskud fra 1994 i perioden frem til år 2000 i  

 tilfælde af Danmarks ratifikation af Aftale om EF-patenter.
I den samme  

 periode forventes den akkumulerede besparelse i årsværksforbrug at udgøre ca.  

 70 årsværk.
Indførelse af indsigelse efter patentudstedelse og administrativ  

 omprøvning forventes ikke at medføre nettomerudgifter for staten, idet de  

 administrative merudgifter forventes dækket ved indsigelsesgebyr,  

 omprøvningsgebyr m.v.
Gebyrernes størrelse forudsættes taget op til  

 overvejelse årligt ud fra omkostningsudviklingen, konkurrenceforhold m.v.
 Til de enkelte ændringsforslag i lovforslaget bemærkes:
Til § 1 Til nr. 1.
 Som led i Danmarks tiltrædelse af Aftale om EF-patenter, jf. lovforslagets  

 § 2, samt de almindelige bemærkninger til lovforslaget pkt. 2 og 3, foreslås  

 reglerne om konsumption af rettigheder i art. 76 i EF-patentkonventionen at  

 finde anvendelse på patenter udstedt her i landet.
Efter art. 76 er de rettigheder, der knytter sig til et patent, udtømt,  

 når det af patentet beskyttede produkt er bragt i omsætning i en af staterne  

 i De Europæiske Fællesskaber af patenthaveren eller af andre med dennes  

 samtykke.
Konsumptionsprincippet er begrundet i hensynet til den frie  

 varebevægelighed inden for Fællesmarkedet.
Dette princip er allerede  

 fastslået som en del af EF-retten efter de almindelige regler i  

 Rom-traktaten.
Dette skete ved Domstolens afgørelse i retssagen 14/74  

 Centrafarm B.V./Sterling Drug Inc.
 I henhold til art. 81, stk. 3, finder konsumptionsreglerne i art. 76  

 ligeledes anvendelse på europæiske patenter med gyldighed for Danmark.  

 Konsumptionsprincippet gælder i øvrigt for EF-patenter i medfør af art. 28 i  

 EF-patentkonventionen.
 Hidrører omsætningen fra indehaveren af en tvangslicens, indtræder  

 EF-konsumption ikke, jf. art. 76, stk. 3, samt art. 45, stk. 1, sidste pkt.  

 Et udtrykkeligt samtykke fra patenthaveren foreligger heller ikke, når  

 tredjemand overskrider de rettigheder, som den pågældende har til patentet.  

 Dette gælder særligt, hvis en licenshaver fremstiller produkterne ud over det  

 aftalte stykantal og bringer dem i omsætning, hvis denne i stedet for blot at  

 sælge det af patenthaveren leverede produkt selv fremstiller det, eller hvis  

 det sker i modstrid med en territorialt begrænset licens eksporterer  

 produktet til et land, der ikke dækkes af licensen.
 Til nr. 2.
Med ændringerne i §§ 19, 20 og 21 foreslås en omlægning af  

 indsigelsesproceduren i patentloven, således at indsigelse i fremtiden først  

 kan finde sted, når et patent er meddelt.
Denne omlægning er omtalt i de  

 almindelige bemærkninger pkt. 7.
 Til § 19.
 Da reglerne om godkendelse af patentansøgninger til fremlæggelse foreslås  

 afskaffet som led i omlægningen af indsigelsesproceduren, jf. forslaget til §  

 21, bestemmer stk. 1, at ansøgeren i stedet skal have meddelelse om,  

 at patent kan udstedes, hvis betingelserne herfor er opfyldt.
Det foreslås tillige, at der i lighed med den gældende fremlæggelsesafgift  

 opkræves et gebyr for meddelelsen af patentet.
For at ansøgeren kan varetage  

 sin interesse i fastlæggelsen af patentets beskyttelsesomfang, skal ansøger  

 have lejlighed til at udtale sig, inden patentet udstedes.
 Ændringsforslaget i stk. 2 er alene begrundet i afskaffelsen af  

 fremlæggelsesinstituttet.
 Forslaget i stk. 3 svarer til den gældende patentlovs § 20, stk. 1,  

 med de ændringer, der følger af forslaget i stk. 1.
 Til § 20.
Patentlovens § 20 foreslås ophævet som følge af afskaffelse af  

 fremlæggelsesinstituttet.
Den nye § 20 svarer til lovens § 26, stk. 1.
 Den eksisterende mulighed for, at Patentdirektoratet under visse nærmere  

 angivne forudsætninger kan fritage en patentansøger, hvor denne selv er  

 opfinderen, for at betale fremlæggelsesafgift, foreslås ikke videreført.  

 Bestemmelsen er ikke brugt i en årrække.
 Til § 21.
Efter stk. 1 kan indsigelse først fremsættes, når der er udstedt  

 et patent.
Herefter kan enhver nedlægge indsigelse.
Dette gælder enhver  

 fysisk eller juridisk person, og uanset hvor de bor eller er hjemmehørende.  

 Ifølge forslaget kan patenthaveren også selv nedlægge indsigelse.  

 Patenthaveren kan herved søge at undgå en truende ugyldigkendelsessag, der  

 ofte kan være væsentligt mere bekostelig.
 Så længe indsigelse kan indgives eller er under behandling, kan der ikke  

 indgives begæring om administrativ omprøvning, jf. forslagets nr. 18 (§ 53 b,  

 stk. 1, sidste pkt.).
Indsigelsesfristen foreslås forlænget til 9 måneder i stedet for de  

 gældende 3 måneder.
Baggrunden for forlængelsen af indsigelsesfristen er, at  

 3 måneder ofte er for kort tid dels til at fremskaffe teknisk kompliceret  

 litteratur og anden dokumentation til brug for overvejelsen af, om der skal  

 fremsættes indsigelse, dels til udarbejdelsen af indsigelsen.
Samtidig vil  

 indsigelsesfrist og eventuel nedlæggelse af indsigelse ikke længere kunne  

 forhale patentudstedelsen.
Under hensyn til den hermed forbundne  

 arbejdsbelastning i Patentdirektoratet foreslås nedlæggelse af indsigelse  

 belagt med et gebyr.
Dette er i overensstemmelse med Den Europæiske  

 Patentkonventions system.
Som noget nyt foreslås det fastsat i stk. 2, hvilke grunde en  

 indsigelse kan støttes på.
De svarer dels til de grunde, som kendes i Den  

 Europæiske Patentkonvention og i flere landes nationale ret, som er  

 harmoniseret hermed, dels i alt væsentligt til gældende dansk praksis samt de  

 grunde, som efter § 52, stk. 1, nr. 1-3, kan føre til et patents  

 ugyldigkendelse ved dom.
Som hidtil kan indsigelse ikke støttes på, at der  

 skulle være begået procedurefejl, eller at patentet lider af formelle  

 mangler.
 Til nr. 3.
Forslaget svarer til den gældende lovs § 22, stk. 1, med den ændring, at  

 akterne i ansøgningssagen skal holdes tilgængelige for enhver fra og med den  

 dag, patent meddeles, og ikke som hidtil fra den dag, da ansøgningen  

 fremlægges.
Det er en følge af forslaget om indsigelse efter  

 patentudstedelse.
 Til nr. 4.
 Ændringen er en konsekvens af forslagets nr. 2 om indsigelse efter  

 patentudstedelse.
 Til nr. 5.
 Patentlovens § 22, stk. 5, indeholder mulighed for at bestemme, at  

 dokumenter, som indgår i en patentansøgningssag, og som indeholder  

 forretningshemmeligheder, under visse betingelser ikke skal være  

 tilgængelige.
Ændringen foreslås for, at en tilsvarende mulighed fortsat skal bestå  

 under behandling af indsigelser og i øvrigt også skal kunne finde anvendelse,  

 efter at patent er udstedt.
Det vil kunne forekomme f.eks. i sager om  

 genoprettelse af et patent efter patentlovens § 72, stk. 2, eller i  

 tilknytning til behandling af en begæring om administrativ omprøvning.
 Til nr. 6.
 Ændringen er en konsekvens af forslagets nr. 2 om indsigelse efter  

 patentudstedelse.
 Til nr. 7.
Stk. 1 svarer til den gældende lovs § 23, stk. 2. Stk. 2 er  

 affødt af, at patent foreslås meddelt, inden indsigelsesfasen kan begynde.  

 Ophører en patenthaver at betale årsgebyrer, jf. § 51, eller giver han afkald  

 på sit patent, jf. § 54, har dette kun retsvirkning for fremtiden.
Dette  

 indebærer, at patenthaver indtil da vil kunne hævde sin retsbeskyttelse.  

 Derfor har tredjemand en retlig interesse i at kunne udvirke, at patentet  

 anses for aldrig meddelt og således kunne være sikker på, at en  

 indsigelsessag kan startes eller fortsættes, selv om patentet er ophørt på  

 grund af manglende rettidig betaling af årsgebyrer eller afkald.
Tilsvarende  

 gælder, hvor indsigeren afgår ved døden eller mister sin retsevne.
Forslaget til stk. 3 om, at patentmyndigheden skal bekendtgøre  

 udfaldet af indsigelsesbehandlingen, falder i tråd med det eksisterende  

 princip om, at tredjemand skal kunne følge enhver almindelig tilgængelig  

 ansøgnings og ethvert patents legale status.
Reglen om, at der skal udgives  

 et ændret patentskrift, hvis indsigelsessagen ikke fører til, at det udstedte  

 patent må erklæres ugyldigt i sin helhed, eller at patentet opretholdes  

 uændret, svarer til bestemmelser i andre landes lovgivninger, der har  

 indsigelse efter patentudstedelse, og til Den Europæiske Patentkonventions  

 bestemmelser.
Udgivelse af et nyt ændret patentskrift forudsætter, dels at  

 patenthaver er interesseret i at opretholde sin patentbeskyttelse, omend i  

 ændret omfang i den af patentmyndigheden accepterede form, dels at  

 patenthaver betaler det fastsatte gebyr herfor.
 Til nr. 8.
Ændringen er en konsekvens af forslagets nr. 2 om indsigelse efter  

 patentudstedelse.
Bestemmelsen fastslår samtidig princippet om, at den part,  

 afgørelsen i indsigelsessagen er gået imod, kan indbringe sagen for  

 Patentankenævnet.
 Til nr. 9.
 Ændringen er en konsekvens af forslagets nr. 8, hvorefter der kan klages  

 over afgørelse vedrørende meddelt patent.
 Til nr. 10.
 Ændringen er en konsekvens af forslagets nr. 2 om indsigelse efter  

 patentudstedelse.
 Da Patentankenævnet fortsat skal kunne træffe afgørelse i  

 indsigelsessager, foreslås det, at afgørelser om hel eller delvis  

 ugyldigkendelse af et udstedt patent, det vil sige, hvor indsiger bliver  

 imødekommet, som hidtil skal anlægges inden 2 måneder efter, at der er givet  

 den pågældende underretning om ankenævnets afgørelse.
 Til nr. 11.
 Ændringen er en konsekvens af forslagets nr. 2, hvorefter dele af den  

 gældende lovs § 26, stk. 1, foreslås indsat som ny § 20, stk. 2.
 Til nr. 12 og 13.
 Ændringerne er en konsekvens af forslagets nr. 2 om indsigelse efter  

 patentudstedelse.
 Til nr. 14 og 15.
 EF-Kommissionen har rejst tvivl om, hvorvidt de danske regler om  

 tvangslicens i §§ 45 og 48 er i overensstemmelse med EØF-Traktatens art. 30,  

 jf. de almindelige bemærkninger pkt. 5.
 Under hensyn til de videre forhandlinger med Kommissionen og andre  

 medlemsstater foreslås det at bemyndige industriministeren til at fastsætte  

 de nærmere regler om udøvelse og udnyttelse af et patent, således at de  

 danske regler ikke kommer i konflikt med EF-retten.
 Til nr. 16.
 Som nyt retsinstitut i dansk patentlovgivning foreslås det i dette kapitel  

 at indføre adgang til administrativ omprøvning i hele patentets  

 gyldighedsperiode efter indsigelsesfristens udløb, jf. tillige de almindelige  

 bemærkninger pkt. 8. Som følge heraf ændres kapiteloverskriften.
 Til nr. 17.
 Ændringen er en konsekvens af forslagets nr. 2 om indsigelse efter  

 patentudstedelse.
 Til nr. 18.
 Til § 53 a.
For at undgå, at den samme sag om ugyldighed vedrørende et patent  

 behandles både ved en domstol og i Patentdirektoratet, kan retssagen sættes i  

 bero, indtil sagen ved patentmyndigheden om administrativ omprøvning er  

 endeligt afgjort.
Det vil i øvrigt være muligt at gå direkte til domstolene  

 uden først at anmode om administrativ omprøvning.
Undladelse af at stille en sag i bero kan ske, hvor begæringen om  

 omprøvning ikke findes sagligt velbegrundet eller hensigtsmæssig.
Dette kan  

 f.eks. være tilfældet, hvor et europæisk patent har været prøvet i flere  

 appelinstanser ved EPO, og begæring om administrativ omprøvning i Danmark  

 fremsættes på samme grundlag.
 Til § 53 b.
Ifølge stk. 1 kan omprøvning begæres af enhver.
Begæring kan også  

 indleveres af patenthaver selv.
Denne kan have en betydelig interesse i at  

 kunne begrænse sit patent over for kendt teknik, som man først er blevet  

 bekendt med efter, at patentet blev meddelt.
Herved kan patenthaveren søge at  

 undgå en truende ugyldigkendelsessag, der ofte kan være væsentligt mere  

 bekostelig end administrativ omprøvning.
Det administrative omprøvningssystem foreslås at kunne finde anvendelse  

 ikke blot på patenter meddelt af patentmyndigheden her i landet, men også på  

 europæiske patenter med virkning for Danmark.
Omprøvningssystemet omfatter  

 ikke EF-patenter, selv om Danmark ratificerer Aftale om EF-patenter.
Aftalen  

 regulerer udtømmende disse forhold for EF-patenter.
 Det gebyr, der skal betales for at få foretaget en omprøvning ved  

 Patentdirektoratet, vil formentlig blive højere end gebyret for indsigelse,  

 fordi det materiale, som skal gennemgås, vil være mere omfattende end ved  

 indsigelse.
 Er en indsigelse under behandling, eller kan indsigelse endnu indleveres,  

 vil en sag om administrativ omprøvning ifølge sidste pkt. ikke kunne  

 påbegyndes.
I stk. 2 bestemmes det, at patenthaveren skal underrettes, hvis der  

 fremsættes begæring om omprøvning, og at der skal ske bekendtgørelse herom.  

 Bekendtgørelse er nødvendig af hensyn til tredjemand, som kan have interesse  

 i at vide, om patentet opretholdes fuldt ud i sin aktuelt foreliggende  

 skikkelse.
Meddelelsen kan også have betydning for den, der eventuelt ønsker  

 at erhverve patentet, opnå en licensret til patentet eller f.eks. acceptere  

 det som sikkerhed for ydelse af lån.
 Til § 53 c.
Som led i administrativ omprøvning har patenthaver uanset af hvilken  

 grund mulighed for at begære sit patent begrænset.
Tredjemand kan ifølge  

 forslaget alene anføre de grunde, der i øvrigt kan angives over for en  

 domstol til støtte for et patents ugyldighed eller som grundlag for en  

 indsigelse ved Patentdirektoratet.
Derved søges udelukket rent formelle  

 sagsbehandlingsfejl, som ikke har påvirket det udstedte patents  

 beskyttelsesomfang.
I 2. pkt. fastslås det centrale princip, at  

 patentmyndigheden altid skal påse, at der ikke er opstået hindringer for  

 patentets gyldighed.
Herved opnås størst mulig retssikkerhed i forbindelse  

 med udstedte patenter.
 Til § 53 d.
Med stk. 1 gøres det muligt administrativt at erklære et patent  

 ugyldigt med virkning tilbage fra ansøgningens indlevering.
Denne form for  

 ophør har hidtil i dansk ret kun kunnet fastslås ved dom.
Ugyldigkendelse vil  

 også kunne ske delvis, f.eks. ved at fjerne et eller flere patentkrav.  

 Bestemmelsen er således i overensstemmelse med patentlovens § 52, som antages  

 at give domstolene adgang til delvis ugyldigkendelse.
 I lighed med hvad der gælder i dag, hvor ugyldigkendelse sker ved dom,  

 skal der også ske bekendtgørelse om patentmyndighedens ugyldigkendelse af et  

 patent.
Stk. 2 regulerer det tilfælde, hvor resultatet af en omprøvning  

 fører til, at patentet kun kan opretholdes i ændret form.
Her kan  

 patentmyndigheden ikke udstede et nyt patent på grundlag af den ændrede  

 formulering, medmindre patenthaveren erklærer sig enig heri.
Er patenthaver ikke enig, jf. stk. 3, bortfalder det hidtidige  

 patent. Ønsker patenthaver fortsat at have patentbeskyttelse i den ændrede  

 formulering, må patenthaver betale gebyret for udgivelsen af det ændrede  

 patentskrift.
Manglende rettidig betaling medfører, at patentet anses for  

 ophævet.
Retsvirkningen af ophævelse af patentet vil være, at patenthaveren  

 har haft patentbeskyttelse fra ansøgningens indlevering til ophævelsen.
Stk. 4 omfatter den situation, hvor patentmyndigheden ikke kan  

 godkende de grunde, som er anført i begæringen om administrativ omprøvning.  

 Dette kan f.eks. være tilfældet, hvor tredjemand ikke kan bevise, at  

 opfindelsen har været gjort almindelig tilgængelig, inden ansøgning om patent  

 blev indleveret, eller at opfindelsen ikke adskiller sig væsentligt fra kendt  

 teknik.
Patentmyndighedens afgørelse skal bekendtgøres.
 Til § 53 e.
Patentdirektoratet skal ligesom ved udstedelsen af et patent udlevere  

 eksemplarer af det nye patentskrift, hvor en administrativ omprøvning har  

 resulteret i, at patentet opretholdes i ændret form.
Samme ordning gælder ved  

 indsigelse i medfør af forslagets nr. 7 (§ 23).
 Til nr. 19.
Bestemmelsen fastslår, hvilken retsvirkning der er knyttet til  

 ugyldigkendelse - uanset om det er udfaldet af en sag om administrativ  

 omprøvning på begæring af tredjemand, eller hvor ugyldigkendelse sker ved  

 dom.
I begge tilfælde gælder ugyldigkendelsen fra patentansøgningens  

 indleveringsdag.
Hvor patenthaver selv har begæret omprøvning, og denne har  

 medført en ændring i patentets beskyttelsesomfang, foreslås det i 2. pkt., at  

 ændringen kun har virkning fra den dag, meddelelsen herom bekendtgøres.
I  

 disse tilfælde er ugyldighed med virkning fra ansøgningsdagen unødvendig.
 De nærmere konsekvenser af ugyldighed m.v. for så vidt angår patentretlige  

 kontraktsforhold, f.eks. patentlicensaftaler, beror på kontraktsretten.
 Til nr. 20 og 21.
 Ændringerne er en konsekvens af forslagets nr. 2 om indsigelse efter  

 patentudstedelse.
 Til nr. 22.
Den pligt, som en person, der anlægger retssag om visse spørgsmål  

 vedrørende et patent, har til at give meddelelse til licenshavere, der er  

 angivet i patentregistret, foreslås i stk. 1 udvidet til også at gælde  

 i tilfælde, hvor der begæres administrativ omprøvning.
Pligten skal gælde,  

 uanset om det er patenthaver selv eller tredjemand, som begærer omprøvning.
 I stk. 2 fastslås det, at underretning efter stk. 1 ved retssager  

 som hidtil skal gives på sagens første tægtedag og ved begæring om  

 administrativ omprøvning ved dennes indlevering.
 Til nr. 23.
 Efter stk. 1 skal der i sager om krænkelse af visse  

 fremgangsmådepatenter gælde en anden bevisbyrderegel end dansk rets  

 almindelige regler, hvorefter patenthaver skal bevise, at hans patent er  

 krænket.
Det er vanskeligere at påvise krænkelse af en patenteret fremgangsmåde end  

 krænkelse af et patenteret produkt, hvor en sammenligning mellem patentets  

 ordlyd og en tredjemands produkt lettere kan foretages.  

 Fremgangsmådepatenternes reelle retsbeskyttelse er derfor ringere.
Dette  

 foreslås afhjulpet ved, at sagsøgte, hvor fremgangsmåden angår fremstilling  

 af et nyt produkt, har bevisbyrden i en krænkelsessag for, at den  

 patentbeskyttede fremgangsmåde ikke er benyttet.
Der er i disse tilfælde stor  

 sandsynlighed for, at den påståede krænker har benyttet samme fremgangsmåde,  

 som patentet dækker.
Produktet, der opnås ved fremstillingen, er jo netop  

 ukendt og nyt i patentloven § 2's forstand.
Tilsvarende regler gælder for  

 EF-patenter i henhold til EF-patentkonventionens art. 35 og f.eks. i tysk  

 ret.
Med bestemmelsen i stk. 2 er den påståede krænkers berettigede  

 interesse i at kunne beskytte sine fabrikations- og forretningshemmeligheder  

 søgt tilgodeset.
Denne bestemmelse vil ligeledes indebære en harmonisering  

 med EF-patentkonventionens art. 35.
 Til nr. 24.
 Bestemmelsen hjemler adgang til at klage over meddelte patenter og  

 foreslås udvidet til også at gælde, hvor der har fundet en administrativ  

 omprøvning sted.
 Til nr. 25.
 Den foreslåede tilføjelse tilsigter at afhjælpe en foreliggende mangel i  

 reguleringen af spørgsmålet om, hvorvidt Patentankenævnets afgørelser  

 vedrørende meddelte patenter kan indbringes for domstolene og i givet fald  

 under hvilken frist.
Det foreslås, at reglerne i § 25, stk. 2-4, skal finde tilsvarende  

 anvendelse.
Dermed sikres blandt andet, at der fortsat er domstolskontrol med  

 patentmyndighedens behandling af indsigelser og andre afgørelser, der træffes  

 efter patentudstedelse.
Antallet af sådanne afgørelser vil stige som følge af  

 forslaget om indsigelse efter patentudstedelse og om administrativ  

 omprøvning.
 Til nr. 26.
 Industriministeren foreslås bemyndiget til også at fastsætte nærmere  

 forskrifter om behandling af indsigelser og om administrativ omprøvning.
 Til nr. 27 - 30.
 Disse forslag til ændringer er alene begrundet i, at Patentdirektoratet  

 heller ikke for europæiske patenter skal være forpligtet til at offentliggøre  

 oversættelsen til dansk eller senere rettelse heraf i eksemplarer, som er  

 fremstillet ved trykning.
 Til nr. 31.
Kap. 10 B foreslås indsat som følge af forslaget om, at Danmark  

 ratificerer Aftale om EF-patenter, jf. de almindelige bemærkninger pkt. 2.  

 Bestemmelserne i Aftale om EF-patenter vil være umiddelbart anvendelige her i  

 landet.
I kap. 10 B angives, hvilke bestemmelser i patentloven, som skal  

 finde anvendelse på EF-patenter og på ansøgninger herom, samt den  

 retsstilling, der skal gælde i tilfælde, hvor aftalen overlader dette til  

 national lovgivning.
Herudover vil bestemmelserne skulle suppleres med  

 gennemførelsesforskrifter i en bekendtgørelse i medfør af forslaget til § 96.
 Til § 91.
I stk. 1 gives en definition af et »EF-patent«.
I  

stk. 2 fastslås, at ratifikation af Aftale om EF-patenter medfører, at  

 der kan meddeles EF-patenter, der omfatter Danmark.
 Til § 92.
 Bestemmelsen i stk. 1 er udformet i overensstemmelse med  

 EF-patentkonventionens art. 2.
 Stk. 2 indeholder en bestemmelse om bekendtgørelse af de  

 afvigelser fra konventionens hovedregler, som vil følge af medlemsstaternes  

 eventuelle anvendelse af muligheden for forbehold i henhold til art. 83. Kun  

 herved sikres en fuldstændig offentliggørelse på dansk af alle regler om  

 EF-patenterne for det tilfælde andre lande udnytter adgangen til at tage  

 forbehold vedrørende tvangslicens.
 Til § 93.
 Som led i gennemførelsen af Aftale om EF-patenter finder følgende  

 bestemmelser i patentloven anvendelse på EF-patenter og på ansøgninger om  

 sådanne patenter: § 75, stk. 3, om indlevering af en ansøgning om europæisk  

 patent, § 80 om ophævelse af et europæisk patent, § 82 om retsvirkningen her  

 i landet af en europæisk patentansøgning, § 84 om tilbagetagelse af  

 europæiske patentansøgninger, § 87 om genoprettelse af rettigheder og § 88 om  

 konvertering af europæiske patentansøgninger.
 Til § 94.
EF-patentkonventionens art. 32 indeholder bestemmelser om provisorisk  

 beskyttelse af en ansøgning om EF-patent.
Det overlades til de medlemsstater,  

 der ikke har behandlingssproget for en europæisk patentansøgning som  

 officielt sprog, at bestemme, at den provisoriske beskyttelse kun kan opnås  

 under de forudsætninger, der er angivet i forslaget til § 94.
 Til § 95.
 Stk. 1 er udformet i overensstemmelse med EF-patentkonventionens  

 art. 75, som indeholder et forbud mod dobbeltbeskyttelse og overlader det til  

 medlemsstaterne at fastsætte den fremgangsmåde, hvorved dobbeltbeskyttelse  

 kan bringes til ophør.
 Det foreslås i stk. 1, at et patent, der er meddelt af patentmyndigheden,  

 ved patentmyndighedens afgørelse eller ved dom kan erklæres for ophørt.  

 Betingelserne herfor er, at patentmyndigheden har meddelt et patent angående  

 en opfindelse, for hvilken et EF-patent eller et europæisk patent med  

 gyldighed for Danmark er udstedt til den samme opfinder med samme  

 ansøgningsdag.
 Stk. 2 svarer til den gældende patentlovs § 52, stk. 3.
 Til § 96.
 Heri er indeholdt en bemyndigelse for industriministeren til at fastsætte  

 nærmere bestemmelser til gennemførelse af Aftale om EF-patenter og de i  

 kapitel 10 B indeholdte bestemmelser.
 Til nr. 32.
 Redaktionel ændring.
 Til § 2.
 Det foreslås, at loven træder i kraft 1. juli 1992, bortset fra de  

 bestemmelser, som angår gennemførelse af Aftale om EF-patenter, jf. stk. 2.  

 Ikrafttrædelsestidspunktet er fastsat under hensyn til, at de administrative  

 procedurer vedrørende omlægning af indsigelsesperioden og indførelse af  

 administrativ omprøvning skal kunne etableres, inden loven træder i kraft.
 Samtidig giver tidspunktet Danmark mulighed for at ratificere Aftale om  

 EF-patenter, således at EF-patentsystemets ikrafttræden ikke forventes at  

 blive afhængig af tidspunktet for dansk ratifikation.
Tidspunktet for aftalens ikrafttrædelse er fastsat til 3 måneder efter, at  

 det nødvendige antal lande har ratificeret aftalen.
Derfor bestemmes det i  

stk. 2, at § 1, nr. 1 og nr. 31, først træder i kraft, når aftalen  

 træder i kraft.
 Til § 3.
 § 3 indeholder særlige overgangsbestemmelser som følge af forslagene om  

 indsigelse efter patentudstedelse og om administrativ omprøvning.
Patenter, der uanset tidspunktet for udstedelsen har været underkastet  

 indsigelsesproceduren i henhold til den gældende lov, skal ikke omfattes af  

 lovforslagets bestemmelser om indsigelse efter patentudstedelse.
Derimod vil  

 alle patenter, herunder europæiske patenter med gyldighed for Danmark, efter  

 lovforslagets vedtagelse være omfattet af reglerne om administrativ  

 omprøvning.
Patentansøgninger, som er fremlagt på ikrafttrædelsestidspunktet,  

 får deres behandling efter de hidtil gældende regler.
 Til § 4.
§ 4 bemyndiger Regeringen til at ratificere Aftale om EF-patenter på  

 Danmarks vegne.
Det bestemmes endvidere, at beføjelser, som efter grundloven  

 tilkommer rigets myndigheder, i det omfang det er fastsat i aftale om  

 EF-patenter, kan udøves af de i aftalen nævnte institutioner.
En dansk ratifikation vil indebære, at EPO kan udstede ikke blot som nu  

 europæiske patenter omfattende Danmark, men også EF-patenter med gyldighed  

 for hele EF under eet, eller i det mindste de EF-lande, der har ratificeret,  

 hvis Aftale om EF-patenter sættes i kraft for færre end alle 12 medlemslande.  

 Sådanne patenter vil have samme gyldighed her i landet som et patent meddelt  

 af danske myndigheder.
Lovforslagets § 4 indebærer derfor, at beføjelser, der  

 tilkommer rigets myndigheder, i henhold til grundlovens § 20 overlades til  

 særlige afdelinger ved EPO.
 Med hensyn til forholdet til grundlovens § 20 henvises i øvrigt til de  

 almindelige bemærkninger pkt. 4.
 Til § 5.
I henhold til lov nr. 368 af 1. juni 1989 § 4 gælder patentlovens kapitel  

 10 A vedrørende Den Europæiske Patentkonvention ikke for Færøerne og  

 Grønland.
Tilsvarende foreslås for så vidt angår kapitel 10 B.
Patentloven  

 gælder imidlertid for Færøerne og Grønland.
