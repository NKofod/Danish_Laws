Fremsat den 2. februar 2000 af  

 undervisningsministeren (Margrethe Vestager) Forslag til Lov om mellemlange videregående  

 uddannelser Kapitel 1 Uddannelserne § 1. For at sikre et højt fagligt niveau i  

 uddannelserne, for at skabe større sammenhæng mellem  

 uddannelserne, for at fremme udvikling af de eksisterende mellemlange  

 videregående uddannelser og for at fremme etablering af nye uddannelser  

 i takt med samfundsudviklingen og ændrede kompetencekrav  

 fastlægger undervisningsministeren fælles rammer for mellemlange  

 videregående uddannelser.
Loven giver mulighed for en  

 professionsbachelortitel, jf. § 7.
§ 2. En mellemlang videregående uddannelse skal for at  

 være omfattet af loven bygge på en gymnasial uddannelse eller  

 bestemte gymnasiale fag.
Uddannelsen skal være praksisnær,  

 professionsrettet og erhvervsrettet samt kendetegnet ved at kombinere teori  

 og praktik i et sammenhængende uddannelsesforløb, jf. § 4,  

 stk. 1.
 Stk. 2. Undervisningsministeren kan beslutte, at en mellemlang  

 videregående uddannelse uden praktik kan omfattes af loven.
 § 3. Uddannelserne skal give de studerende inden for de  

 enkelte uddannelsesområder teoretiske og praktiske kvalifikationer  

 på højt fagligt niveau og grundlag for umiddelbar  

 udøvelse af en erhvervsfunktion.
 Stk. 2. Uddannelserne skal desuden kunne skabe  

 forudsætninger for videreuddannelse, herunder gennem diplomuddannelser,  

 masteruddannelser og særlige kandidatuddannelser.
 Stk. 3. Uddannelserne skal endvidere bidrage til at udvikle de  

 studerendes interesse for og evne til aktiv medvirken i et demokratisk  

 samfund.
§ 4. Uddannelserne skal udgøre selvstændigt  

 afrundede uddannelsesforløb.
Uddannelserne incl. praktik skal  

 tilrettelægges således, at de i almindelighed varer mellem 3 og 4  

 år som heltidsuddannelser.
Uddannelser uden praktik, jf. § 2,  

 stk. 2, skal også i almindelighed vare mellem 3 og 4 år.
 Stk. 2. Undervisningsministeren fastsætter regler om,  

 hvordan uddannelsesaktiviteter på de mellemlange videregående  

 uddannelser måles i overensstemmelse med et  

 meritoverførselssystem.
§ 5. Undervisningsministeren fastsætter nærmere  

 regler om uddannelserne, herunder om adgang, indskrivning, varighed, praktik  

 og orlov m.v.
Ministeren kan fastsætte regler, der sikrer de studerende  

 indflydelse på uddannelsernes tilrettelæggelse på den  

 enkelte institution.
 Stk. 2. Undervisningsministeren kan fastsætte regler om  

 de studerendes pligt til at deltage i undervisning og i praktik.
 Stk. 3. Undervisningsministeren kan fastsætte regler om  

 disciplinære foranstaltninger over for de studerende.
 Stk. 4. Undervisningsministeren kan fastsætte  

 optagelsestal for mellemlange videregående uddannelser.
 Stk. 5. Undervisningsministeren kan fastsætte regler om  

 kvalitetskontrol, herunder censorinstitutionen.
 § 6. Undervisningsministeren godkender, hvilke  

 uddannelsesinstitutioner der kan udbyde de enkelte uddannelser.
 Stk. 2. Godkendelse efter stk.1 kan tilbagekaldes, hvis der  

 ikke længere er behov for, at uddannelsen gennemføres af  

 institutionen, eller hvis institutionen ikke overholder loven eller regler  

 fastsat i medfør af loven.
Stk. 3. Undervisningsministeren kan på baggrund af en  

 kvalitetsvurdering give en uddannelsesinstitution påbud om  

 opfølgning på kvalitetsvurderingen, herunder fastsætte en  

 frist for påbudets efterlevelse.
Hvis institutionen ikke efterkommer  

 påbudet, kan ministeren tilbagekalde institutionens godkendelse til at  

 udbyde uddannelsen.
Kapitel 2 Professionsbachelor § 7. Undervisningsministeren træffer  

 afgørelse, om en uddannelse efter denne lov kan godkendes til at give  

 dimittenderne ret til at benævne sig som professionsbachelor.  

 Afgørelsen baseres bl.a. på uddannelsens formål, adgang,  

 indhold, længde og struktur, lærernes kvalifikationer samt  

 uddannelsens professionsbasering, forskningstilknytning og  

 udviklingsbasering.
Stk. 2. Uddannelsen skal give de studerende teoretisk indsigt i  

 fag/fagområder og indsigt i, hvordan professionerne og erhvervene  

 anvender teori og metode i praksis.
Med baggrund heri skal de studerende  

 på en selvstændig måde kunne beskrive, formulere, analysere  

 og bearbejde problemstillinger med henblik på at udføre  

 erhvervsfunktioner inden for det offentlige og private arbejdsmarked.
 Stk. 3. Undervisningsministeren fastsætter nærmere  

 regler om professionsbachelortitlen.
Kapitel 3 Rådgivning § 8. Undervisningsministeren nedsætter et råd for  

 de mellemlange videregående uddannelser.
Ministeren udpeger formanden  

 og mellem 13 og 21 andre medlemmer med tilknytning til uddannelserne,  

 herunder repræsentation for de studerende på området, og  

 arbejdsmarkedet. 10 af medlemmerne udpeges efter indstilling fra  

 følgende organisationer:
 1)	2 medlemmer udpeges efter indstilling fra Dansk  

 Arbejdsgiverforening.
 2)	1 medlem udpeges efter indstilling fra Amtsrådsforeningen i  

 Danmark.
 3)	1 medlem udpeges efter indstilling fra Kommunernes  

 Landsforening.
 4)	1 medlem udpeges efter indstilling fra Københavns Kommune og  

 Frederiksberg Kommune i forening.
 5)	3 medlemmer udpeges efter indstilling fra Funktionærernes og  

 Tjenestemændenes Fællesråd.
 6)	1 medlem udpeges efter indstilling fra Akademikernes  

 Centralorganisation.
 7)	1 medlem udpeges efter indstilling fra Landsorganisationen i  

 Danmark.
 Stk. 2. Indstilling og udpegning af medlemmerne sker efter  

 bestemmelserne i lovgivningen om ligestilling mellem kønnene.
 Stk. 3. Hvis forslagsstillerne ikke indstiller medlemmer i  

 overensstemmelse med stk. 2, kan ministeren beslutte, at rådet kan  

 fungere uden de pågældende medlemmer.
 Stk. 4. Rådet kan træde i funktion på eget  

 initiativ eller på anmodning fra ministeren.
 Stk. 5. Rådet fastsætter selv sin  

 forretningsorden.
 Stk. 6. Ministeren stiller sekretariatsbistand til  

 rådighed for rådet.
 § 9. Rådet for de mellemlange videregående  

 uddannelser rådgiver undervisningsministeren om uddannelserne.  

 Rådet udtaler sig om spørgsmål vedrørende  

 uddannelsernes udvikling, herunder sammenhæng med det øvrige  

 uddannelsessystem og vedrørende konsekvenser for uddannelserne af nye  

 eller ændrede kompetencebehov i erhvervslivet samt på det  

 offentlige og private arbejdsmarked.
Kapitel 4 Andre bestemmelser § 10. Staten yder ved godkendte uddannelsesinstitutioner, jf.  

 § 6, stk. 1, tilskud til dækning af de direkte undervisningsudgifter  

 fraregnet indtægter ved uddannelsen.
Tilskuddet til  

 undervisningsudgifter bestemmes ud fra antal årsstuderende ved  

 uddannelsen og et gennemsnitligt tilskud pr. årsstuderende fastlagt i  

 de årlige finanslove.
 § 11. En institutions afgørelser efter denne lov eller  

 efter regler fastsat i medfør af loven, kan påklages til  

 undervisningsministeren, når det gælder retlige  

 spørgsmål, jf. dog stk. 2.
 Stk. 2. Undervisningsministeren kan fastsætte  

 nærmere regler om adgang til at klage og kan herunder bestemme, at  

 afgørelser kan indbringes for en særlig klageinstans, og om  

 klageinstansen i så fald har den endelige administrative  

 afgørelse af sagen, jf. dog stk. 3.
 Stk. 3. En studerendes klage kan dog altid indbringes for  

 ministeren, for så vidt angår retlige spørgsmål.
Kapitel 5 Ikrafttræden m.v.
 § 12. Loven træder i kraft den 1. juli 2000.
 Stk. 2. Godkendelse af en institution til at udbyde en  

 mellemlang videregående uddannelse, jf. § 6, stk. 1, som er  

 givet før denne lovs ikrafttræden, bevarer sin gyldighed.
 § 13. I lov nr. 290 af 12. maj 1999 om Danmarks  

 Evalueringsinstitut foretages følgende ændring:
 1. I bilag 1 indsættes som nr. 43:
»Nr. 43)	Lov nr. xx af xxx om mellemlange videregående  

 uddannelser.« § 14. Loven gælder ikke for Færøerne og  

 Grønland.
Bemærkninger til lovforslaget A.
Almindelige bemærkninger 1. Baggrund for lovforslaget Forslag til lov om mellemlange videregående  

 uddannelser udgør sammen med forslag til lov om ændring af lov  

 om selvejende institutioner for videregående uddannelser m.v. og en  

 række andre love (Etablering af sektor for Centre for  

 Videregående Uddannelse (CVU er)), forslag til lov om Danmarks  

 Pædagogiske Universitet og forslag til lov om erhvervsrettet  

 grunduddannelse og videregående uddannelse (videreuddannelsessystemet)  

 for voksne en sammenhængende uddannelsespolitisk indsats på det  

 videregående uddannelsesområde.
Sigtet med lovforslaget om de mellemlange  

 videregående uddannelser er at placere uddannelserne tydeligere i  

 uddannelsesbilledet og skabe mere overskuelighed, konsekvens og  

 sammenhæng i disse uddannelser og i det samlede videregående  

 uddannelsessystem.
Lovforslaget og de øvrige lovforslag, der  

 fremsættes samtidig hermed, vil være væsentlige bidrag til  

 en samlet kvalitativ udvikling, herunder en styrkelse af det faglige niveau,  

 for hele det mellemlange videregående uddannelsesfelt.
De mellemlange videregående uddannelser har en meget  

 vigtig funktion som en del af det samlede uddannelsesudbud.
Uddannelserne er  

 karakteriseret af et tæt og dynamisk samspil mellem teori og praksis i  

 selve uddannelsesforløbet og skaber dermed kompetencer hos de  

 færdiguddannede, som danner et godt grundlag for en umiddelbar overgang  

 til erhvervsmæssig beskæftigelse.
Hurtig formidling og  

 videreudvikling af teoretisk viden - videnomsætning - er en stor  

 kvalitet for aftagerne af de færdiguddannede og for samfundet i  

 øvrigt.
De mellemlange videregående uddannelser er i dag  

 indholdsmæssigt tilrettelagt til at kvalificere de  

 færdiguddannede til at varetage bestemte professioner.
Det skal de  

 også i fremtiden, men uddannelserne skal fremover også give  

 mulighed for mere tværgående perspektiver og sammenhænge,  

 såvel i den enkelte uddannelse som for hele feltet af mellemlange  

 videregående uddannelser.
 Der vil være behov for et varieret udbud af  

 uddannelser, der opfylder aftagernes behov for forskellige  

 medarbejderprofiler og skaber grundlag for hurtig videnomsætning til  

 offentlige og private virksomheder.
 Uddannelserne vil fortsat skulle karakteriseres af et  

 pædagogisk metodefællesskab, der bygger på sammenhæng  

 mellem teori og praksis, på udvikling af en videnbaseret praksis og  

 på viden udviklet og anvendt i praksis.
 Lovforslaget giver sammen med lovforslaget om  

 ændring af lov om selvejende institutioner for videregående  

 uddannelser m.v. gode muligheder for at udvikle nye typer af mellemlange  

 videregående uddannelser, der tilgodeser de skiftende behov på  

 arbejdsmarkedet, herunder uddannelser, der retter sig mod det private  

 erhvervsliv.
2. Lovforslagets indhold Med lovforslaget skabes der en uddannelsesmæssig  

 ramme for uddannelsesniveauet.
Uddannelsernes specifikke kvaliteter  

 tydeliggøres, de eksisterende uddannelser får bedre muligheder  

 for at forny sig, og der bliver bedre muligheder for at udvikle nye  

 mellemlange videregående uddannelser, ikke mindst uddannelser, der  

 retter sig mod det private erhvervsliv, f.eks.
IT-uddannelser og uddannelser  

 rettet mod servicesektoren.
Lovforslaget om de mellemlange  

 videregående uddannelser indfører desuden en ny titel,  

 professionsbachelortitlen.
Titlen indikerer, at uddannelserne, der tildeles  

 titlen, er på sideordnet niveau med universiteternes  

 bacheloruddannelser, men samtidig adskiller sig fra disse ved større  

 grad af erhvervs- og praksisorientering.
Professionsbachelortitlen er dels et  

 kvalitetsstempel, dels en niveauangivelse af betydning for efter- og  

 videreuddannelse såvel herhjemme som i udlandet.
Det videregående uddannelsessystems evne til at  

 udvikle nye videregående uddannelser i takt med samfundsudviklingen og  

 ændrede kompetencekrav er central i vurderingen af, om det  

 videregående uddannelsessystem er tidssvarende.
De institutionelle  

 rammer for uddannelserne er afgørende faktorer for uddannelsernes  

 udviklings- og forandringsevne.
Samtidig med fremsættelse af forslaget til lov om  

 mellemlange videregående uddannelser fremsættes derfor forslag  

 til lov om ændring af lov om selvejende institutioner for  

 videregående uddannelser m.v.
Dette lovforslag skal med et  

 særligt kapitel om etablering af en sektor af Centre for  

 Videregående Uddannelse (CVU) give mulighed for at samle forskellige  

 mellemlange videregående uddannelser inden for samme institutionelle  

 ramme, lette mulighederne for sammenlægning af uddannelsesinstitutioner  

 på tværs af hidtidige fag- og institutionsgrænser samt  

 fremme udviklingen af nye mellemlange videregående uddannelser,  

 herunder nye tværfaglige uddannelser, som tilgodeser arbejdsmarkedets  

 skiftende behov.
De kommende CVU er vil betyde større  

 uddannelsesmiljøer ved en samling af grund-, efter- og  

 videreuddannelsesmulighederne til og med diplomniveau.
CVU erne vil i kraft  

 af deres størrelse og faglige bredde og dybde fremstå som  

 attraktive samarbejdspartnere for bl.a. universiteternes  

 forskningsmiljøer.
Et CVU kan gennem formaliseret samarbejde med bl.a.  

 universiteterne inddrage nye forskningsresultater i uddannelserne og dermed  

 løfte forpligtelsen til »forskningstilknytning«.
CVU ernes  

 forskningstilknytning vil også knytte efter- og  

 videreuddannelsesaktiviteterne til den nyeste forskning.
Med lovforslaget om Danmarks Pædagogiske Universitet  

 (DPU) skabes der et nyt pædagogisk uddannelses- og  

 forskningsmiljø, der vil bidrage til at øge videngrundlaget bag  

 uddannelsesindsatsen gennem grundforskning og samarbejde med  

 uddannelsesinstitutioner generelt og uddannelsesinstitutioner på det  

 pædagogiske uddannelsesområde specifikt.
DPU får en  

 særlig forpligtelse til at sikre forskningstilknytningen for CVU erne,  

 primært CVU er, der udbyder grunduddannelse samt efter- og  

 videreuddannelse for lærere og pædagoger til og med diplomniveau.  

 Forskningstilknytningen indebærer, at DPU skal styrke CVU-undervisernes  

 viden om pædagogik, fagdidaktik, læring og kompetenceudvikling.  

 Forpligtelsen til forskningstilknytning kan bl.a. udmøntes gennem  

 videreuddannelse af CVU-undervisere på DPU og gennem DPU s deltagelse i  

 udviklingsprojekter på CVU er.
Der vil senere blive fremsat lovforslag om et  

 videreuddannelsessystem for voksne.
Dette lovinitiativ vil spille sammen med  

 de kompetenceniveauer og -profiler, der opbygges i det ordinære  

 uddannelsessystem, og bygge videre på den praksiserfaring, der opbygges  

 i erhvervene.
Samlet vil de nævnte lovforslag bidrage til, at  

 regeringens uddannelsespolitiske målsætning om, at 50 pct. af en  

 ungdomsårgang skal gennemføre en videregående uddannelse,  

 kan opfyldes på en hensigtsmæssig og kvalificeret måde.  

 Universiteterne har allerede givet plads til mange unge.
Den udvidelse af  

 kapaciteten, der har fundet sted på universiteterne inden for de  

 seneste 10 år, bør fastholdes, og for visse områder -  

 specielt de tekniske og naturvidenskabelige uddannelser - er det  

 ønskeligt at udvide antallet af færdiguddannede.
Men  

 målsætningen skal først og fremmest nås ved en  

 forøgelse af antallet af færdiguddannede med korte og  

 mellemlange videregående uddannelser.
Universiteterne spiller dog  

 indirekte en stor rolle for realiseringen af 50 pct.-målsætningen  

 ved, at lærerkræfterne i den videregående uddannelsesektor  

 uden for universiteterne i vidt omfang er dimittender fra universiteterne, og  

 ved, at universiteterne videreformidler den nyeste viden til den  

 videregående uddannelsessektor uden for universiteterne.
I forbindelse med gennemførelsen af en lov om  

 ændring af lov om selvejende institutioner for  

 videregående uddannelser m.v. gives der undervisningsministeren hjemmel  

 til at ophæve eksisterende institutionslove, som også indeholder  

 hjemmel til udbud af forskellige mellemlange videregående uddannelser.  

 I første omgang vil lov om teknika og lov om statens overtagelse af de  

 sociale højskoler i København, Århus, Odense og Esbjerg  

 blive foreslået ophævet.
Hjemlen til udbud af uddannelser efter  

 de nævnte love skal fremover findes i lov om mellemlange  

 videregående uddannelser.
For så vidt angår lov om  

 handelshøjskoler og handelshøjskoleafdelinger vil  

 handelshøjskoleafdelingers uddannelser i fremtiden blive omfattet af  

 lovforslaget, jf. bemærkningerne til § 12. Samtidig skal lov om  

 mellemlange videregående uddannelser være uddannelseslov for  

 mellemlange videregående uddannelser, som ikke eksisterer i dag, men  

 som udvikles i takt med, at reformen af de videregående uddannelsers  

 institutionelle struktur slår igennem.
3. Mellemlange videregående uddannelser Lovforslaget omfatter professions- og erhvervsrettede  

 mellemlange videregående uddannelser under Undervisningsministeriet.  

 Uddannelserne varer i almindelighed mellem 3 og 4 år som  

 heltidsuddannelser.
Nedenstående skema viser, hvilke eksisterende  

 uddannelser der er omfattet af lovforslaget:
Fig. 1. Eksisterende mellemlange videregående uddannelser under  

 Undervisningsministeriet Det pædagogiske uddannelsesområde Det sundhedsfaglige uddannelsesområde Folkeskolelærer - 4 år Sygeplejerske - 3,75 år Pædagog Jordemoder - 3 år Ernærings- og husholdningsøkonom - 3½  

 år Håndarbejdslærer - 3 år Ergoterapeut 3 år Fysioterapeut 3 år Radiograf - 3 år Hospitalslaborant - 3½ år Det socialfaglige uddannelsesområde Socialrådgiver - 3 år Det tekniske uddannelsesområde Det merkantile uddannelsesområde Diplomingeniør - 3½ år Erhvervsøkonomisk bachelor* - 3  

 år Eksportingeniør - 4½ år Business Development Engineer - 4½ år Erhvervssproglig bachelor* - 3 år Kommunikations- og medieuddannelsesområdet Journalist - 4 år Grafonom - 3 år * Ud over de mellemlange videregående uddannelser, der  

 er nævnt i skemaet, findes der enkelte andre uddannelser, hvis  

 indplacering i den samlede uddannelsesstruktur kan diskuteres.
Det drejer sig  

 om bygningskonstruktør-, laborant-, tandplejer- og  

 tegnsprogstolkeuddannelserne.
Af bemærkningerne til lovforslag nr.
L 19 af 9.  

 oktober 1997 om korte videregående uddannelser (Folketingstidende  

 1997-98, Tillæg A, spalte 407) fremgår, at  

 bygningskonstruktøruddannelsens lovgivningsmæssige  

 tilhørsforhold vil blive taget op til nærmere vurdering i  

 forbindelse med lovgivning om de mellemlange videregående uddannelser.  

 I lovforslaget om de mellemlange videregående uddannelser er derfor  

 indsat en bemyndigelse af undervisningsministeren til at beslutte, at en  

 mellemlang videregående uddannelse uden praktik kan omfattes af  

 loven.
Lov om mellemlange videregående uddannelser skal  

 være en fælles ramme for de variationsmuligheder, uddannelserne  

 fortsat skal have.
De mellemlange videregående uddannelser  

 spænder over store indbyrdes forskelle, og det er ikke intentionen, at  

 lovforslaget om mellemlange videregående uddannelser skal harmonisere  

 de eksisterende uddannelser.
Der er ligeledes en betydelig variation i det lovgrundlag,  

 som de enkelte eksisterende mellemlange videregående uddannelser  

 udbydes på.
I nogle tilfælde udbydes uddannelserne med hjemmel i  

 egentlige uddannelseslove, i andre tilfælde findes hjemlen ikke i  

 egentlige uddannelseslove, men i anden lovgivning.
Læreruddannelsen, (jf. lovbekendtgørelse nr.  

 608 af 10. juli 1997), pædagoguddannelsen, (jf.  

 lovbekendtgørelse nr. 796 af 3. september 1996), ernærings-og  

 husholdningsøkonomuddannelsen (jf. lovbekendtgørelse nr. 797 af  

 3. september 1996) og håndarbejdslæreruddannelsen (jf.  

 lovbekendtgørelse nr. 798 af 3. september 1996) er reguleret af  

 egentlige uddannelseslove.
Journalistuddannelsen (jf. lov nr. 505 af 12. juni  

 1996 om Danmarks Journalisthøjskole), ingeniøruddannelserne  

 (jf. lovbekendtgørelse nr. 673 af 29. juli 1992), erhvervssproglige  

 bacheloruddannelser og erhvervsøkonomiske bacheloruddannelser (jf.  

 lovbekendtgørelse nr. 864 af 27. september 1996 og  

 lovbekendtgørelse nr. 334 af 27. maj 1993) er reguleret ved  

 bekendtgørelser med hjemmel i institutionslove.
 Sygeplejerskeuddannelsen (jf. lovbekendtgørelse nr.  

 759 af 14. november 1990), jordemoderuddannelsen (jf. lov nr. 671 af 13.  

 december 1978 om jordemødre) og ergo- og fysioterapeutuddannelserne  

 (jf. lovbekendtgørelse nr. 631 af 30. august 1991) er reguleret ved  

 bekendtgørelser med hjemmel i professionslove, dvs. respektive  

 autorisationslove hørende under Sundhedsministeriet.
Socialrådgiveruddannelsen er reguleret ved en  

 bekendtgørelse, der er hjemlet i lov om statens overtagelse af de  

 sociale højskoler i København, Århus, Odense og Esbjerg  

 (jf. lovbekendtgørelse nr. 679 af 29. juli 1992).  

 Hospitalslaborantuddannelsen er reguleret ved en bekendtgørelse, der  

 er hjemlet i lov nr. 311 af 24. april 1996 om selvejende institutioner for  

 videregående uddannelser m.v., og radiografuddannelsen er hjemlet ved  

 lov nr. 352 af 14. maj 1992 om ændring af forskellige uddannelseslove  

 m.m. og reguleret ved Sundhedsstyrelsens »retningslinier for uddannelse af  

 radiografer«.
Endelig er de grafiske uddannelser ved Den Grafiske  

 Højskole reguleret ved en bekendtgørelse, der er hjemlet i lov  

 nr. 311 af 24. april 1996 om selvejende institutioner for videregående  

 uddannelser m.v., som er ændret ved lov nr. 903 af 16. december  

 1998.
 Fælles for de mellemlange videregående  

 uddannelser, der ikke har en egentlig uddannelseslov, er, at hjemmelsloven  

 giver en meget generel bemyndigelse til ministeren, hvorimod de egentlige  

 uddannelseslove indeholder bestemmelser om uddannelsens formål,  

 indholdsmæssige rammer, bemyndigelser for ministeren til at  

 fastsætte regler om lærerkvalifikationer og om efter- og  

 videreuddannelse, dimensionering af uddannelserne, merit,  

 rådgivningssstruktur og bemyndigelse til at fravige loven med henblik  

 på forsøgs- og udviklingsarbejde.
Med henblik på at præcisere hvilke  

 bemyndigelser undervisningsministeren har i medfør af lovforslaget om  

 de mellemlange videregående uddannelser, er der som i de egentlige  

 uddannelseslove indsat en række bestemmelser om uddannelsernes formål bemyndigelse af ministeren til at dimensionere uddannelserne bemyndigelse af ministeren til at godkende uddannelser til  

 professionsbachelortitel bestemmelser om rådgivningsstruktur m.m.
bemyndigelse af ministeren til at fastsætte regler om merit bemyndigelse af ministeren til at fastsætte regler om  

 kvalitetskontrol, herunder censorinstitutionen og bemyndigelse af ministeren til at fravige loven.
De egentlige uddannelseslove om mellemlange  

 videregående uddannelser opretholdes på baggrund af disse  

 områders særlige tradition for særskilt og meget tæt  

 lovregulering.
Disse uddannelser med særskilte uddannelseslove vil i  

 fremtiden være omfattet af lovforslaget om mellemlange  

 videregående uddannelser med hensyn til placering og indpasning i det  

 samlede uddannelsessystem af mellemlange videregående uddannelser, jf.  

 de almindelige bemærkninger, afsnit 2, og bestemmelserne om  

 professionsbachelortitel, rådgivningsstruktur,  

 meritoverførselssystem og regler om disciplinære  

 foranstaltninger over for de studerende.
Selve udbudet m.v. af disse  

 uddannelser vil derimod fortsat ske med hjemmel i de særskilte  

 uddannelseslove.
 I forbindelse med godkendelse af et forslag til en ny  

 sundhedsuddannelsesreform for de mellemlange videregående  

 sundhedsuddannelser forventes udarbejdet nye  

 uddannelsesbekendtgørelser med hjemmel i loven om de mellemlange  

 videregående uddannelser og de respektive autorisationslove  

 hørende under Sundhedsministeriet.
Lov om statens overtagelse af de sociale højskoler  

 i København, Århus, Odense og Esbjerg og lov om teknika  

 forventes ophævet i forbindelse med ophævelse af de respektive  

 institutionslove og institutionernes overgang til CVU er.
Hjemlen til udbud  

 af uddannelser efter de nævnte love vil blive loven om mellemlange  

 videregående uddannelser.
Regelgrundlaget for journalistuddannelsen ved Danmarks  

 Journalisthøjskole og de grafiske uddannelser ved Den Grafiske  

 Højskole opretholdes indtil videre.
Disse uddannelser vil blive  

 omfattet af loven om de mellemlange videregående uddannelser med hensyn  

 til placering og indpasning i det samlede uddannelsessystem af mellemlange  

 videregående uddannelser og bestemmelserne om professionsbachelortitel,  

 rådgivningsstruktur, meritoverførselssystem og regler om  

 disciplinære foranstaltninger over for de studerende.
 I lovforslaget er indsat en kompetence for  

 undervisningsministeren til at beslutte, at f. eks. erhvervssproglige  

 bacheloruddannelser og erhvervsøkonomiske bacheloruddannelser og  

 bygningskonstruktøruddannelsen, (sidstnævnte er i dag omfattet  

 af lov nr.1115 af 29. december 1997 om korte videregående uddannelser  

 (erhvervsakademiuddannelser)) vil blive omfattet af loven, selvom  

 uddannelserne er uden praktik.
 Efter almindelige lovfortolkningsprincipper vil lov om  

 mellemlange videregående uddannelser finde anvendelse for de  

 eksisterende mellemlange videregående uddannelser i det omfang, der  

 ikke i lovgivningen for de enkelte uddannelser er fastsat bestemmelser, der  

 afviger fra denne lov.
4. Professionsbachelortitlen Det er en selvstændig uddannelsespolitisk  

 målsætning at indføre et professionsbachelorniveau for  

 visse mellemlange videregående uddannelser.
Dette niveau vil være  

 med til at øge uddannelsernes attraktivitet og forbedre dimittendernes  

 muligheder - både for så vidt angår anerkendelse på  

 arbejdsmarkedet og muligheder for videreuddannelse.
Det er f. eks.  

 forventningen, at en professionsbachelortitel vil kunne afhjælpe de  

 problemer, dimittender med ergo- og fysioterapeutuddannelser i dag har i  

 forhold til videreuddannelse i udlandet og anerkendelse på  

 arbejdsmarkedet i udlandet.
Professionsbachelortitlen er således dels et  

 kvalitetsstempel, dels en niveauangivelse af betydning for efter- og  

 videreuddannelse såvel herhjemme som i udlandet.
En lov om mellemlange  

 videregående uddannelser vil være den mest hensigtsmæssige  

 ramme for en sådan titel.
Lovforslaget giver hjemmel til en  

 nærmere fastlæggelse af, hvorledes professionsbachelortitlen  

 opnås.
Det er forventningen, at de fleste mellemlange  

 videregående uddannelser ret hurtigt vil kunne godkendes til at give  

 dimittenderne professionsbachelortitlen.
For de mellemlange  

 videregående sundhedsuddannelser forudsætter dette dog, at den  

 planlagte sundhedsuddannelsesreform gennemføres forinden.
Professionsbachelorniveauet fastlægges med  

 udgangspunkt i beskrivelsen af de mellemlange videregående uddannelsers  

 ramme.
I kravene til professionsbachelorniveauet indgår det, at  

 undervisningens videngrundlag skal være på højt niveau  

 karakteriseret ved nem og hurtig inddragelse af viden om centrale tendenser i  

 professionen (professionsbasering) undervisning baseret på egne forsøgs- og  

 udviklingsarbejder (udviklingsbasering) og nem og hurtig inddragelse af viden om forskning og  

 forskningsresultater inden for uddannelsens fagområde  

 (forskningstilknytning).
Disse tre karakteristika spiller sammen med de krav, der  

 vil blive stillet til sektorens nye institutionsform, Centre for  

 Videregående Uddannelse, men professionsbachelortitlen vil ikke blive  

 forbeholdt mellemlange videregående uddannelser, der bliver udbudt  

 på et center for videregående uddannelser.
Omvendt vil udbud af  

 en mellemlang videregående uddannelse, der fører frem til en  

 professionsbachelortitel, stille krav om, at institutionen honorerer de krav  

 til uddannelsens videngrundlag, der fremgår af den enkelte  

 uddannelsesbekendtgørelse.
I denne sammenhæng indgår også, at
praktikkens indhold og tilrettelæggelse skal skabe sammenhæng mellem erfaringsdannelse og teoridannelse  

 og føre til udveksling af viden, færdigheder og  

 værdier mellem uddannelse og profession.
Nye mellemlange videregående uddannelser skal  

 udvikles på professionsbachelorniveau med udgangspunkt i kriterierne  

 herfor.
Specielt de nye centre for videregående uddannelse  

 får en opgave i løbende at vurdere behovet for udvikling af nye  

 uddannelser inden for kendte og nye fag- og erhvervsområder og nye  

 kombinationsmuligheder/kombinationsuddannelser 5. Rådgivningsstruktur Den nuværende rådgivningsstruktur inden for de  

 videregående uddannelser omfatter følgende råd og  

 udvalg:
Uddannelsesrådene og Uddannelsesrådenes  

 Formandskollegium, som beskæftiger sig med alle videregående  

 uddannelser inden for Undervisningsministeriets område Seminarierådene på henholdsvis  

 læreruddannelsesområdet og pædagoguddannelsesområdet,  

 hvis rådgivningsopgave retter sig specifikt mod de  

 pågældende uddannelser og Rådet for de korte videregående uddannelser  

 (Erhvervsakademirådet), som yder rådgivning på tværs  

 af de korte videregående uddannelser.
Med hjemmel i lov om korte  

 videregående uddannelser er desuden nedsat et antal paritetisk  

 sammensatte udvalg, der rådgiver om én eller flere uddannelser  

 inden for KVU-området.
Med forslag til lov om mellemlange videregående  

 uddannelser foreslås oprettet et Råd for de mellemlange  

 videregående uddannelser, der kan rådgive  

 undervisningsministeren på tværs af de mellemlange  

 videregående uddannelser.
Rådet for de mellemlange  

 videregående uddannelser vil blive sammensat af repræsentanter  

 for arbejdsmarkedets parter, repræsentanter for  

 uddannelsesrådene, studenterrepræsentanter og et antal  

 uafhængige medlemmer.
Lov om uddannelse af lærere og lov om uddannelse af  

 pædagoger opretholdes, jf. ovenfor afsnit 3, i deres nuværende  

 form ved siden af lov om mellemlange videregående uddannelser, og som  

 følge heraf opretholdes også de seminarieråd, der  

 rådgiver undervisningsministeren på henholdsvis  

 læreruddannelsesområdet og pædagoguddannelsesområdet.  

 Af hensyn til den faglige rådgivning vedrørende de  

 videregående uddannelser er der desuden behov for at bevare  

 rådgivningssammenhængen med uddannelsesrådene for de  

 videregående uddannelser.
Uddannelsesrådene vil fortsat yde  

 rådgivning om de mellemlange videregående uddannelsers placering  

 og sammenhæng i det samlede billede af videregående  

 uddannelser.
 Det er hensigten, at undervisningsministeren indenfor de  

 nærmeste år vil fremsætte et lovforslag, der  

 fastlægger en ny samlet rådgivningsstruktur for hele det  

 videregående uddannelsesområde, herunder uddannelserne, der  

 udbydes i den universitære sektor.
6. Sammenhæng, merit og videreuddannelse De mellemlange videregående uddannelser skal  

 være selvstændige afrundede uddannelser, og de skal også  

 være uddannelser, der har gode videreuddannelsesmuligheder knyttet til  

 sig.  Derfor skal der  

 skabes gode meritmuligheder og fastlægges hensigtsmæssige  

 adgangsveje i forhold til relevante videreuddannelser, som kan medvirke til  

 personlig og professionsmæssig udvikling.
Gode og tydelige  

 videreuddannelsesmuligheder er en del af en uddannelses attraktivitet, og  

 tilrettelæggelsen af en vej igennem til højeste niveau fra de  

 mellemlange videregående uddannelser vil være med til at  

 øge denne attraktivitet.
Personer med en mellemlang videregående  

 uddannelse skal primært videreuddannes inden for deres profession,  

 så tidligere kompetenceopbygning udnyttes, og så  

 videreuddannelsesindsatsen også kommer professionerne til gode.
Den almindelige videreuddannelsesvej for personer med en  

 mellemlang videregående uddannelse vil derfor være  

 videreuddannelsessystemet for voksne.
Videreuddannelsessystemet for voksne er  

 netop karakteriseret ved at tilbyde særligt tilrettelagte  

 deltidsuddannelser for voksne i erhverv, og et par års erhvervserfaring  

 er en forudsætning for at blive optaget på uddannelserne.
Denne  

 praksiserfaring skaber det nødvendige afsæt for og samspil med  

 undervisningen.
I det ordinære videregående uddannelsessystem  

 vil de lange forskningsbaserede uddannelser spille en vis rolle som  

 videreuddannelsesmulighed for de mellemlange videregående uddannelser.  

 Adgang til universiteternes ordinære uddannelser skal dog især  

 være en mulighed for personer, der ønsker at justere eller  

 ændre deres faglige profil.
Samspillet med universitetssektoren om  

 videreuddannelse vil derfor primært skulle koncentreres om at udvikle  

 relevante diplom- og masteruddannelser og i enkelte tilfælde  

 særligt tilrettelagte tværfaglige kandidatuddannelser, som kan  

 give en samlet overbygning for et helt uddannelsesområde på samme  

 måde, som det f.eks. er sket med de nye tværfaglige  

 kandidatuddannelser inden for det sundhedsfaglige område.
 7. Økonomiske og administrative konsekvenser m.v.
 Lovforslaget har ingen økonomiske eller  

 administrative konsekvenser for det offentlige.
 Lovforslaget har ingen erhvervsmæssige eller  

 miljømæssige konsekvenser og indeholder ikke EU-retlige  

 aspekter.
Vurdering af konsekvenser af  

 lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter B.
Bemærkninger til de enkelte  

 bestemmelser Til § 1 Lovforslaget omfatter eksisterende mellemlange  

 videregående uddannelser (MVU) og nye mellemlange videregående  

 uddannelser oprettet under Undervisningsministeriet inden for de  

 pædagogiske, socialfaglige, tekniske, sundhedsfaglige, merkantile,  

 serviceorienterede, IT-rettede, kommunikative og mediefaglige  

 uddannelsesområder under Undervisningsministeriet, jf. § 2.
 Formålet med lovforslaget er at placere de  

 mellemlange videregående uddannelser tydeligt i uddannelsesbilledet og  

 skabe overskuelighed, konsekvens og sammenhæng disse uddannelser  

 imellem og i forhold til det samlede videregående  

 uddannelsessystem.
 En samlet uddannelseslov medvirker samtidig til at skabe  

 et ligeværdigt udgangspunkt for samling af forskellige mellemlange  

 videregående uddannelser inden for samme institutionelle ramme.  

 Lovforslaget om mellemlange videregående uddannelser  

 understøtter således lovforslaget om Centre for  

 Videregående Uddannelse (CVU).
Formålet med hele lovkomplekset, jf. de almindelige  

 bemærkninger, afsnit 1, er desuden at fremme fornyelse af den  

 mellemlange videregående uddannelsessektor.
Ved at skabe fælles  

 rammer for og et fælles niveau i MVU-uddannelserne forbedres  

 mulighederne for fornyelse af eksisterende uddannelser og udvikling af nye  

 MVU-uddannelser.
Nye uddannelser vil f.eks. være:
Uddannelser, der udfylder »kompetencehuller« mellem eksisterende  

 erhverv og professioner Uddannelser, der sigter på nye kompetencer og ansvarsniveauer  

 på arbejdsmarkedet Uddannelser, der understøtter udvikling af nationale  

 styrkepositioner.
I forbindelse med, at der skabes et nationalt  

 kompetenceløft for hele den mellemlange videregående  

 uddannelsessektor og for at styrke disse uddannelsers placering i det samlede  

 uddannelsessystem, indføres en professionsbachelortitel.
Om  

 betingelser for godkendelse af professionsbachelortitlen henvises til  

 § 7 og bemærkninger hertil.
Til § 2 I forslagets § 2 fastsættes  

 betingelserne for at være omfattet af lovforslaget.
Uddannelserne er erhvervsrettede og praksisnære  

 videregående uddannelser, som er udviklet i tæt tilknytning til  

 det arbejdsmarked, de uddanner til.
Der er tale om uddannelser med et  

 højt fagligt niveau, der samtidig udvikler de studerendes personlige  

 kvalifikationer.
De mellemlange videregående uddannelser vil ud over  

 undervisning også skulle indfri forventninger fra det omgivende  

 samfund, dvs. både den offentlige og den private sektor.
Danmarks  

 erhvervsstruktur er domineret af små og mellemstore virksomheder spredt  

 ud over hele landet.
Små og mellemstore virksomheder anvender  

 sjældent forskningsinstitutioner som primær kilde til ny viden.  

 Et tæt samspil mellem disse virksomheder og de praksisnære  

 mellemlange videregående uddannelser vil kunne medvirke til en  

 højnelse af kvaliteten begge steder.
De mellemlange videregående uddannelser er desuden  

 karakteriseret ved, at uddannelserne skal kombinere teori og praktik,  

 således at de studerendes erfaringer fra praktikken inddrages i  

 undervisningen.
For at styrke sammenhængen mellem teori og praktik skal  

 der udvikles nye praktikformer, som kan supplere, justere eller erstatte de  

 eksisterende, hvor dette er nødvendigt.
 Netop ved at være professionsorienterede og  

 praksisnære uddannelser, der alle rummer en kombination af teori og  

 praktik, adskiller de mellemlange videregående uddannelser sig fra  

 universitetsuddannelserne.
 Til stk. 2.
Efter den foreslåede bestemmelse i  

stk. 2 kan efter undervisningsministerens beslutning  

 handelshøjskoleafdelingernes erhvervssproglige og  

 erhvervsøkonomiske bacheloruddannelser blive omfattet af loven, selv  

 om der ikke er praktik i uddannelserne.
Uddannelserne henregnes i dag blandt  

 de eksisterende mellemlange videregående uddannelser under  

 Undervisningsministeriet.
Bestemmelsen rummer også mulighed for, at  

 undervisningsministeren kan beslutte, at f.eks.  

 bygningskonstruktøruddannelsen, der i dag udbydes med hjemmel i lov om  

 korte videregående uddannelser (erhvervsakademiuddannelser) og er uden  

 praktik, skal omfattes af loven.
Til § 3 Uddannelsernes særlige profil, herunder de  

 færdiguddannedes kombination af teoretiske og praktiske kvalifikationer  

 på et højt fagligt niveau, vil kunne medvirke til en hurtig og  

 direkte formidling af den nyeste viden til samfundet.
 Mellemlange videregående uddannelser, der  

 indgår i Centre for Videregående Uddannelse, vil endvidere  

 medvirke til at skabe større og bredere faglige miljøer, som  

 kan danne grundlag for en udvikling- og videncenterfunktion i forhold til  

 både profession og region.
Mellemlange videregående uddannelser er  

 selvstændige uddannelser med et direkte erhvervssigte, men samtidig er  

 det, som det fremgår af forslagets stk. 2, vigtigt, at der  

 skabes mulighed for, at færdiguddannede fra denne uddannelsessektor  

 får mulighed for fortsat personlig og professionsmæssig  

 udvikling.
Personer med mellemlange videregående uddannelser skal  

 primært uddanne sig inden for deres profession, så tidligere  

 erhvervet kompetence kommer professionen til gode.
Den helt overvejende  

 videreuddannelsesmulighed vil derfor være via videreuddannelsessystemet  

 for voksne, mens adgang til universiteternes ordinære uddannelser vil  

 være en mulighed for de relativt få, som har behov for kompetence  

 på kandidatniveau.
Efter den foreslåede bestemmelse i  

stk. 3 placeres demokrati som bærende værdi tydeligt  

 i formålet.
Bestemmelsen tydeliggør, at opnåelse af  

 demokratisk kompetence - styrkelse af interesse for og aktiv medvirken i et  

 demokratisk samfund - skal indgå i formålet med  

 undervisningsforløb inden for de mellemlange videregående  

 uddannelser og dermed ansvarliggøre den enkelte studerende som en  

 nødvendig overordnet ramme for det repræsentative demokrati  

 på uddannelsesinstitutioner.
Til § 4 At mellemlange videregående uddannelser skal have en  

 varighed af mellem 3 og 4 år er med til at definere uddannelserne og  

 deres afgangsniveau, og det er ikke hensigten, at lovforslaget om mellemlange  

 videregående uddannelser skal harmonisere uddannelseslængden.
Den  

 varighed, der er fastsat for den enkelte uddannelse, omfatter såvel  

 teori som praktik.
Det samlede videregående uddannelsessystem skal  

 også fortsat bestå af tre selvstændige og indbyrdes  

 relaterede uddannelsesniveauer: de korte, de mellemlange og de lange  

 videregående uddannelser.
Uddannelser på disse niveauer skal ikke  

 gøres ens, men være ligeværdige, attraktive  

 uddannelsesniveauer i forhold til hvert funktionsområde.
Samfundets interesse i et fleksibelt og  

 sammenhængende uddannelsessystem forudsætter øget  

 institutionelt samarbejde om merit og fleksibilitet samt øget  

 gennemskuelighed, og det er derfor hensigten at indføre det  

 fælleseuropæiske pointsystem European Credit Transfer System  

 (ECTS-systemet oprettet under EUs uddannelsesprogram ERASMUS) på alle  

 videregående uddannelser - såvel ordinære uddannelser, som  

 diplom- og masteruddannelser, der udgør de øverste niveauer i  

 den påtænkte lovgivning om videreuddannelsessystemet for voksne.  

 En pointsætning efter samme princip for såvel alle ordinære  

 videregående uddannelser som videreuddannelsesudbud i  

 videreuddannelsessystemet for voksne vil være et væsentligt  

 redskab til at lette sammenligningerne mellem uddannelserne og dermed lette  

 meritvurderinger, nationalt og internationalt.
ECTS-point er en værdi,  

 der tillægges kursusenheder med henblik på at beskrive den  

 arbejdsindsats fra den studerendes side, som kræves for at  

 gennemføre dem.
ECTS-systemet er allerede indført på en  

 række ordinære uddannelser, mens indførelse inden for  

 videreuddannelsesområdet vil blive dækket af den nævnte  

 lovgivning om et videreuddannelsessystem for voksne.
Indførelsen af  

 ECTS-systemet forventes ikke at ville medføre en stigende modulisering  

 (opdeling i moduler) af de mellemlange videregående uddannelser.  

 Erhvervelse af en mellemlang videregående uddannelse vil fortsat  

 forudsætte en indbyrdes sammenhæng mellem gennemførte fag  

 og faglig progression i uddannelsesforløbet.
Til § 5 Forslagets bestemmelse i stk. 1 giver  

 undervisningsministeren hjemmel til at udstede nærmere regler om  

 uddannelserne og om adgangskrav, indskrivning og orlov.  

 Undervisningsministeren har med fremsættelsen af lovforslaget  

 ønsket at fastlægge fælles rammer for de mellemlange  

 videregående uddannelser.
Bestemmelsen tager sigte på både  

 nye uddannelser og eksisterende uddannelser, der mister deres lovhjemmel ved  

 ændring af lov om selvejende institutioner for videregående  

 uddannelser m.v.
Bestemmelsen skal danne hjemmel for udstedelse af  

 uddannelsesbekendtgørelser for de eksisterende mellemlange  

 videregående uddannelser: sociale uddannelser,  

 ingeniøruddannelser, sundhedsuddannelserne efter gennemførelse  

 af  en ny reform samt for nye mellemlange videregående uddannelser.
Det  

 er hensigten at videreføre de nuværende mål- og  

 rammestyringsprincipper.
Uddannelsesbekendtgørelser for de  

 eksisterende mellemlange videregående uddannelser er mere homogene end  

 hjemmelslovene.
Bekendtgørelserne indeholder som minimum alle kapitler  

 om: uddannelsens formål og struktur, uddannelsens indhold, eksamen,  

 studieordning og ikrafttrædelse samt overgangsbestemmelser.
Det  

 forventes, at dette også vil være gældende for nye  

 uddannelsesbekendtgørelser.
Inden for det mellemlange sundhedsuddannelsesområde  

 er hjemlen til at udstede regler om uddannelserne i forskellige af  

 Sundhedsministeriets professionslove, jf. almindelige bemærkninger pkt.  

 3. Mellemlange videregående uddannelser.
Med vedtagelsen af den  

 foreslåede lov om de mellemlange videregående uddannelser vil  

 uddannelsesbekendtgørelser på det mellemlange videregående  

 sundhedsuddannelsesområde blive udstedt med hjemmel i denne lov og i  

 den pågældende autorisations-(professionslov) under  

 Sundhedsministeriet, f. eks. sygeplejerskeloven eller  

 terapiassistentloven.
 Samtidig videreføres efter forslaget den centrale  

 godkendelse af de respektive uddannelsesinstitutioners studieordninger,  

 blandt andet således at studieordninger for de autorisationsgivende  

 sundhedsuddannelser, via Undervisningsministeriet, sendes til faglig  

 udtalelse i Sundhedsstyrelsen, jf. § 1, stk. 4, i lov om sygeplejersker, § 1,  

 stk. 5, i lov om jordemødre, og § 19 i lov nr. 352 af 14. maj 1992 om  

 ændring af forskellige uddannelseslove m.m. (terapiassistentloven).  

 Efter disse fastsættes bestemmelser om uddannelserne af  

 undervisningsministeren efter forhandling med sundhedsministeren.
For de øvrige eksisterende mellemlange  

 videregående uddannelser vil de enkelte gældende uddannelseslove  

 fortsat være hjemmel for udstedelse af uddannelsesregler.
De  

 gældende uddannelseslove vil fortsat være i kraft og kan kun  

 ophæves ved lov.
Gældende uddannelsesbekendtgørelser for  

 eksisterende mellemlange videregående uddannelser skal ikke  

 ændres som følge af en vedtagelse af den foreslåede lov om  

 mellemlange videregående uddannelser.
Forholdet mellem teori og praksis og forholdet mellem  

 praktikkens indhold og tilrettelæggelse kan variere og skal tage  

 udgangspunkt i de enkelte professioners erhvervsforhold og kompetencebehov.  

 Flere uddannelsesevalueringer har peget på problemer i  

 tilrettelæggelsen af mellemlange videregående uddannelsers  

 praktik.
Udgangspunktet er, at praktik og teori er ligeværdige  

 elementer i de mellemlange videregående uddannelser, og at  

 uddannelsernes kvalitet skal sikres gennem hele uddannelsen, det vil sige  

 også i praktikdelen.
 Adgangsniveauet til de mellemlange videregående  

 uddannelser skal ligesom i dag være en gymnasial uddannelse eller et  

 antal bestemte gymnasiale fag, jf. forslagets § 2.
 I lovforslaget er indsat en bemyndigelse for ministeren  

 til at fastsætte regler, der sikrer de studerendes indflydelse på  

 uddannelsernes tilrettelæggelse på decentralt niveau.  

 Bestemmelsen tænkes anvendt i de tilfælde, hvor  

 Undervisningsministeriets lovgivning ikke indeholder bestemmelser om de  

 studerendes indflydelse på uddannelserne eller undervisningens  

 tilrettelæggelse.
I lov nr. 290 af 12. maj 1999 om Danmarks  

 Evalueringsinstitut er der indsat en hjemmel i § 10, stk. 2, til  

 på tværs af uddannelsesområder at udstede generelle regler  

 om kvalitetsudvikling, herunder lærerkvalifikationer.
Det forventes, at  

 der skal udstedes en bekendtgørelse om kvalitetsudvikling på  

 tværs af de mellemlange videregående uddannelser.
Ifølge den foreslåede bestemmelse i  

stk. 2 kan ministeren fastsætte regler om de studerendes  

 tilstedeværelsespligt på mellemlange videregående  

 uddannelser.
I dag er der fastsat regler om møde- og deltagelsespligt  

 på en række af disse uddannelser, f. eks. på  

 læreruddannelsen og på pædagoguddannelsen.
Efter den foreslåede bestemmelse i  

stk. 3 kan ministeren fastsætte regler om  

 disciplinære foranstaltninger over for de studerende.
Det drejer sig om  

 advarsler, midlertidige og varige bortvisninger.
Baggrunden for forslaget er,  

 at der i forbindelse med nogle klagesager er rejst tvivl om hjemlen til at  

 give studerende advarsler og at bortvise dem fra institutionen.
Det vil  

 være yderst sjældent, at bortvisning vil kunne finde sted.
Der er  

 på universitetsområdet en bestemmelse om adgang til at  

 fastsætte regler om disciplinære foranstaltninger.
Efter den foreslåede bestemmelse i  

stk. 4 gøres det bl.a. muligt at begrænse optagelse  

 på uddannelser, hvis det af samfundsmæssige grunde er  

 ønskeligt.
Bestemmelsen gør det ligeledes muligt at  

 fastsætte en nedre grænse for optaget med henblik på at  

 sikre bæredygtige faglige miljøer og dermed forudsætninger  

 for, at uddannelserne er på et højt fagligt niveau.
 Der tilsigtes ikke ændringer i den hidtidige praksis  

 for dimensionering på sygeplejerskeområdet.
 Den foreslåede bestemmelse i stk. 5  

 giver ministeren hjemmel til at fastsætte regler om løbende  

 kvalitetskontrol, herunder regler for censorinstitutionen.
Til § 6 Ifølge den foreslåede bestemmelse i  

 stk. 1 træffer ministeren afgørelse om, hvilke  

 uddannelsesinstitutioner der kan udbyde de enkelte uddannelser.
Det er  

 således tanken, at institutionerne først kan udbyde en  

 uddannelse efter en konkret godkendelse.
Det forventes, at det nye råd,  

 jf. forslagets § 8, vil blive inddraget i, hvilke generelle kriterier  

 der vil blive lagt vægt på ved godkendelser efter § 6,  

 stk.1.
 Denne fremgangsmåde agtes kun anvendt ved fremtidige  

 godkendelser, jf. forslaget § 12, stk. 2, således at allerede  

 meddelte godkendelser bevarer deres gyldighed, medmindre betingelserne for  

 tilbagekaldelse skulle indtræffe, jf. stk. 2.
Den foreslåede bestemmelse i stk. 2  

 tager bl.a. højde for en situation, hvor en institution måtte  

 have udspillet sin rolle i forhold til den enkelte uddannelse og derfor ikke  

 længere findes at kunne udbyde uddannelsen.
Det kan f. eks. være,  

 hvis kapaciteten på det pågældende område  

 væsentligt overstiger efterspørgslen efter uddannelsen.  

 Godkendelsen kan ligeledes tilbagekaldes, hvis institutionen ikke overholder  

 uddannelsesregler.
Om den enkelte uddannelsesinstitution har den  

 nødvendige kvalitet til, at institutionen kan bevare godkendelsen til  

 at udbyde uddannelsen, jf. forslagets stk. 3, vurderes konkret med  

 udgangspunkt i bl.a. kvalitetsvurderinger.
Den foreslåede bemyndigelse  

 skal give undervisningsministeren adgang til at iværksætte en  

 evaluering af en uddannelse ved en enkelt uddannelsesinstitution, give  

 påbud og, i tilfælde af at institutionen ikke efterkommer  

 påbudet, at kunne tilbagekalde institutionens godkendelse til at udbyde  

 uddannelsen.
Kun ved ordinære evalueringer af uddannelser og  

 undervisning har ministeren i medfør af § 2 sammenholdt med §§ 10 og  

 11 i lov nr. 290 af 12. maj 1999 om Danmarks Evalueringsinstitut  

 sanktionsmuligheder efter samme lov.
Til § 7 For en generel redegørelse for baggrunden for  

 professionsbachelorgradens indførelse henvises til afsnit 4 i de  

 almindelige bemærkninger.
 Professionsbachelortitlen skal markere, at visse  

 mellemlange videregående uddannelser er på niveau med  

 universiteternes bacheloruddannelser, men samtidig er forskellige  

fra disse i kraft af, at de mellemlange  

 videregående uddannelser har professionsbasering og praksisnærhed  

 som væsentligste karakteristika.
Det foreslåede stk. 1  

 bemyndiger undervisningsministeren til at træffe afgørelse, om  

 en mellemlang videregående uddannelse kan godkendes til at give  

 dimittenderne ret til benævne sig som professionsbachelor.  

 Undervisningsministerens afgørelse træffes på baggrund af  

 en vurdering af bl.a. uddannelsernes formål, adgang, indhold, struktur  

 og længde, lærernes kvalifikationer samt uddannelsens  

 professionsbasering, forskningstilknytning og udviklingsbasering.
Det  

 betyder, at der vil være tale om en afgørelse, der tager  

 udgangspunkt i, hvordan uddannelserne ser ud, og hvilke rammer der  

 gælder for uddannelserne på det tidspunkt, hvor afgørelsen  

 skal træffes.
Godkendes en mellemlang videregående uddannelse til  

 professionsbachelor, omfatter godkendelsen samtlige uddannelsesinstitutioner,  

 der på det tidspunkt udbyder uddannelsen.
 Afgørende for, hvilke personer der kan få ret  

 til at benævne sig professionsbachelor, vil være, om de er  

 uddannet efter de regler og under de rammer, der er gældende for  

 uddannelsen på det tidspunkt, hvor uddannelsen godkendes til at give  

 dimittenderne ret til benævne sig professionsbachelor.
Bestemmelsen i forslagets stk. 2 angiver,  

 hvilke kvalifikationer og kompetencer de studerende skal opnå på  

 professionsbachelorniveau.
I forhold til professionsbachelorernes  

 videreuddannelsesmuligheder skal den normale videreuddannelsesvej for disse  

 være videreuddannelsessystemet for voksne.
Ved udarbejdelsen af  

 bekendtgørelser for nye diplom- og masteruddannelser og ved  

 ændring af eksisterende bekendtgørelser for diplom- og  

 masteruddannelser skal det sikres, at professionsbachelorer får direkte  

 adgang til relevante diplom- og masteruddannelser.
I det ordinære  

 videreuddannelsessystem vil universiteternes kandidatuddannelser dog  

 også spille en vis rolle som videreuddannelsesmulighed for  

 professionsbachelorer - primært i form af særligt tilrettelagte  

 tværfaglige kandidatuddannelser, som kan give en samlet overbygning for  

 et helt uddannelsesområde.
Det er generelt forventningen, at  

 professionsbachelorgraden og det dermed forbundne kvalitetsløft vil  

 kunne reducere behovet for brobygningsforløb og suppleringskurser  

 mellem mellemlange videregående uddannelser og universiteternes  

 kandidatuddannelser.
Dette behov vil dog altid afhænge af den faglige  

 sammenhæng og muligheden for faglig progression mellem grunduddannelsen  

 og videreuddannelsesniveauet.
Det foreslåede stk. 3 bemyndiger  

 undervisningsministeren til at fastsætte nærmere regler om  

 professionsbachelortitlen.
Bl.a. med henblik på at gøre de  

 mellemlange videregående uddannelser mere attraktive og for at forbedre  

 uddannelsernes mulighed for anerkendelse i udlandet er det en  

 selvstændig politisk målsætning at indføre en  

 professionsbachelor for mellemlange videregående uddannelser.
Reglerne  

 herom, der nærmere skal fastlægge professionsbachelorniveauet  

 samt beskrive procedure og kriterier for godkendelse til  

 professionsbachelortitlen, udarbejdes efter drøftelse med  

 uddannelsesinstitutionerne og interessenterne i forhold til de mellemlange  

 videregående uddannelser.
Til § 8 Det nye råd tænkes sammensat af en formand og  

 indtil 21 andre medlemmer med tilknytning til uddannelserne.
Rådet skal  

 bestå af mindst 13 medlemmer.
 Ud over formanden, der udpeges af ministeren, skal  

 rådet bestå af 5 medlemmer, der udpeges efter indstilling fra  

 arbejdstagerorganisationer, samt af 5 medlemmer, der udpeges efter  

 indstilling fra Dansk Arbejdsgiverforening og de kommunale arbejdsgivere.  

 Undervisningsministeren kan herudover udpege indtil 11 medlemmer, herunder  

 repræsentation for de studerende på området.
Af hensyn til det samlede uddannelsesbillede inden for de  

 videregående uddannelser er der behov for at bevare  

 rådgivningssammenhængen med uddannelsesrådene for de  

 videregående uddannelser, som også repræsenterer brugerne  

 af de færdiguddannede.
Uddannelsesrådene forudsættes derfor  

 at blive repræsenteret i det nye råd, samtidig med at de fortsat  

 yder rådgivning om de mellemlange videregående uddannelsers  

 placering og sammenhæng i det samlede billede af videregående  

 uddannelser.
 Efter forslagets stk. 2 finder bestemmelserne  

 i lovgivningen om ligestilling mellem kønnene anvendelse.
 Efter lovforslagets stk. 3 får  

 ministeren bemyndigelse til at beslutte, at rådet kan fungere uden de  

 pågældende medlemmer, hvis de udpegningsberettigede  

 organisationer ikke foretager udpegning i overensstemmelse med de i  

 stk. 2 nævnte bestemmelser.
 Efter forslagets stk. 4 kan rådet  

 træde i funktion på eget initiativ eller på anmodning fra  

 ministeren.
 Det vil være naturligt, at  

 rådgivningskompetencen, jf. forslagets § 9, 2. pkt., bringes i  

 anvendelse, når der fastsættes regler om kvalitetsudvikling og  

 -kontrol og fastlægges, hvilke generelle kriterier der vil blive lagt  

 vægt på ved godkendelser efter forslagets § 6,  

 stk. 1.
Til § 9 Rådet for de mellemlange videregående  

 uddannelser skal rådgive ministeren i tværgående  

 spørgsmål om de mellemlange videregående uddannelser.
Af § 9, 2. pkt. fremgår de områder  

 på overordnet niveau, som rådet afgiver indstilling om.
Sigtet  

 med bestemmelsen er, at ministeren får en kvalificeret rådgivning  

 om det offentlige og private arbejdsmarkeds konkrete uddannelsesbehov set i  

 sammenhæng med den eksisterende uddannelsesdækning, og at  

 ministeriet og rådet samvirker i en løbende  

 udviklingsproces.
Til § 10 Bestemmelsen omhandler finansieringen af en ny mellemlang  

 videregående uddannelse.
 Finansieringen af eksisterende mellemlange  

 videregående uddannelser følger de hidtidige regler.
 En ny mellemlang videregående uddannelse etableret  

 ved et CVU omfattes af reglerne i lov om selvejende institutioner for  

 videregående uddannelser m.v.
Til § 11 Efter forslagets bestemmelse i stk. 1 er kun  

 klager over retlige spørgsmål omfattet af en klageadgang til  

 ministeren.
Ved retslige spørgsmål tænkes først og  

 fremmest på forvaltningsretlige spørgsmål og  

 spørgsmål vedrørende uddannelsesreglerne.
 Efter stk. 2 bemyndiges ministeren til at  

 oprette et særligt ankenævn til behandling af eksamensklager.  

 Ankenævnet vil være sammensat af repræsentanter for  

 censorer, lærere og studerende.
 Efter stk. 3 kan klager over retlige  

 spørgsmål fra en studerende altid indbringes for ministeren.
Til § 12 Efter forslaget træder loven i kraft samme dato som  

 lovforslaget om ændring af lov om selvejende institutioner for  

 videregående uddannelser m.v. og en række andre love (Etablering  

 af sektor for Centre for Videregående Uddannelse (CVU`er)).
 I medfør af CVU-lovforslaget er det  

 foreslået, at undervisningsministeren kan ophæve lov om teknika,  

 jf. lovbekendtgørelse nr. 865 af 27. september 1996, og lov om statens  

 overtagelse af de sociale højskoler i København, Århus,  

 Odense og Esbjerg, jf. lovbekendtgørelse nr. 679 af 29. juli 1992.
 I lovforslaget om CVUer vil der endvidere blive  

 foreslået en bestemmelse om, at regler udstedt i medfør af de  

 nævnte love vil forblive i kraft, indtil de ophæves ved lov eller  

 afløses af nye regler udstedt i medfør at denne lov  

 (MVU-loven).
 I lov om handelshøjskoler og  

 handelshøjskoleafdelinger, jf. lovbekendtgørelse nr. 864 af 27.  

 september 1996, foreslås indsat en bestemmelse, hvorefter  

 tilsynsbestemmelsen også skal gælde for  

 handelshøjskoleafdelinger, der overgår til godkendelse efter lov  

 nr. 311 af 24. april 1996 om selvejende institutioner for videregående  

 uddannelser m.v., som ændret ved lov nr. 903 af 16. december 1998. Hvis  

 en handelshøjskoleafdeling godkendes til at indgå i en  

 CVU-dannelse efter det foreslåede kapitel 7a, vil det  

 pågældende CVU i henhold til den foreslåede bestemmelse  

 ikke være underlagt et tilsyn.
Til § 13 Lov om mellemlange videregående uddannelser  

 foreslås omfattet af lov om Danmarks Evalueringsinstitut.
