Fremsat den 28. marts 2007 af  

 justitsministeren (Lene Espersen) Forslag til Lov  

 om hold af heste Kapitel 1 Anvendelsesområde, definitioner mv.
 § 1.  

  

 Reglerne i denne lov finder anvendelse på ethvert hestehold.
 Stk. 2.  

  

 Loven  

 finder ikke anvendelse på heste, som anvendes i forbindelse med tekniske og  

 videnskabelige undersøgelser, der udføres under tilsyn af  

 Dyreforsøgstilsynet.
 Stk. 3.  

  

 Justitsministeren  

 kan i særlige tilfælde helt eller delvist undtage visse hestehold fra loven.
 § 2.  

  

 I  

 denne lov forstås ved:
 1)  

 	  

 Hest: Husdyr af  

 heste- eller æselarten eller dyr, der fremkommer ved krydsning af disse.
 2)  

 	  

 Stangmål: Afstanden  

 fra jorden og til det højeste punkt på hestens manke.
 3)  

 	  

 Gruppeopstaldning:  

 Opstaldning af flere heste uden adskillelse i samme rum.
 4)  

 	  

 Folingsboks: Særlig  

 indrettet boks, hvor folingen finder sted.
 5)  

 	  

 Spiltov: Opstaldning  

 i bås, hvor hesten står opbundet, oftest op mod en væg.
 6)  

 	  

 Fold: En udendørs  

 indhegning.
 7)  

 	  

 Strukturfoder: Hø,  

 halm (hvede, byg, havre, frøgræs), langt græs, ensilage og wrap.
 § 3.  

  

 Reglerne i dyreværnsloven og regler, der udfærdiges med hjemmel i  

 dyreværnsloven, finder desuden anvendelse på ethvert hestehold.
 § 4.  

  

 Reglerne i denne lov er minimumskrav, der altid skal opfyldes, medmindre  

 strengere krav er fastsat i anden lovgivning.
Kapitel 2 Opstaldning § 5.  

  

 Heste må ikke opstaldes i spiltov.
 Stk. 2.  

  

 Heste kan  

 dog opbindes i op til to timer under tilsyn, såfremt formålet er at lære  

 hesten  

 at stå opbundet uden tilsyn.
Stk. 3.  

  

 Heste, der  

 har lært at stå opbundet uden tilsyn, kan opbindes uden tilsyn i op til to  

 timer.
Ved transport, stævner, dyrskuer mv. kan opbinding ske i længere tid.
 Stk. 4.  

  

 Stk. 2  

 og stk. 3, 1. pkt., kan fraviges, hvis veterinære hensyn taler herfor.
Kapitel 3 Indretning af stald § 6.  

  

 Loftshøjden i stalden skal være mindst 2,60 m i frihøjde over eventuel  

 strøelse.
 Stk. 2.  

  

 Justitsministeren kan fastsætte regler om, at der for stalde, som benyttes  

 til  

 opstaldning af bestemte typer af heste, gælder en lavere loftshøjde end  

 angivet  

 i stk. 1.
 Stk. 3.  

  

 Staldrumfanget  

 pr. hest skal være mindst 30 m3.
 § 7.  

  

 Ved  

 opstaldning enkeltvis i boks skal gulvarealet være mindst (2,0 x hestens  

 stangmål)2,  

 og den korteste side af boksen skal være mindst 1,7 x hestens stangmål.
 § 8.  

  

 Ved  

 gruppeopstaldning skal gulvarealet opfylde følgende arealkrav:
 1)  

 	  

 For de første fire  

 heste skal der være mindst (2,0 x hestens stangmål)2  

 pr. hest.
 2)  

 	  

 For hver yderligere  

 hest skal der være mindst (1,7 x hestens stangmål)2  

 pr. hest.
 § 9.  

  

 Foling under opstaldning skal ske i folingsboks.
 Stk. 2.  

  

 Gulvarealet  

 i folingsboksen skal være mindst (2,5 x hoppens stangmål)2.
 Stk. 3.  

  

 Hoppe og  

 føl skal opholde sig i folingsboksen i den første måned efter folingen.
 § 10.  

  

 Syge eller skadede heste skal kunne holdes adskilt fra de øvrige heste, jf.  

 § 24.
§ 11.  

  

 Gulvet i stalden og boksen skal være jævnt og ikke glat.
Gulvet skal være  

 konstrueret, så heste ikke kommer til skade eller udsættes for lidelse.
Stk. 2.  

  

 Lejearealet  

 skal være bekvemt, rent og passende drænet, og der skal i passende omfang  

 udlægges  

 strøelse.
Ved gruppeopstaldning skal hestene have adgang til et velstrøet  

 tørt  

 leje på mindst 80 pct. af gulvarealet.
 § 12.  

  

 Rum og udstyr, som anvendes i forbindelse med opstaldning af heste, skal  

 konstrueres, installeres og vedligeholdes på en sådan måde, at hestene  

 beskyttes  

 bedst muligt mod tilskadekomst og ikke udsættes for væsentlig ulempe.
 Stk. 2.  

  

 Udstyr til  

 fodring og vanding skal være udformet, fremstillet og installeret på en sådan  

 måde,  

 at der er mindst mulig risiko for forurening af foder og vand, samt for at  

 hesten  

 pådrager sig skader.
Stk. 3.  

  

 Alt  

 automatiseret eller mekanisk udstyr, der er af betydning for hestes sundhed  

 og  

 velfærd, skal monteres, så hestene beskyttes bedst muligt mod tilskadekomst  

 og  

 ikke udsættes for væsentlig ulempe.
Udstyret skal efterses mindst en gang om  

 dagen.
Eventuelle konstaterede fejl skal udbedres straks, og hvis dette ikke  

 kan lade sig gøre, skal der træffes passende foranstaltninger med henblik på  

 at  

 beskytte hestenes sundhed og velfærd, indtil fejlen er udbedret.
 Stk. 4.  

  

 Inventar, herunder  

 låger, mekanisk udstyr mv., skal være konstrueret og installeret med henblik  

 på  

 at opnå et så lavt støjniveau som muligt.
 § 13.  

  

 Luftcirkulation, støvindhold, temperatur, relativ luftfugtighed og  

 koncentration af luftarter skal holdes på et niveau, som ikke er skadeligt  

 for  

 heste, og stalden skal have ventilation, som sikrer et tilstrækkeligt  

 luftskifte.
§ 14.  

  

 Der skal være tilstrækkeligt naturligt lys til at opfylde hestes  

 adfærdsmæssige  

 og fysiologiske behov.
For at sikre naturligt lysindfald skal det samlede  

 areal  

 af vinduer eller lignende svare til mindst 7 pct. af staldens gulvareal.
Stk. 2.  

  

 Udover det  

 naturlige lys skal der være lyskilder, der sikrer, at heste på ethvert  

 tidspunkt kan tilses nøje.
Lyskilderne skal placeres, så de ikke medfører  

 ulempe  

 eller skade på heste.
 § 15.  

  

 Justitsministeren kan fastsætte nærmere regler om staldens indretning.
Kapitel 4 Adgang til fold § 16.  

  

 For ethvert hestehold skal der være adgang til en fold.
Stk. 2.  

  

 Folden skal  

 have et areal på mindst 800 m2, hvoraf den korteste side skal være  

 mindst 20 m.
Benyttes folden af mere end fire heste på samme tid, forøges det  

 i  

 1. pkt. angivne arealkrav med 200 m2  

 pr. hest.
En fold må ikke  

 benyttes af mere end i alt 20 heste.
 Stk. 3.  

  

 Folden må  

 ikke indhegnes med pigtråd.
 § 17.  

  

 Heste  

 skal i mindst to timer fem dage om ugen motioneres eller gives fri bevægelse  

 på  

 fold.
 Stk. 2.  

  

 Stk. 1  

 kan fraviges, hvis veterinære eller vejrmæssige forhold taler afgørende  

 herfor.
 Stk. 3.  

  

 Når føl og  

 plage er på fold, jf. stk. 1, skal de, indtil de er to år gamle, på fold  

 sammen med artsfæller, medmindre veterinære forhold taler afgørende herimod.
 § 18.  

  

 Der skal for ethvert hestehold være en plan for, hvornår de enkelte heste  

 kommer  

 på fold.
 § 19.  

  

 Den ansvarlige for et hestehold skal sikre, at heste, som går ude i  

 vinterperioden og i perioder med vinterlignende vejr, kun er ude i mere end  

 12  

 timer i døgnet, hvis de har udviklet et kraftigt og tæt hårlag og er ved godt  

 huld og har adgang til læskur eller bygning, hvor alle dyr samtidig kan hvile  

 på et tørt, strøet leje.
 Stk. 2.  

  

 I læskur  

 eller bygning skal gulvarealet opfylde arealkravene i § 8, stk. 1.
 Stk. 3.  

  

 Læskur  

 eller bygning skal placeres på et sted med tilstrækkelig afvanding.
 § 20.  

  

 Justitsministeren  

 kan fastsætte nærmere regler om adgang til og indretning af fold mv.  

 Justitsministeren  

 kan endvidere fastsætte nærmere regler om, at § 19, stk. 1, kan  

 fraviges for heste af bestemte racer.
Kapitel 5 Foder og vand § 21.  

  

 Hestes foderration skal indeholde tilstrækkeligt strukturfoder.
 § 22.  

  

 Heste skal have fri adgang til frisk drikkevand.
 Stk. 2.  

  

 Stk. 1  

 gælder ikke ved kortere ophold på fold indtil fire timer.
Kapitel 6 Tilsyn mv.
 § 23.  

  

 Enhver, der holder hest, skal sørge for, at hesten tilses mindst en gang om  

 dagen.
Stk. 2.  

  

 Enhver, der  

 erhvervsmæssigt holder hest, skal sørge for, at hesteholdet tilses af en  

 dyrlæge  

 mindst én gang årligt.
I dyrlægens tilsyn skal indgå en vurdering af, om  

 hesteholdet er i overensstemmelse med reglerne i denne lov.
§ 24.  

  

 I  

 tilfælde af sygdom eller tilskadekomst skal den ansvarlige for hesteholdet  

 sikre, at hesten om fornødent isoleres, og at pleje iværksættes.
Ved alvorlig  

 lidelse eller hvis hesten ikke hurtigt bedres, skal en dyrlæge straks  

 tilkaldes.
Kapitel 7 Ibrugtagning og træning § 25.  

  

 Enhver, der holder hest, skal sørge for, at heste i en tidlig alder oplæres  

 til  

 at blive håndteret.
 Stk. 2.  

  

 Oplæring,  

 træning og brug af heste skal være tilpasset hestes alder, deres fysiske og  

 psykiske kapacitet, så heste beskyttes bedst muligt mod smerte, lidelse,  

 angst,  

 varigt men og væsentlig ulempe.
 § 26.  

  

 Udstyr, som anvendes som hjælpemidler på heste, skal være tilpasset den  

 enkelte  

 hest, og må ikke påføre hesten skader eller anvendes som tvangsmidler.
 Stk. 2.  

  

 Justitsministeren kan fastsætte nærmere regler om brug af hjælpemidler og  

 tvangsmidler.
 § 27.  

  

 Enhver form for medicinering og behandling, herunder kirurgisk behandling,  

 som  

 har til formål at skjule sygdomssymptomer, så heste kan træne og deltage i  

 konkurrencer, er ikke tilladt.
Kapitel 8 Hovpleje og mærkning § 28.  

  

 Beskæring eller anlæggelse af beslag på heste skal ske efter behov.
Stk. 2.  

  

 Justitsministeren kan fastsætte regler om, at beskæring eller anlæggelse af  

 beslag kun må foretages af personer, der har den relevante faglige uddannelse  

 hertil.
Justitsministeren kan desuden fastsætte krav til uddannelsen.
§ 29.  

  

 Justitsministeren kan fastsætte regler om, at mærkning af heste skal  

 foretages  

 af personer, som er uddannet hertil.
Justitsministeren kan desuden fastsætte  

 krav til uddannelsen.
Kapitel 9 Uddannelse § 30.  

  

 Justitsministeren kan fastsætte regler om, at den, som er ansvarlig for et  

 professionelt hestehold, skal være over 18 år og besidde en relevant faglig  

 uddannelse hertil.
Justitsministeren kan desuden fastsætte krav til  

 uddannelsen.
Kapitel 10 Administrative forskrifter § 31.  

  

 Inden justitsministeren fastsætter regler i henhold til bestemmelser i denne  

 lov, skal dyreværnsorganisationer og andre organisationer, der efter  

 ministerens skøn særlig berøres af reglerne, have lejlighed til at udtale  

 sig.
§ 32.  

  

 Justitsministeren kan fastsætte regler med henblik på opfyldelse af Det  

 Europæiske Fællesskabs direktiver og beslutninger om forsvarlig behandling af  

 heste og om beskyttelse af disse dyrs velfærd.
Justitsministeren kan  

 endvidere  

 fastsætte regler eller træffe de bestemmelser, som er nødvendige for  

 anvendelsen af Det Europæiske Fællesskabs forordninger om forhold, som er  

 omfattet af denne lov.
Justitsministeren kan fastsætte regler om fravigelse  

 af  

 reglerne i de ovennævnte retsakter, i det omfang disse indeholder adgang  

 hertil.
Kapitel 11 Påbud og straf § 33.  

  

 Hvis en fødevareregion eller politiet konstaterer overtrædelse af reglerne i  

 denne lov eller af regler, der fastsættes i medfør af denne lov, kan  

 fødevareregionen eller politiet påbyde den ansvarlige for hesteholdet inden  

 for  

 en nærmere fastsat frist at rette op på de forhold, som ikke er i  

 overensstemmelse  

 med disse regler.
§ 34.  

  

 Fødevareregionernes og politiets afgørelse efter § 33 kan påklages til  

 Fødevarestyrelsen.
Klage har ikke opsættende virkning, medmindre  

 Fødevarestyrelsen  

 træffer anden afgørelse.
 Stk. 2.  

  

 Fødevarestyrelsens afgørelse i en klagesag kan ikke påklages til anden  

 administrativ myndighed.
 § 35.  

  

 Med  

 bøde eller fængsel indtil 4 måneder straffes den, der undlader at efterkomme  

 et  

 påbud efter § 33.
 Stk. 2.  

  

 Ved udmåling  

 af straf efter denne lov anses det som en skærpende omstændighed, hvis  

 overtrædelsen er begået i forbindelse med udøvelse af erhverv.
 Stk. 3.  

  

 Der kan  

 pålægges selskaber mv. (juridiske personer) strafansvar efter reglerne i  

 straffelovens 5. kapitel.
Kapitel 12 Ikrafttrædelses- og overgangsbestemmelser mv.
 § 36.  

  

 Loven træder i kraft den 1. januar 2008, jf. dog stk. 2-4.
 Stk. 2.  

  

 For  

 hestehold, der er etableret før den 1. juli 2007, finder § 5, § 12  

 og  

 § 13 først anvendelse fra den 1. januar 2011.
 Stk. 3.  

  

 For  

 hestehold, der er etableret før den 1. juli 2007, finder § 11, § 16  

 og § 18 først anvendelse fra den 1. januar 2016.
 Stk. 4.  

  

 For  

 hestehold, der er etableret før den 1. juli 2007, finder § 6,  

 stk. 1  

 og stk. 3, §§ 7-9 og § 14, stk. 1, 2. pkt., først  

 anvendelse  

 fra den 1. januar 2020.
 § 37.  

  

 Loven gælder ikke for Færøerne og Grønland.
Bemærkninger til lovforslaget Almindelige bemærkninger Indholdsfortegnelse 1.
 Indledning  

 	  

 ;............................................................................  

 ......................
 2.
 Gældende ret  

 	  

 ;............................................................................  

 .................
 3.
 Baggrunden for  

 lovforslaget  

 	........................................................................
 3.1.
 Dyreværnsloven  

 	  

 ;............................................................................  

 .............
 3.2.
 Det Dyreetiske  

 Råds udtalelse om hold af heste  

 	...........................................
 3.3.
 Regeringens  

 handlingsplan for bedre dyrevelfærd »Dyrs velfærd - vores ansvar«  

 	  

 ;............................................................................  

 .............................
 3.4.
 Arbejdsgruppen om  

 hold af heste  

 	................................................................
 4.
 Justitsministeriets  

 generelle overvejelser  

 	......................................................
 5.
 Kontakt til  

 artsfæller  

 	  

 ;............................................................................  

 .......
 5.1.
 Arbejdsgruppens  

 overvejelser  

 	.....................................................................
 5.2.
 Justitsministeriets  

 overvejelser  

 	....................................................................
 6.
 Opstaldning,  

 indretning af stald, inventar mv.  

 	................................................
 6.1.
 Arbejdsgruppens  

 overvejelser  

 	.....................................................................
 6.2.
 Justitsministeriets  

 overvejelser  

 	....................................................................
 7.
 Adgang til og  

 indretning af fold  

 	...................................................................
 7.1.
 Arbejdsgruppens  

 overvejelser  

 	.....................................................................
 7.2.
 Justitsministeriets  

 overvejelser  

 	....................................................................
 8.
 Tilsyn  

 	  

 ;............................................................................  

 ............................
 8.1.
 Arbejdsgruppens  

 overvejelser  

 	.....................................................................
 8.2.
 Justitsministeriets  

 overvejelser  

 	....................................................................
 9.
 Fodring og vanding  

 	  

 ;............................................................................  

 .........
 9.1.
 Arbejdsgruppens  

 overvejelser  

 	.....................................................................
 9.2.
 Justitsministeriets  

 overvejelser  

 	....................................................................
 10.
 Opdræt og særlige  

 forhold vedrørende foling, føl og plage  

 	.............................
 10.1.
 Arbejdsgruppens  

 overvejelser  

 	.....................................................................
 10.2.
 Justitsministeriets  

 overvejelser  

 	....................................................................
 11.
 Ibrugtagning og  

 træning; træningsmetoder og hjælpemidler mv.  

 	......................
 11.1.
 Arbejdsgruppens  

 overvejelser  

 	.....................................................................
 11.2.
 Justitsministeriets  

 overvejelser  

 	....................................................................
 12.
 Brug og misbrug af  

 præstationsfremmende midler og metoder  

 	.......................
 12.1.
 Arbejdsgruppens  

 overvejelser  

 	.....................................................................
 12.2.
 Justitsministeriets  

 overvejelser  

 	....................................................................
 13.
 Mærkning af heste  

 	  

 ;............................................................................  

 .........
 13.1.
 Arbejdsgruppens  

 overvejelser  

 	.....................................................................
 13.2.
 Justitsministeriets  

 overvejelser  

 	....................................................................
 14.
 Hovpleje  

 	  

 ;............................................................................  

 ........................
 14.1.
 Arbejdsgruppens  

 overvejelser  

 	.....................................................................
 14.2.
 Justitsministeriets  

 overvejelser  

 	....................................................................
 15.
 Uddannelse af  

 personer, som beskæftiger sig med heste  

 	...............................
 15.1.
 Arbejdsgruppens  

 overvejelser  

 	.....................................................................
 15.2.
 Justitsministeriets  

 overvejelser  

 	....................................................................
 16.
 Håndhævelse  

 	  

 ;............................................................................  

 .................
 17.
 Lovovervågning  

 	  

 ;............................................................................  

 .............
 18.
 Lovforslagets  

 økonomiske og administrative konsekvenser  

 	...........................
 19.
 Hørte myndigheder  

 mv.  

 	  

 ;............................................................................  

 ..
1. Indledning Lovforslaget, der bygger på en række forslag i en rapport  

 afgivet af en arbejdsgruppe under Justitsministeriet i januar 2006, har til  

 formål at gennemføre en samlet regulering af forskellige forhold, som har  

 særlig betydning for hestes velfærd.
Denne regulering indeholder således en  

 række mindstekrav til hold af heste og udgør i øvrigt et supplement til den  

 øvrige dyrevelfærdslovgivning, herunder navnlig de mere generelle regler i  

 dyreværnsloven.
Der foreslås bl.a. indført nærmere regler om størrelsen af  

 bokse til heste, om loftshøjden i stalden og om forskellige forhold  

 vedrørende  

 indretning af stalden.
I den forbindelse foreslås indført et forbud imod at  

 opstalde  

 heste i spiltov.
Lovforslaget indebærer endvidere, at der i ethvert  

 hestehold skal være adgang til en fold, som skal have et areal på mindst 800  

 m2,  

 hvoraf den korteste side skal være 20 m.
Benyttes folden af mere end fire  

 heste  

 på samme tid, skal folden være større, og desuden må en fold maksimalt  

 benyttes  

 af 20 heste.
I forlængelse heraf foreslås desuden, at heste mindst to timer  

 fem  

 dage om ugen skal motioneres eller gives fri bevægelse på fold.
Derudover  

 foreslås der særlige regler for heste, der går ude i mere end 12 timer i  

 døgnet  

 i vinterperioden og i perioder med vinterlignende vejr.
 Desuden indeholder lovforslaget regler om tilsyn med heste  

 samt en bemyndigelse til justitsministeren til at fastsætte regler om, at  

 beskæring og anlæggelse af beslag kun må foretages af personer, som er  

 uddannet  

 hertil, ligesom der stilles forslag om, at justitsministeren kan fastsætte  

 regler om, at mærkning af heste kun må foretages af personer, som er uddannet  

 hertil, og at den, der er ansvarlig for et professionelt hestehold, skal være  

 over 18 år og besidde en relevant faglig uddannelse hertil.
 Endelig foreslås en række øvrige bestemmelser vedrørende  

 foder og vand, ibrugtagning og træning, hjælpemidler mv., som alle har til  

 formål at sikre, at væsentlige adfærdsmæssige, fysiologiske og  

 velfærdsmæssige  

 behov hos hesten tilgodeses i tilstrækkeligt omfang.
 En række af lovforslagets bestemmelser er omfattet af  

 overgangsordninger, således at mindstekravene først finder anvendelse for  

 hestehold etableret før den 1. juli 2007 efter henholdsvis 3, 8 eller 12 år.
2. Gældende ret For hold af heste gælder de almindelige regler i  

 dyreværnsloven, jf. lovbekendtgørelse nr. 344 af 13. maj 2005, som indeholder  

 generelle regler om behandling af dyr.
Dyreværnsloven indeholder ikke specifikke regler om heste,  

 men lovens generelle regler i §§ 1-3 finder anvendelse på alle typer af  

 dyrehold mv.
Det fremgår af dyreværnslovens § 1, at dyr skal behandles  

 forsvarligt og beskyttes bedst muligt mod smerte, lidelse, angst, varigt men  

 og  

 væsentlig ulempe.
Efter § 2 skal enhver, der holder dyr, sørge for, at  

 de  

 behandles omsorgsfuldt, herunder at de huses, fodres, vandes og passes under  

 hensyntagen til deres fysiologiske, adfærdsmæssige og sundhedsmæssige behov i  

 overensstemmelse med anerkendte praktiske og videnskabelige erfaringer.
For  

 så  

 vidt angår rum eller arealer, hvor dyr holdes, følger det af § 3,  

 stk. 1,  

 at rum eller arealer skal indrettes på en sådan måde, at dyrets behov  

 tilgodeses, jf. § 2. Det skal herunder sikres, at dyret har den fornødne  

 bevægelsesfrihed også under optagelse af foder og drikke og ved hvile.
Dyr  

 skal  

 endvidere sikres mod vejr og vind i overensstemmelse med deres behov.
Endelig  

 følger det af § 18, stk. 1, at erhvervsmæssig handel med og opdræt  

 af  

 dyr, drift af dyrepensioner og dyreinternater og formidling af dyr kun må  

 drives med politimesterens (politidirektørens) tilladelse.
Tilladelsen skal  

 angive, hvilke dyr den omfatter og kan tilbagekaldes, når særlige forhold  

 taler  

 derfor.
Efter § 18, stk. 4, finder kravet om tilladelse ikke  

 anvendelse på handel med og opdræt af dyr til landbrugsformål.
I bekendtgørelse nr. 707 af 18. juli 2000 om mindstekrav  

 til beskyttelse af landbrugsdyr er der fastsat visse minimumskrav, der altid  

 skal være opfyldt ved hold af landbrugsdyr, medmindre strengere krav er  

 fastsat  

 i anden lovgivning.
Bekendtgørelsen indeholder primært bestemmelser, der  

 gennemfører Rådets direktiv om beskyttelse af dyr, der holdes til  

 landbrugsformål  

 (Rådets direktiv 98/58/EF). Hovedparten af hestehold i Danmark vil ikke være  

 omfattet af bekendtgørelsens anvendelsesområde, da de færreste heste i  

 Danmark  

 holdes til landbrugsformål.
 Bekendtgørelse nr. 1022 af 12. december 2002 om  

 erhvervsmæssig handel med dyr som ændret ved bekendtgørelse nr. 1499 af 20.  

 december 2004 omfatter hold af dyr som led i erhvervsmæssig handel med dyr  

 fra  

 eller uden fast forretningssted, der efter dyreværnslovens § 18,  

 stk. 1,  

 kun må drives med politimesterens (politidirektørens) tilladelse.  

 Bekendtgørelsen  

 finder anvendelse på hestehandlere med undtagelse af handel med heste til  

 landbrugsformål, jf. dyreværnslovens § 18, stk. 4.
Justitsministeren har med hjemmel i dyreværnslovens § 24  

 a udstedt bekendtgørelse nr. 1197 af 19. december 2003 om stikprøvekontrol af  

 landbrugsdyr og heste, som ikke holdes med henblik på landbrugsmæssige  

 formål.  

 Efter § 1 skal fødevareregionerne udføre stikprøvekontrol af hestes  

 velfærd i mindst 5 procent af alle besætninger med mindst 10 heste.  

 Stikprøvekontrollen  

 gennemføres risikobaseret.
Embedsdyrlægen skal ved kontrollen påse, at  

 reglerne  

 i dyreværnsloven og i forskrifter, som udfærdiges med hjemmel i  

 dyreværnsloven,  

 er overholdt.
I besætninger med landbrugsdyr skal embedslægen påse, at  

 reglerne  

 i bekendtgørelse om beskyttelse af landbrugsdyr er overholdt.
3. Baggrunden for lovforslaget 3.1. Dyreværnsloven Det følger af dyreværnslovens § 4, stk. 1, at  

 justitsministeren kan fastsætte regler om dyrs opholdsarealer og opholdsrum  

 og  

 inventaret heri, herunder at opholdsrum og inventar skal godkendes, før det  

 tages i brug.
Efter § 4, stk. 2, kan regler vedrørende dyr i  

 landbruget, der ikke beror på en forpligtelse af international karakter,  

 alene  

 fastsættes efter stk. 1, når reglerne er af mindre indgribende karakter.
Dette lovforslag beror ikke på en international  

 forpligtelse, ligesom forslaget indeholder flere bestemmelser af mere  

 indgribende betydning.
Desuden indeholder lovforslaget bestemmelser, der ikke  

 direkte vedrørende opholdsarealer, opholdsrum og inventar.
På denne baggrund  

 har Justitsministeriet ikke fundet, at den tilsigtede regulering af de  

 velfærdsmæssige  

 aspekter vedrørende hestehold kan gennemføres administrativt inden for  

 rammerne  

 af den givne bemyndigelse i dyreværnslovens § 4, stk. 1, jf.  

 stk. 2.  

 Reguleringen foreslås derfor gennemført i en selvstændig lov.
3.2. Det Dyreetiske Råds udtalelse om hold af  

 heste Det Dyreetiske Råd afgav i marts 1998 en udtalelse om hold  

 af heste, hvor rådet anbefalede, at justitsministeren i medfør af  

 dyreværnslovens  

 § 4 fastsatte regler om hestens opholdsarealer og opholdsrum og om  

 inventaret  

 heri.
Endvidere anbefalede rådet, at justitsministeren i medfør af § 18  

 fastsatte regler om indretning og drift af rideskoler og hestepensioner.  

 Rådet  

 anbefalede desuden, at der blev nedsat et udvalg, som fik til opgave at komme  

 med forslag til sådanne regler.
 Endvidere udtalte Det Dyreetiske Råd:
»Foreninger, som organiserer ryttere og andre udøvere af  

 hestesport, har pligt til at gøre en konsekvent og målrettet indsats for at  

 hindre, at heste i forbindelse med træning og konkurrencer udsættes for  

 unødig  

 tvang, at de presses til øget præstation ved hjælp af medicinering eller  

 fysiske »hjælpemidler«, eller at de tager skade på grund af for tidlig og  

 forkert ibrugtagning.
Etiske regler for træning og brug af heste bør  

 formuleres  

 og indgå i forbindelse med undervisning af »hestefolk« på alle niveauer.
Alle, der arbejder professionelt med heste, bør have en  

 uddannelse, som sikrer, at de har indsigt i hestens adfærd, sygdomme og  

 ernæringsbehov.
Det er Rådets opfattelse, at der på en række af de  

 eksisterende  

 uddannelser, herunder træner- og berideruddannelsen, mangler en grundig og  

 uafhængig undervisning i de pågældende emner.
Dette bør der rettes op på.
Kun uddannede beslagsmede skal kunne beskære og sko heste  

 for andre.
Der bør være en overgangsordning, således at der kan nå at blive  

 uddannet et tilstrækkeligt antal beslagsmede.« 3.3. Regeringens handlingsplan for bedre  

 dyrevelfærd »Dyrs velfærd - vores ansvar« Regeringen tilsluttede sig i handlingsplanen for bedre  

 dyrevelfærd fra april 2002 »Dyrs velfærd - vores ansvar« Det Dyreetiske Råds  

 vurdering af, at der er behov for nærmere regler for hold af heste.
Da heste  

 holdes under meget forskellige forhold på f.eks. rideskoler og stutterier og  

 hos privatpersoner i øvrigt, fandt regeringen det afgørende, at forholdene  

 blev  

 undersøgt grundigt, så der kunne udarbejdes et velunderbygget forslag til  

 regler.
Regeringen tilkendegav derfor i handlingsplanen, at den  

 ville nedsætte et udvalg, der skulle have til opgave at foretage denne  

 undersøgelse og udarbejde forslag til regler om hold af heste.
Regeringen  

 anførte, at når udvalgets rapport forelå, ville regeringen sikre, at der på  

 baggrund af udvalgets rapport udarbejdes de fornødne forslag til regler,  

 herunder om fornødent lovregler, til sikring af hestes velfærd.
På denne  

 baggrund nedsatte Justitsministeriet arbejdsgruppen om hold af heste.
3.4. Arbejdsgruppen om hold af heste Arbejdsgruppen om hold af heste blev nedsat i april 2003 med  

 deltagelse af repræsentanter fra Dansk Køre Forbund, Dansk Ride Forbund,  

 Dansk  

 Galop, Dansk Travsports Centralforbund, Den Danske Dyrlægeforening,  

 Foreningen  

 til Dyrenes Beskyttelse, Foreningen Hestens Værn, Landsudvalget for Heste,  

 Det  

 Dyreetiske Råd, Fødevareministeriet (Danmarks JordbrugsForskning),  

 Justitsministeriet samt 2 medlemmer udpeget af Justitsministeriet i kraft af  

 deres personlige egenskaber.
Arbejdsgruppen blev anmodet om at  

 foretage en gennemgang af forholdene for heste, herunder forholdene for heste  

 der holdes af privatpersoner, og på grundlag heraf komme med udkast til  

 regler  

 om tidssvarende mindstekrav til beskyttelse af heste.
Det fremgår af  

 arbejdsgruppens kommissorium, at arbejdsgruppen blev anmodet om at udarbejde  

 forslag til regler om hold af heste, idet arbejdsgruppen både kunne  

  

 foreslå  

 regler, som kan fastsættes administrativt efter dyreværnsloven, og regler,  

 som  

 forudsætter gennemførelse af ny lovgivning.
 Desuden fremgik det af  

 kommissoriet, at såfremt arbejdsgruppen fandt, at der tillige var behov for  

 at  

 formulere nogle vejledende retningslinier, etiske normer eller lignende for  

 omgang med heste - eventuelt i stedet for en egentlig retlig regulering -  

 kunne  

 arbejdsgruppen også komme med udkast til sådanne retningslinier eller normer  

 mv., medmindre det var arbejdsgruppens opfattelse, at disse med fordel kunne  

 udarbejdes af de involverede hesteorganisationer.
Arbejdsgruppen fik til opgave at  

 inddrage resultaterne af den nyeste forskning og de praktiske erfaringer på  

 området og i videst muligt omfang tage hensyn hertil ved udformningen af  

 reglerne.
Reglerne skulle udformes inden for rammerne af Danmarks  

 internationale og EU-retlige forpligtelser.
 Det fremgik i øvrigt af  

 kommissoriet for arbejdsgruppen, at arbejdsgruppen ikke havde til opgave at  

 behandle  

 forholdene for heste under transport, slagtning og aflivning og på markeder.
 Arbejdsgruppens rapport om hold  

 af heste blev offentliggjort og sendt i høring den 26. januar 2006. Dette  

 lovforslag svarer i det væsentlige til arbejdsgruppens lovudkast om hold af  

 heste, jf. rapportens afsnit VI.
4. Justitsministeriets generelle overvejelser Som anført ovenfor i afsnit 3.4.  

 fremgik det af kommissoriet for arbejdsgruppen om hold af heste, at  

 arbejdsgruppen  

 både kunne foreslå regler, som kunne fastsættes administrativt efter  

 dyreværnsloven, og regler, som forudsatte gennemførelse af ny lovgivning.  

 Arbejdsgruppen har i den forbindelse fundet, at der burde udarbejdes et  

 udkast  

 til lov om hold af heste frem for alene en bekendtgørelse eller en række  

 anbefalinger.
 Justitsministeriet er enig i, at  

 de foreslåede regler er af en sådan karakter, at det må anses for mest  

 hensigtsmæssigt  

 at gennemføre disse samlet i en selvstændig lov, jf. tillige afsnit 3  

 ovenfor.
Arbejdsgruppens rapport består  

 dels af en række forslag til mindstekrav vedrørende hold af heste, dels af en  

 række anbefalinger, hvor arbejdsgruppen fremkommer med en række anbefalinger  

 med henblik på - i endnu højere grad end ved de foreslåede mindstekrav - at  

 sikre hestes velfærdsmæssige behov.
Arbejdsgruppens forslag til mindstekrav  

 er  

 udmøntet i arbejdsgruppens lovudkast om hold af heste, jf. rapportens afsnit  

 VI.
 Justitsministeriet kan generelt  

 tilslutte sig arbejdsgruppens sondring mellem mindstekrav og anbefalinger,  

 idet  

 ministeriet ikke på nuværende tidspunkt finder, at der på baggrund af den  

 foreliggende  

 viden og erfaring er grundlag for at stille yderligere krav til hold af  

 heste.  

 Justitsministeriet har i den forbindelse lagt vægt på, at der ikke hidtil har  

 været særlige regler om hold af heste, men udelukkende de mere generelle  

 regler  

 i dyreværnsloven.
Arbejdsgruppen har i lovudkastet  

 foreslået, at der knyttes en overgangsordning til nogle af de foreslåede krav  

 i  

 lovudkastet under hensyntagen til, at de pågældende krav kan have økonomiske  

 konsekvenser for hestehold, som ved lovens ikrafttræden ikke opfylder  

 kravene.  

 Justitsministeriet kan tilslutte sig arbejdsgruppens vurdering af, at en  

 række  

 af lovforslagets bestemmelser kan have konsekvenser, herunder af økonomisk  

 karakter, for hestehold, som ikke lever op til de foreslåede krav ved  

 lovforslagets ikrafttræden.
I den forbindelse er der efter  

 Justitsministeriets  

 opfattelse tillige andre af de foreslåede bestemmelser i lovforslaget,  

 hvortil  

 der bør knyttes en overgangsordning henset til, at også disse krav kan have  

 betydning for visse hestehold.
Det gælder eksempelvis forslaget om, at der i  

 ethvert hestehold skal være adgang til en fold.
Længden af overgangsordningen for  

 de enkelte krav i lovforslaget er fastsat på grundlag af en samlet afvejning  

 af  

 en række hensyn.
Justitsministeriet har ved vurderingen bl.a. lagt vægt på de  

 dyrevelfærdsmæssige hensyn, som det enkelte krav søger at varetage, ligesom  

 der  

 er lagt vægt på den skønnede økonomiske intensitet af det enkelte krav i  

 forhold til de hestehold, som ikke lever op til kravene ved det foreslåede  

 ikrafttrædelsestidspunkt.
Desuden har Justitsministeriet lagt vægt på de  

 modtagne høringssvar fra berørte myndigheder og organisationer mv. samt på de  

 skøn over betydningen af de foreslåede krav, som fremgår af arbejdsgruppens  

 rapport.
Endelig er det indgået i vurderingen, at et hestehold i ganske  

 særlige  

 tilfælde helt eller delvist vil kunne undtages fra loven, f.eks. i tilfælde  

 hvor et givet hestehold rammes atypisk hårdt af et eller flere af kravene.
 Overgangsordningerne i  

 lovforslagets §§ 36, stk. 2-4, finder anvendelse for hestehold, som  

 er etableret før 1. juli 2007, det vil sige før loven træder i kraft, jf.  

 lovforslagets § 36, stk. 1. Formålet hermed er at sikre, at flest  

 mulige hestehold omfattes af de foreslåede krav til hold af heste, og at der  

 dermed i perioden fra lovforslagets vedtagelse og frem til lovens  

 ikrafttræden  

 ikke etableres hestehold, der ikke opfylder de foreslåede krav til  

 eksempelvis  

 loftshøjden, og som dermed ville kunne vente frem til udløbet af den  

 pågældende  

 overgangsordning med at opfylde lovforslagets krav.
Arbejdsgruppen har med hensyn til  

 visse af lovudkastets bestemmelser om staldens indretning foreslået, at der i  

 perioden fra lovens ikrafttræden og frem til udløbet af en foreslået  

 overgangsordning  

 skulle gælde et nærmere angivet krav til eksempelvis loftshøjden i stalden og  

 størrelsen af enkeltbokse.
Efter Justitsministeriets opfattelse kan der være  

 hestehold, som på nuværende tidspunkt heller ikke opfylder disse mindre krav,  

 og som derfor allerede ved lovens ikrafttræden vil skulle foretage ændring af  

 staldens indretning.
Henset til de konsekvenser, som disse krav dermed kan få  

 for disse hestehold, finder Justitsministeriet det rigtigst ikke at følge  

 arbejdsgruppens forslag herom.
Der stilles således ikke forslag om, at der i  

 overgangsperioden skal gælde særlige mindstekrav.
5. Kontakt til artsfæller 5.1. Arbejdsgruppens overvejelser Hesten er et flokdyr,  

 som under naturlige forhold lever i grupper med tæt kontakt til artsfæller.  

 Derved opnår hesten en række fordele i forbindelse med fødesøgning,  

 reproduktion, opdagelse og undgåelse af rovdyr, som gør det hensigtsmæssigt  

 for  

 alle heste at blive i flokken.
Hesten er ofte utryg og nervøs ved at være  

 alene  

 og befinder sig bedst, når den kan se og røre andre artsfæller.
Danmarks  

 JordbrugsForsknings rapport nr. 39 fra juni 2002 (Opstaldning og hold af  

 heste  

 - danske anbefalinger) - i det følgende benævnt Danmarks JordbrugsForsknings  

 rapport - anbefaler derfor, at der altid bør være mere end én hest på en  

 ejendom.
Flere undersøgelser peger på, at frekvensen af  

 adfærdsforstyrrelser og aggressiv adfærd nedsættes, når hesten har social  

 kontakt med andre heste.
Ved social kontakt forstås efter arbejdsgruppens  

 opfattelse dels at høre, se og røre artsfæller (eks. over skillevæg), dels i  

 fuld kontakt med artsfæller ved eksempelvis gruppeopstaldning.
Desuden viser  

 heste, som i en periode har været afskåret fra kontakt med andre heste, en  

 øget  

 frekvens af berøring med artsfæller.
Social kontakt med mulighed for berøring  

 med artsfæller er således et adfærdsmæssigt behov hos heste, og mangel på  

 social kontakt er formentlig en af de vigtigste stressfaktorer ved hold af  

 heste.
Frygten for skadelige konsekvenser af aggressiv adfærd er en  

 vigtig årsag til, at heste opstaldes  

 og kommer på fold enkeltvis.
Forsøg tyder dog på, at gruppeopstaldede heste  

 har  

 en mindre aggressiv adfærd mod artsfæller og mennesker end heste, som holdes  

 enkeltvis.
Hestens individafstand kan deles i et fysisk rum og et socialt  

 rum.
Ved det fysiske rum forstås den plads, som dyret har behov for til at  

 bevæge sig, f.eks. lægge, rejse og strække sig.
Hestens fysiske rum har  

 således  

 betydning for størrelsen og udformningen af hestens opstaldningsfaciliteter.
Det sociale rum er den mindste afstand, hesten typisk søger  

 at holde til artsfæller.
Da heste orienterer sig gennem sanseindtryk via  

 øjne,  

 ører og næsebor, afgrænses deres »personlige« mindsteafstand til andre  

 individer  

 af en cirkel rundt om hovedet.
Afstanden afhænger af det enkelte dyr, og  

 overskrides mindsteafstanden, kan det resultere i enten undvigelse eller  

 aggressiv adfærd, og det er sædvanligvis kun heste, som kender hinanden godt,  

 der opholder sig indenfor hinandens sociale rum.
Individafstanden afhænger af  

 hestens alder, idet føl og plage typisk ikke reagerer på overskridelse af det  

 sociale rum, og i hvilesituationer kan de lægge sig helt tæt sammen.
I sociale situationer, eks. ved social hudpleje, er der  

 ingen afstand mellem hestene, ligesom hvilende heste kan stå meget tæt,  

 særligt  

 hvis de generes af insekter.
Heste har typisk en eller to foretrukne  

 partnere,  

 som de oftest opholder sig i nærheden af.
Hestens opstaldningsforhold kan  

 desuden påvirke den sociale struktur, idet heste, der har adgang til fuld  

 fysisk kontakt i stalden (gruppeopstaldning), ofte er hinandens nærmeste  

 naboer  

 på fold, mens enkeltopstaldede heste, hvis kontakt begrænses af de fysiske  

 rammer, ikke viser samme sociale tilknytning.
I alle hestegrupper dannes en social rangorden (hierarki),  

 hvor hvert individ indtager en plads i flokken.
Hierarkiet bygger på  

 dominansforholdene, som kan bestemmes af den enkelte hests alder, størrelse,  

 temperament, reproduktionsstatus (brunst, hoppe med føl), aggressionsniveau,  

 erfaring og tid i gruppen.
Rangordenen mellem hestene reetableres, hver gang  

 en  

 hest trækkes ind i flokken.
Det gælder uanset, om det er en hest, som flokken  

 ikke kender, eller en hest, som blot har været væk fra flokken i et kortere  

 tidsrum.
 En stabil gruppe vil udvise mindre aggression, fordi  

 hestene kender hinandens svagheder og styrker, og fordi hestene ikke kæmper  

 indbyrdes, hver gang de får adgang til en begrænset ressource.  

 Hierarkisystemet  

 betyder imidlertid også, at introduktion af nye gruppemedlemmer gør hestene  

 mere aggressive, indtil den nye rangorden er etableret, og ustabilitet i form  

 af hyppige udskiftninger er stressende for heste.
Fra forskningsmæssig side peges således på, at en hest ikke  

 bør fratages den sociale kontakt med andre heste, da det er naturligt for  

 heste  

 at indgå i et hierarki, hvor de lavest rangerende heste bliver sat på plads  

 af  

 højere rangerende heste.
Heste bør holdes sammen på trods af risikoen for, at  

 hestene forvolder skade på hinanden, da risikoen for at påføre (og få) skader  

 må anses for at være en naturlig del af adfærden mellem heste.
Dog bør boks  

 og  

 fold indrettes således, at denne risiko minimeres, mens den sociale kontakt  

 til  

 artsfæller opretholdes.
Social hudpleje og - for så vidt angår ungheste - leg  

 spiller en vigtig rolle i hestens sociale liv.
Den sociale hudpleje spiller  

 imidlertid også en vigtig rolle i forbindelse med styrkelse af tilknytningen  

 mellem heste.
Undersøgelser ved Danmarks JordbrugsForskning har vist, at  

 heste,  

 som i en periode ikke har haft kontakt med andre heste, viser en forhøjet  

 hyppighed af social hudplejeadfærd, når de igen får mulighed herfor.
Heste  

 har  

 således en medfødt trang til at udføre social hudplejeadfærd, og deres  

 velfærd  

 er derfor forringet, hvis de opstaldes i systemer, hvor adfærden hindres.
 Arbejdsgruppen har været opmærksom på, at mange opstalder  

 og sætter heste på fold enkeltvis bl.a. grundet frygten for aggressiv adfærd  

 og  

 deraf følgende skader mellem flere heste. Årsagen hertil kan desuden være  

 økonomiske hensyn forbundet med anskaffelse og særligt forplejning af flere  

 heste.
Arbejdsgruppen har været af den opfattelse, at hold af kun  

 én hest endvidere kan skyldes, at hesteejere ikke besidder den fornødne viden  

 om hesten, herunder navnlig om nødvendigheden af kontakt til artsfæller.  

 Hesten  

 kan således ikke få dækket sit behov for social kontakt ved samvær med  

 mennesker frem for med artsfæller, da hesten ikke knytter sig på samme måde  

 til  

 mennesker.
Samværet med mennesker kan således ikke erstatte hestens behov for  

 kontakt til artsfæller.
Kontakt til andre dyr er heller ikke tilstrækkeligt  

 for  

 hesten.
 Arbejdsgruppen har lagt til grund, at social kontakt med  

 artsfæller er særdeles væsentlig for hestens velfærd henset til, at manglende  

 social kontakt kan medføre, at hesten udvikler en unormal adfærd.  

 Arbejdsgruppens  

 har lagt til grund, at efter en periode uden social kontakt til artsfæller  

 søger hesten i højere grad kontakt til andre, samt at hyppigheden af  

 stereotype  

 adfærdsforstyrrelser og aggressiv adfærd mindskes ved social kontakt med  

 artsfæller.
Arbejdsgruppen har derfor fundet, at der skal indføres et  

 krav om, at et hestehold minimum skal bestå af to heste.
Arbejdsgruppen har  

 været opmærksom på, at visse hestehold alene består af én hest, og at et krav  

 om hold af minimum to heste vil kunne være byrdefuldt for disse hesteejere.  

 Hensynet til hestens velfærd er dog på dette punkt så tungtvejende, at  

 arbejdsgruppen trods dette har fundet, at det skal være et krav, at et  

 hestehold  

 minimum skal bestå af to heste.
 Der henvises i øvrigt til kapitel IV, afsnit 1 i arbejdsgruppens  

 rapport.
5.2. Justitsministeriets overvejelser Justitsministeriet kan tilslutte  

 sig arbejdsgruppens vurdering, hvorefter det på baggrund af de foreliggende  

 oplysninger må lægges til grund, at heste har et naturligt behov for social  

 kontakt  

 med artsfæller, og at social kontakt med artsfæller derfor har betydning for  

 hestes velfærd.
Set ud fra en dyrevelfærdsmæssig vinkel må det derfor være  

 udgangspunktet, at heste bør sikres social kontakt til artsfæller og at et  

 hestehold derfor mindst bør omfatte to heste.
Dette hensyn må dog afvejes  

 overfor andre hensyn, herunder især konsekvenserne af et krav om, at ethvert  

 hestehold skal bestå af minimum to heste.
Et sådan krav vil efter  

 Justitsministeriets opfattelse udgøre et uforholdsmæssigt stort indgreb over  

 for de hestehold, der i dag alene består af en hest.
Disse hestehold vil  

 således  

 være nødsaget til at udvide bestanden eller ophøre helt med at holde hest.  

 Det  

 er i den forbindelse Justitsministeriets opfattelse, at konsekvenserne af et  

 sådan krav kun i mindre grad vil kunne afbødes ved indførelsen af en  

 overgangsordning for eksisterende hestehold.
 Dertil kommer, at indførelsen af  

 et strafsanktioneret krav om, at et hestehold skal bestå af mindst to heste,  

 vil rejse en række vanskelige spørgsmål, herunder af mere retsteknisk  

 karakter.  

 Der vil således bl.a. skulle tages stilling til, om et sådan krav skal være  

 ubetinget og dermed indebære, at den ansvarlige for et hestehold har pligt  

 til  

 straks at anskaffe en ny hest i tilfælde, hvor hesteholdet f.eks. består af  

 to  

 heste og den ene hest i en periode opholder sig et andet sted eller dør.
Efter en samlet vurdering er det  

 herefter Justitsministeriets opfattelse, at der ikke foreligger  

 tilstrækkeligt  

 grundlag for at følge arbejdsgruppens forslag på dette punkt, og lovforslaget  

 indeholder således ikke et krav om, at ethvert hestehold skal bestå af  

 minimum  

 to heste.
For så vidt angår føl og plage indtil 2 år gamle finder  

 Justitsministeriet dog, at indførelsen af et krav om, at disse skal være  

 sammen  

 med artsfæller, når de er på fold, vil være af mindre indgribende karakter,  

 jf.  

 nærmere afsnit 10.2.
 6. Opstaldning, indretning af stald, inventar  

 mv.
6.1 Arbejdsgruppens overvejelser 6.1.1.  

  

 De mest  

 udbredte  

  

 opstaldningsformer  

  

 for heste  

 i Danmark er individuel opstaldning i boks eller spiltov.
I de senere år er  

 det  

 dog blevet mere almindeligt med gruppeopstaldning, evt. med adgang til  

 udeareal  

 (løsdrift).
Ved opstaldning i  

  

 boks  

  

 går hesten typisk løs i en boks på ca. 3-10 m².
Boksen er forneden afgrænset  

 af  

 massive vægge og foroven ofte forsynet med tremmer.
Ved opstaldning i  

  

 spiltov  

  

 er hesten opbundet mod en væg i en bås.
Båsen afgrænses typisk af en  

 skillevæg  

 eller bom langs hestens sider og er åben bag hesten ud mod staldgangen.
Et  

 spiltov  

 til en stor hest er typisk ca. 4 m².
Opstaldning i spiltov er en traditionel  

 måde at opstalde heste på og er mindre arbejdskrævende end for eksempel  

 opstaldning i boks, f.eks. hvad angår mandskabstimer til udmugning.
Derudover  

 er opstaldning i spiltov mindre pladskrævende og kan dermed være billigere.  

 Opstaldning i spiltov er endvidere mindre ressourcekrævende end opstaldning i  

 boks, hvad angår strøelsesforbrug.
Spiltov er desuden traditionelt blevet  

 brugt  

 til at lære hesten at stå bundet og som fortræning til at gå for en vogn.
Gruppeopstaldning  

  

 ,  

 eventuelt med adgang til udeareal (løsdrift), er de senere år blevet mere  

 udbredt.
Ved gruppeopstaldning har hestene adgang til fuld kontakt med  

 artsfæller.
Det er en opstaldningsform, der ofte er mindre  

 investeringskrævende.  

 Endvidere indrettes gruppeopstaldning ofte i uisolerede bygninger, ligesom  

 der  

 anvendes mindre strøelse, hvis arealet pr. hest er tilstrækkelig stort.  

 Desuden  

 er det arbejdsbesparende, da de fleste gruppebokse er indrettet med  

 dybstrøelse, der kun fjernes få gange om året.
Gruppeopstaldede heste fodres  

 ofte med fri adgang til grovfoder, men med individuel tildeling af  

 kraftfoder.  

 Gruppeopstaldning er i dag mest anvendt ved opstaldning af føl/plage og  

 ponyer.
 Hverken spiltov eller enkeltopstaldning i boks opfylder  

 hestens behov for bevægelse, men opstaldning i boks er dog mindre begrænsende  

 for hestens normale adfærdsmønstre.
Gruppeopstaldning giver kun få begrænsninger i hestens  

 adfærd, og specielt vil der være god mulighed for social kontakt.
Det er dog  

 vigtigt, at lejearealet indrettes, og at fodringen udføres således, at  

 aggression mellem heste minimeres.
Folende hopper og forekomst af sygdom stiller særlige krav  

 til indretningen af stalden.
I stalde, hvor der er opstaldet drægtige hopper  

 som forventes at fole her, vil der typisk være en særlig boks til folende  

 hopper.
 Henset til at heste som oftest opstaldes enkeltvist, vil  

 der typisk ikke være behov for at etablere en sygeboks.
 Uanset opstaldningsformen har hesten behov for et godt  

 staldklima, en passende temperatur og en tør, ren bund.
Staldklimaet  

  

 spiller en væsentlig rolle for hestens sundhed og velfærd.
Ved staldklimaet  

 forstås temperatur, fugtighed, luftskifte samt forurening i luften i form af  

 støv, gødningsgasser og mikroorganismer.
Flere undersøgelser viser, at der er  

 sammenhæng mellem forekomst af luftvejslidelser hos hesten og et støvende,  

 uventileret staldmiljø. Både staldens temperatur, fugtighed og indhold af  

 gasser mv. er afhængig af graden af ventilation i stalden.
I øvrigt er heste  

 generelt meget klimatolerante, men en temperatur, som følger udeklimaet, vil  

 være at foretrække.
Det fremgår af Danmarks JordbrugsForsknings rapport, at det  

 er ønskeligt, at indholdet af  

  

 luftarterne  

  

 ammoniak, kuldioxid og svovlbrinte er så lavt som muligt.
Det anbefales i  

 rapporten,  

 at der maksimalt er en koncentration på 20 ppm ammoniak, 0,5 ppm svovlbrinte  

 og  

 3.000 ppm kuldioxid.
 For så vidt angår  

  

 staldens  

 indretning  

  

 er det væsentligt, at stalden og inventaret er udformet således,  

 at hesten ikke kan komme til at gøre skade på sig selv.
 For så vidt angår  

  

 brandsikring  

  

 af hestestalde gælder der ingen specifikke lovkrav herom, men ved tegning af  

 brandforsikring af hestestalde tager forsikringsselskaberne udgangspunkt i  

 bygningsreglementet,  

 ligesom el-installationerne gennemgås, der opsættes brandslukningsudstyr samt  

 stilles krav om rygeforbud i stalden.
6.1.2.  

  

 Arbejdsgruppen har fundet, at valget af opstaldningsform ofte vil være en  

 afvejning imellem på den ene side hensynet til udnyttelse af eksisterende  

 bygninger, økonomi og det omkringliggende miljø, og på den anden side  

 menneskets og hestens behov.
I valget indgår særligt overvejelser om hestens  

 bevægelsesmuligheder, hestens kontakt med andre heste, hestens tilgængelighed  

 for brug samt praktiske forhold som bygninger, grundareal og management.  

 Efter  

 arbejdsgruppens opfattelse har der derfor ikke kunnet udpeges en bestemt  

 opstaldningsform, som er ideel for alle typer heste/hestehold.
Ved valg af opstaldningssystem er det imidlertid vigtigt at  

 være opmærksom på fordele og ulemper ved de forskellige staldsystemer.
God  

 opstaldning vil ofte bestå af flere typer opstaldning afhængigt af hestens  

 brug, herunder eksempelvis løsdrift til plage og enkeltboks til folende  

 hopper  

 mv.
Arbejdsgruppen har ved vurderingen af, hvilke krav der bør  

 stilles til opstaldningsformen, fundet det rigtigst at tage udgangspunkt i,  

 at  

 hesten skal kunne opholde sig i stalden en stor del af tiden.
Særligt i  

 vinterperioden  

 er det erfaringen, at ejerne vil holde hesten i stalden størstedelen af  

 tiden.
 Arbejdsgruppen har været opmærksom på, at indførelse af  

 nedennævnte krav til opstaldning kan medføre konsekvenser, f.eks. i form af  

 udgifter til ombygning, for såvel rideskoler, hestepensioner som for private  

 mv., og dette er således indgået som et led i arbejdsgruppens overvejelser.
 6.1.3.  

  

 Det har  

 været arbejdsgruppens opfattelse, at opstaldning i spiltov medfører så store  

 restriktioner i hestens normale bevægelsesmønstre, at arbejdsgruppen har  

 fundet, at opstaldning i spiltov eller anden længerevarende fiksering må  

 anses  

 for en uhensigtsmæssig opstaldningsform for hesten.
Arbejdsgruppen har samtidig været opmærksom på, at spiltov  

 særligt blandt visse avlere og hesteholdere anses for nærmest uundværlig i  

 den  

 almindelige opdragelse af hesten, herunder til at lære hesten at stå bundet,  

 til at vænne hesten til at der færdes mennesker på begge sider af den, bag  

 den  

 mv.
Derudover har arbejdsgruppen været opmærksom på, at spiltov er en meget  

 anvendt opstaldningsform til rideskolehesten, og at denne løsning er  

 begrundet  

 i økonomiske hensyn i forhold til valget af boks, samt at hesten er nem at gå  

 til.
Arbejdsgruppen har været enig i, at det er nødvendigt at  

 lære hesten at stå bundet og at blive håndteret, idet heste, som ikke har  

 lært  

 at stå bundet, øger risikoen for skader på såvel hesten selv, som mennesker i  

 forbindelse med transport, tilridning, sygdomsbehandling mv.
Arbejdsgruppen  

 har  

 dog fundet, at denne oplæring uden vanskeligheder kan finde sted, uden at  

 opstaldning i spiltov er påkrævet.
 Arbejdsgruppen har derfor fundet, at der  

  

 skal indføres et forbud mod opstaldning i  

 spiltov.  

  

 Idet arbejdsgruppen har været opmærksom på de økonomiske  

 konsekvenser af et sådant forbud, har arbejdsgruppen fundet, at indførelse af  

 et forbud mod opstaldning i spiltov skal ske efter en kortere  

 overgangsperiode.
Arbejdsgruppen har bemærket, at der i dag findes eksempler  

 på opstaldning i spiltov, som ikke kan anses at være i overensstemmelse med  

 dyreværnslovens § 3, som foreskriver, at  

  

 rum og  

 arealer, hvor dyr holdes, skal indrettes på en sådan måde, at dyrenes behov  

 tilgodeses, herunder at dyr skal have den fornødne bevægelsesfrihed, også  

 under  

 optagelse af foder og drikke og ved hvile.
Det drejer sig eksempelvis om  

 tilfælde, hvor spiltovet er for kort, eller hvor hesten ikke kan ligge  

 udstrakt  

 på siden.
Efter arbejdsgruppens opfattelse har en fortolkning af  

 dyreværnslovens § 3 måttet føre til, at  

 der i den kortere overgangsperiode  

  

 indtil der indføres et forbud mod opstaldning i spiltov,  

  

 skal  

 gælde mindstekrav for opstaldning i spiltov.
Disse mindstekrav skal træde i  

 kraft straks.
 Arbejdsgruppen har således vurderet, at opstaldning i  

 spiltov mindre end 1,1 x hestens stangmål i bredde og 1,7 x hestens stangmål  

 i  

 længde ikke er forenelig med dyreværnslovens § 3, og at disse mål derfor  

 udgør et minimumskrav til et spiltovs størrelse.
6.1.4.  

  

 Arbejdsgruppen  

 har ikke fundet videnskabeligt anerkendte undersøgelser vedrørende  

 betydningen  

 af boksens størrelse for hestens velfærd.
Efter arbejdsgruppens opfattelse  

 har  

 udgangspunktet for beregningen af boksenes størrelse på denne baggrund måttet  

 være, at hesten skal have et tilstrækkeligt stort areal til rådighed til, at  

 den kan udføre sine normale bevægelsesmønstre uden at komme til skade.
Hesten  

 skal således kunne vende sig, lægge sig ned på siden og komme op igen.  

 Arbejdsgruppen  

 har fundet, at et mindstekrav til boksens størrelse skal knyttes til hestens  

 stangmål for derigennem at sikre, at alle heste uanset størrelsen opstaldes i  

 tilstrækkeligt store bokse.
 Arbejdsgruppen har dog været opmærksom på, at et mindstekrav  

 til boksens størrelse kan få store økonomiske konsekvenser for visse  

 hestehold,  

 som vil være nødsaget til at foretage ændringer af indretningen af deres  

 stalde.
Arbejdsgruppen har på denne baggrund diskuteret indholdet  

 af et mindstekrav til boksens størrelse.
Henset til, at der ikke foreligger  

 videnskabeligt anerkendte undersøgelser vedrørende betydningen af boksens  

 størrelse,  

 beror spørgsmålet på en holdningsmæssig opfattelse, hvori især de økonomiske  

 overvejelser spiller ind.
Arbejdsgruppens medlemmer har på denne baggrund været enige  

 om, at mindstekravet til boksens størrelse i eksisterende stalde  

 skal fastsættes til (1,7 x hestens  

 stangmål)2, samt at boksens korteste side som minimum skal være  

 1,7  

 x hestens stangmål.
Arbejdsgruppen har været af den opfattelse, at en boks,  

 som  

 er mindre end dette mindstekrav, klart vil være i strid med dyreværnslovens  

 intentioner.
I den forbindelse har arbejdsgruppen fundet, at boksens  

 størrelse ved nybyggeri og væsentlig ombygning  

 skal være (2,0 x hestens stangmål)2, samt at boksens  

 korteste side som minimum skal være 1,7 x hestens stangmål.
Endelig har  

 arbejdsgruppen  

 fundet, at mindstekravet ved nybyggeri og væsentlig ombygning  

 på sigt skal være gældende for alle bokse.
Når arbejdsgruppen ikke har peget på denne ca. 30 pct.  

 større boksstørrelse som et lovmæssigt minimumskrav allerede nu, skyldes det  

 overvejende manglen på videnskabelig dokumenteret viden om hestens velfærd  

 ved  

 boksstørrelse på minimumskravet for henholdsvis eksisterende stalde og ved  

 nybyggeri og væsentlig ombygning samt - på sigt - ved eksisterende stalde.  

 Det  

 er samtidigt arbejdsgruppens opfattelse, at boksstørrelse ikke er alene om at  

 sikre hestens velfærd, og mindstekravet skal ses i sammenhæng med rapportens  

 øvrige mindstekrav og anbefalinger om bl.a. foldophold, kontakt til  

 artsfæller  

 og beskæring/anlæggelse af beslag.
Når henses til manglen på konkrete  

 oplysninger om antallet af heste, hestebesætninger og deres  

 opstaldningsformer,  

 har arbejdsgruppen fundet det rimeligt at indføre disse første forbedringer  

 for  

 heste på en måde, så hestevelfærden samlet set øges mest muligt under  

 hensyntagen til rammerne for de allerede eksisterende hestehold.
 Arbejdsgruppen har i den forbindelse peget på  

 nødvendigheden af en registreringsordning for heste, som vil være en absolut  

 forudsætning for mere  

 konkret viden  

 om danske hestehold.
 6.1.5.  

  

 Som  

 tidligere nævnt har arbejdsgruppen ikke fundet undersøgelser vedrørende  

 betydningen af boksens størrelse for hestens velfærd, men udgangspunktet for  

 beregningen heraf har efter arbejdsgruppens opfattelse været, at hesten skal  

 have et tilstrækkeligt stort areal til rådighed til, at den kan udføre sine  

 normale bevægelsesmønstre uden at komme til skade.
 Ved gruppeopstaldning har arbejdsgruppen lagt vægt på, at  

 der skal være tilstrækkelig plads til, at alle heste kan ligge ned på siden  

 samtidig og bevæge sig omkring uden at skade hinanden.
Arbejdsgruppen har diskuteret, om arealkravet ved  

 gruppeopstaldning skal være det samme eller mindre end det arealkrav, som  

 gælder pr. hest ved enkeltopstaldning i boks.
På den ene side synes  

 gruppeopstaldning umiddelbart at kræve mindre plads pr. hest, end når heste  

 opstaldes enkeltvis, idet der vil være færre boksvægge at tage hensyn til.
På  

 den anden side vil der ved gruppeopstaldning være et areal omkring  

 foderbordet,  

 som kun vanskeligt kan holdes tørt og dermed ikke er egnet til liggeplads.  

 Det  

 samme gælder for så vidt angår løsdrift, hvor der vil være et areal ved ud-  

 eller indgange(n), som ikke kan regnes med til liggearealet.
På den baggrund  

 forventes det anvendelige liggeareal at udgøre ca. 80 procent af det samlede  

 gulvareal.
Dette må forventes at gælde uanset gruppens størrelse ud fra den  

 betragtning, at flere heste i gruppen vil medføre mere trafik på  

 liggearealet.
Arbejdsgruppen har på ovennævnte baggrund fundet, at  

  

 mindstekravet om et arealkrav på (2,0 x  

 stangmålet)2  

 pr. hest,  

  

 som foreslås ved nybyggeri og væsentlig  

 ombygning af enkeltbokse samt på sigt ved eksisterende bygninger, også skal  

 finde anvendelse ved gruppeopstaldning for så vidt angår de første 4 heste.  

 Henset  

 til at hestene ved gruppeopstaldning vil få forholdsmæssigt mere plads, har  

 arbejdsgruppen foreslået, at det skal være et krav, at gulvarealet for de  

 følgende  

 heste i en gruppeopstaldning skal være (1,7 x hestens stangmål)2  

 pr.  

 hest.
Derudover har arbejdsgruppen fundet, at der skal stilles krav om et  

  

 velstrøet, tørt leje svarende til mindst 80  

 procent af gulvarealet.
 Endelig har det været arbejdsgruppens opfattelse, at der  

 for at kunne behandle hesten optimalt i tilfælde af skade eller sygdom skal  

 være mulighed for at adskille  

 hesten  

 fra de øvrige.
 6.1.6.  

  

 Arbejdsgruppen  

 har fundet, at der af hensyn til hoppens og føllets sikkerhed i forbindelse  

 med  

 folingen skal stilles krav om, at  

 folingsboksen er større end traditionelle bokse.
 Henset til, at der skal være plads til både hoppe og føl i  

 folingsboksen, skal størrelsen af folingsboksen efter arbejdsgruppens  

 opfattelse for eksisterende folingsbokse være (2,0 x hoppens  

 stangmål)2,  

 mens den ved nybyggeri og ved væsentlige ombygninger skal være (2,5 x hoppens  

 stangmål)2. Det sidstnævnte mindstekrav skal på sigt ligeledes  

 finde  

 anvendelse på eksisterende folingsbokse.
Ved en folingsboks har arbejdsgruppen forstået en særlig  

 indrettet boks, hvor folingen finder sted, og hvor hoppen og føl opholder sig  

 den første måned efter folingen.
Når hoppen og føllet opstaldes sammen efter  

 den første måned efter folingen, skal boksen opfylde kravene til  

 gruppeopstaldning.
6.1.7.  

  

 Det har  

 været arbejdsgruppens opfattelse, at højden - uanset opstaldningsform - alle  

 steder  

 skal være således, at hesten kan stå i sin naturlige stilling og ikke kan  

 komme  

 til skade.
Landscentret, Byggeri og Teknik, har oplyst, at standarden for  

 loftshøjden i ca. 25 år har været på 2,40 m, og at den i de senere år er øget  

 til 2,60 m.
Sammensætningen af heste i en bygning kan være meget  

 varierende for så vidt angår hestenes stangmål.
Det har været arbejdsgruppens  

 opfattelse, at det har stor betydning for hestens velfærd, at hesten ikke  

 opstaldes  

 i en stald med for lav loftshøjde, og på denne baggrund har arbejdsgruppen  

 fundet, at det skal være et krav ved nybyggeri og væsentlige ombygninger, at  

 loftshøjden skal være mindst 2,60 m i frihøjde over eventuel strøelse.
Dette  

 krav skal på sigt ligeledes gælde for eksisterende stalde, hvor loftshøjden  

 indtil da skal være mindst (1,3 x hestens stangmål) over eventuel strøelse,  

 dog  

 skal loftshøjden være minimum 2,40 m uden eventuel strøelse.
 6.1.8.  

  

 Arbejdsgruppen har fundet, at der skal gælde et grundlæggende krav  

 om, at stalden, herunder gange,  

 bokse, inventar og udstyr, skal udformes i solide materialer og indrettes  

 således, at risiko for skader på hesten så vidt muligt undgås.
For så vidt angår  

  

 gulvet  

 i stalden  

  

 har arbejdsgruppen fundet, at der skal stilles krav om, at gulvet  

 er plant og ikke glat.
Gulvet skal danne en hård, jævn og stabil overflade.  

 Derudover må  

  

 gulvet i enkeltbokse, ved  

 opstaldning i spiltov for så vidt angår overgangsperioden  

  

 eller på  

  

 liggeområdet ved gruppeopstaldning  

  

 ikke  

 have niveauforskelle med ujævne overgange eller på anden måde være  

 konstrueret  

 således, at der er risiko for, at heste, der bevæger sig, står eller ligger  

 ned, generes eller kommer til skade.
 Arbejdsgruppen har fundet, at der endvidere skal stilles  

 krav om, at hesten skal have adgang til et  

  

 tørt  

 og bekvemt leje.  

  

 Undersøgelser viser således, at det er vigtigt, at hesten  

 ikke ligger direkte på eksempelvis betongulv, da det forårsager tryk og  

 liggesår.
 Det skal endvidere være muligt at  

  

 adskille  

  

 en syg hest fra andre heste (kun relevant ved gruppeopstaldning/løsdrift).
Der har efter arbejdsgruppens opfattelse også skullet gælde  

 krav om, at drikkeanordninger, vandledninger og el-installationer og andre  

  

 tekniske installationer  

  

 skal være  

 monteret således, at hesten ikke kan komme til skade.
Tekniske indretninger,  

 som bruges i stalden, skal endvidere efterses en gang dagligt.
Ved fejl på  

 tekniske  

 indretninger skal funktioner, som vedrører hestens velfærd og hygiejniske  

 forhold, kunne varetages ved alternative løsninger inden for rimelig tid.
Har  

 stalden mekanisk ventilation, skal der findes alternative løsninger, som  

 sikrer  

 luftskifte i tilfælde af strømbrud.
Arbejdsgruppen har derimod ikke fundet,  

 at  

 der skal stilles krav om alarmanlæg.
 Efter arbejdsgruppens opfattelse har  

  

 udstyr til fodring og vanding  

  

 desuden skullet være udformet,  

 fremstillet, installeret og vedligeholdt på en sådan måde, at der er mindst  

 mulig risiko for, at hesten skader sig selv, for forurening af foder og vand  

 samt for skadelige virkninger af en eventuel indbyrdes rivalisering mellem  

 hestene.  

 I bokse til flere heste samt i løsdriftsstalde skal der således være en  

 ædeplads til hver hest med mulighed for opbinding under fodring, således at  

 hesten  

 ikke kan nå nabokrybben, men frit indtage foder fra egen krybbe.
Arbejdsgruppen har desuden fundet, at der skal gælde krav  

 om, at det sikres, at  

  

 luftcirkulation  

  

 ,  

 støvindhold, temperatur og relativ luftfugtighed holdes på et niveau, som  

 ikke  

 er skadeligt for hesten (som eksempelvis for at hindre luftvejslidelser).  

 Derudover skal alle staldsystemer have ventilation, som sikrer tilstrækkelig  

 luftskifte.
Idet hesten er et termotolerant dyr, har arbejdsgruppen i øvrigt  

 ikke fundet, at der knytter sig særlige problemer ved, at staldtemperaturen  

 varierer med udendørstemperaturen.
 Et større staldrumfang i et lukket staldanlæg vil være  

 lettere at ventilere, og arbejdsgruppen har på den baggrund fundet, at  

  

 staldrumfanget  

  

 pr. hest som minimum skal  

 være 30 m3.
 Arbejdsgruppen har fundet, at der skal være tilstrækkeligt  

 naturligt lys i stalden til at opfylde hestens adfærdsmæssige og fysiologiske  

 behov, og at perioden med naturligt lys skal følge den naturlige døgnrytme.  

 Ved  

 nybyggeri og væsentlige ombygninger samt på sigt ved eksisterende stalde skal  

 naturlige lyskilders areal svare til mindst 7 pct. af gulvarealet.
 Der skal derudover gælde et krav om, at  

  

 lyskilder  

  

 skal placeres, så de ikke er  

 til ulempe for hesten, og således at de ikke kan medføre skade på hesten.  

 Endelig skal der være lys af tilstrækkelig styrke til rådighed, så hesten på  

 ethvert tidspunkt kan tilses nøje.
Arbejdsgruppen har ikke fundet undersøgelser om  

  

 støjniveauet  

  

 i stalden i forhold til  

 hestens velfærd.
Arbejdsgruppen har fundet, at der skal gælde et krav om, at  

 inventar, herunder låger, mekanisk udstyr mv. skal være konstrueret og  

 installeret med henblik på at opnå et så lavt støjniveau som muligt.
 Der henvises til kapitel IV, afsnit 3 i arbejdsgruppens  

 rapport.
6.2. Justitsministeriets overvejelser 6.2.1.  

  

 Justitsministeriet er enig med arbejdsgruppen i, at opstaldning af heste i  

 spiltov, hvor hestene permanent opbindes i en bås, udgør en betydelig  

 restriktion af hestes bevægelsesfrihed.
Desuden kan ministeriet tilslutte  

 sig,  

 at heste skal lære at stå bundet og blive håndteret, men at dette kan ske på  

 anden måde end ved opstaldning i spiltov.
På denne baggrund foreslås det, at  

 heste ikke må opstaldes i spiltov.
Henset til, at dette forbud kan være  

 indgribende over for hestehold, hvor heste opstaldes i spiltov, foreslås det,  

 at der i overensstemmelse med arbejdsgruppens forslag knyttes en kortere  

 overgangsperiode til bestemmelsen.
Justitsministeriet finder ud fra en  

 afvejning af på den ene side den tilsigtede dyrevelfærdsmæssige gevinst ved  

 forbuddet og på den anden side forbuddets konsekvenser i forhold til de  

 eksisterende hestehold, at overgangsordningen bør fastsættes til tre år.
Arbejdsgruppen har foreslået, at der skulle gælde særlige  

 mindstekrav i overgangsperioden.
Af de grunde, som er anført ovenfor i afsnit  

 4, finder Justitsministeriet det imidlertid rigtigst ikke at følge  

 arbejdsgruppens forslag på dette punkt.
6.2.2.  

  

 Henset til  

 at der ikke foreligger videnskabeligt anerkendte undersøgelser vedrørende  

 betydningen  

 af boksens størrelse for hestens velfærd, er Justitsministeriet enig i, at  

 udgangspunktet for fastsættelsen af størrelsen af boksene må være, at hestene  

 skal have et opstaldningsareal af en sådan størrelse, at de kan vende sig,  

 lægge sig ned på siden og komme op igen uden at komme til skade.
Som følge  

 heraf er det Justitsministeriets opfattelse, at kravet til boksens størrelse  

 bør  

 knyttes til hestens stangmål for derved at sikre, at alle heste uanset  

 størrelse opstaldes i tilstrækkeligt store bokse.
 Justitsministeriet  

 er enig i, at boksens størrelse skal være  

 (2,0 x hestens stangmål)2,  

 samt at boksens korteste side som minimum skal være 1,7 x hestens stangmål.
I den forbindelse kan Justitsministeriet tilslutte sig, at  

 et mindstekrav til boksens størrelse vil kunne være byrdefuldt for hestehold,  

 hvor et mindstekrav til boksens størrelse vil medføre, at stalde skal  

 ombygges  

 for at leve op til forslaget.
Justitsministeriet er på denne baggrund enig i,  

 at der bør indføres en overgangsordning, således at dette krav først finder  

 anvendelse fra den 1. januar 2020.
Arbejdsgruppen har endvidere foreslået, at der i  

 overgangsperioden skulle gælde et nærmere angivet krav til størrelsen af  

 enkeltbokse.
Af de grunde, som er anført ovenfor i afsnit 4, kan  

 Justitsministeriet ikke tilslutte sig arbejdsgruppens forslag herom.
 6.2.3.  

  

 For så  

 vidt angår gruppeopstaldning af heste kan Justitsministeriet endvidere  

 tilslutte sig, at udgangspunktet for beregning af boksens størrelse - ligesom  

 ved enkeltopstaldning af heste, jf. ovenfor afsnit 6.2.2. - må være, at  

 hestene  

 skal kunne foretage deres normale bevægelsesmønstre uden at komme til skade.  

 Desuden skal der være plads til, at samtlige heste i gruppeopstaldningen kan  

 ligge ned på siden samtidig.
 Justitsministeriet finder i overensstemmelse med  

 arbejdsgruppens overvejelser, at det kan lægges til grund, at det anvendelige  

 liggeareal i en gruppeopstaldning udgør ca. 80 pct. af det samlede gulvareal,  

 når der henses til ind- og udgange, foderbord, gangstier til heste mv.,  

 ligesom  

 hestene ved gruppeopstaldning vil få forholdsmæssigt mere plads, da der er  

 færre boksvægge at tage hensyn til.
 På denne baggrund kan Justitsministeriet tilslutte sig  

 arbejdsgruppens forslag om, at ved gruppeopstaldning skal gulvarealet for de  

 første fire heste være mindst (2,0 x hestens stangmål)2  

 pr. hest og  

 for hver yderligere hest mindst (1,7 x hestens stangmål)2  

 pr. hest.
Arbejdsgruppen har ikke foreslået, at der knyttes en  

 overgangsordning til kravet til gruppeopstaldning.
Af de grunde, som er  

 anført  

 ovenfor i afsnit 4, finder Justitsministeriet det rigtigst, at bestemmelsen  

 for  

 så vidt angår hestehold, der er etableret inden den 1. juli 2007, først  

 finder  

 anvendelse fra den 1. januar 2020.
6.2.4.  

  

 Justitsministeriet er desuden enig i forslaget om, at folingsbokse skal være  

 større end traditionelle bokse med henblik på at varetage hensynet til hoppe  

 og  

 føl i forbindelse med folingen.
På denne baggrund foreslås det, at  

 folingsbokse  

 skal være (2,5 x hoppens stangmål)2. Justitsministeriet kan  

 endvidere tilslutte sig arbejdsgruppens forslag om, at der skal knyttes en  

 overgangsordning til bestemmelsen, og Justitsministeriet foreslår denne  

 overgangsordning  

 fastsat således, at kravene først gælder for eksisterende hestehold fra den  

 1.  

 januar 2020.
 Desuden har arbejdsgruppen foreslået, at der i  

 overgangsperioden skulle gælde særlige krav for størrelsen af folingsboksen.  

 Som anført ovenfor i afsnit 4 har Justitsministeriet fundet det rigtigst ikke  

 at følge arbejdsgruppens forslag på dette punkt.
 6.2.5.  

  

 Ved  

 fastsættelsen af krav til loftshøjden i stalden kan Justitsministeriet  

 tilslutte sig, at der må lægges vægt på, at heste skal kunne stå i deres  

 naturlige stilling og strække halsen op uden at kunne komme til skade.  

 Justitsministeriet er på denne baggrund enig i, at loftshøjden i  

 staldbygninger  

 skal være 2,60 m i frihøjde over eventuel strøelse.
Justitsministeriet finder imidlertid, at et krav om en  

 loftshøjde på 2,60 m vil kunne have ganske betydelige konsekvenser for  

 hestehold, der alene består af små heste, f.eks.
Shetlandsponyer, og at disse  

 konsekvenser i visse tilfælde ikke vil stå i rimeligt forhold til den  

 dyrevelfærdsmæssige gevinst for hestene.
På denne baggrund foreslår  

 Justitsministeriet, at der i loven indsættes en bemyndigelse til  

 justitsministeren til at bestemme, at stalde, som benyttes til opstaldning af  

 bestemte typer heste, undtages fra kravet i stk. 1 om, at loftshøjden  

 skal  

 være mindst 2,60 m i frihøjde over eventuel strøelse, jf. lovforslagets  

 § 6,  

 stk. 2.
Desuden kan kravet om en loftshøjde på 2,60 m i frihøjde  

 over eventuel strøelse medføre betydelige konsekvenser for visse hestehold,  

 hvor stalde må ombygges, eller der må opføres nye stalde for at leve op til  

 det  

 foreslåede krav til loftshøjden.
På denne baggrund foreslås det i  

 overensstemmelse  

 med arbejdsgruppens forslag, at kravet til loftshøjden for så vidt angår  

 eksisterende stalde først skal gælde efter en længere overgangsperiode på 12  

 år.
6.2.6.  

  

 Arbejdsgruppen  

 har endelig i sin rapport foreslået, at der fastsættes en række krav til  

 staldens indretning, det vil eksempelvis sige til staldens gange, gulve,  

 bokse,  

 inventar og udstyr.
Justitsministeriet kan generelt tilslutte sig  

 arbejdsgruppens  

 forslag herom.
På denne baggrund indeholder lovforslaget bl.a. regler om,  

 at gulvet i stalden og boksen skal være jævnt og ikke glat, samt at gulvet  

 skal  

 være konstrueret, så heste ikke kommer til skade eller udsættes for lidelse.  

 Desuden  

 skal lejearealet være bekvemt og tørt, og der skal i passende omfang udlægges  

 strøelse.
Ved gruppeopstaldning skal hestene have adgang til et velstrøet  

 tørt  

 leje på mindst 80 pct. af gulvarealet.
Det foreslås desuden, at rum og udstyr, som anvendes i forbindelse  

 med opstaldning af heste, generelt skal konstrueres, installeres og  

 vedligeholdes på en sådan måde, at hestene beskyttes bedst muligt mod  

 tilskadekomst  

 og ikke udsættes for væsentlig ulempe.
Desuden skal alt automatiseret eller  

 mekanisk udstyr efterses mindst en gang om dagen.
Eventuelle konstaterede  

 fejl  

 skal udbedres straks, og hvis dette ikke kan lade sig gøre, skal der træffes  

 passende foranstaltninger til at beskytte hestenes sundhed og velfærd, indtil  

 fejlen er udbedret.
Endelig skal inventar, herunder låger, mekanisk udstyr  

 mv.,  

 have så lavt støjniveau som muligt.
 Endvidere indeholder lovforslaget krav om, at staldens  

 indeklima skal være på et niveau, som ikke er skadeligt for hestene, samt at  

 stalden skal have ventilation, som sikrer et tilstrækkeligt luftskifte.
Endvidere stilles der forslag om, at der skal være  

 tilstrækkeligt naturligt lys til at opfylde hestens adfærdsmæssige og  

 fysiologiske behov.
For at sikre naturligt lysindfald skal arealet af vinduer  

 og lignende svare til mindst 7 pct. af staldens gulvareal.
Desuden skal  

 lyskilder, som skal placeres, så de ikke medfører ulempe eller skade på  

 heste,  

 sikre, at hesten på ethvert tidspunkt kan tilses nøje.
Arbejdsgruppen har foreslået, at kravet om, at arealet af  

 vinduer og lignende skal svare til mindst 7 pct. af staldens gulvareal, skal  

 være omfattet af en overgangsordning, men arbejdsgruppen har ikke i øvrigt  

 foreslået, at de øvrige krav vedrørende staldens indretning skulle være  

 omfattet af en overgangsordning.
Efter Justitsministeriets opfattelse kan  

 kravene i lovforslagets §§ 11-14 imidlertid have konsekvenser, herunder  

 af  

 økonomisk karakter, så hestehold, som ikke er indrettet i overensstemmelse  

 med  

 disse krav, allerede ved lovens ikrafttræden må foretage ændringer af  

 staldens  

 indretning.
For at sikre, at disse hestehold får tilstrækkelig tid til at  

 indrette sig i overensstemmelse med kravene, finder Justitsministeriet det  

 rigtigst at foreslå, at der til disse bestemmelser knyttes en  

 overgangsordning,  

 så kravene for hestehold, der er etableret inden den 1. juli 2007, først  

 finder  

 anvendelse efter henholdsvis 3, 8 og 12 år efter lovens ikrafttræden, jf.  

 lovforslagets  

 §§ 36, stk. 2-4.
 Der henvises til lovforslagets §§ 5-15 og § 36,  

 som i det væsentlige svarer til §§ 6-16 og §§ 34-38 i  

 arbejdsgruppens  

 lovudkast.
7. Adgang til og indretning af fold 7.1. Arbejdsgruppens overvejelser 7.1.1.  

  

 Hesten er  

 oprindeligt et steppedyr.
Vildtlevende heste bevæger sig hver dag meget bl.a.  

 for at søge føde, og bevægelsen foregår som regel i skridt.
Heste foretrækker  

 at være ude, uanset vejret, så længe der er adgang til foder.
Dog kræver  

 dette,  

 at udearealet har en vis beskaffenhed.
Mange af de heste, der i dag holdes i Danmark, kommer på  

 fold dagligt eller ofte, mens andre aldrig eller kun sjældent får lejlighed  

 til  

 fri motion på fold. Årsagerne hertil kan være, at hestene holdes på steder,  

 hvor  

 der ikke er folde, f.eks. rideskoler i større byer.
Andre årsager kan være,  

 at  

 der er tale om konkurrence- eller sportsheste, som holdes inde på grund af  

 ejerens frygt for skader eller for  

 negativ  

 påvirkning af hestens præstationsevne.
Endelig holdes nogle heste inde af  

 praktiske årsager, f.eks. fordi deres ejere finder, at hestene trives dårligt  

 ude, at de ikke kan fungere sammen med andre heste, at de bryder ud osv.
Nogle heste kommer ikke på fold i dele af året, men sendes  

 så til gengæld på græs i en sommerperiode.
Omvendt findes der også heste, der  

 opholder sig på fold døgnet rundt det meste af året.
Dette stiller  

 naturligvis  

 særlige krav til indretningen af folden, herunder også til beskyttelse mod  

 vind  

 og vejr, adgang til foder osv.
Disse krav varierer bl.a. afhængig af hestens  

 race.
Der kan i øvrigt være andre særlige forhold, som gør sig  

 gældende afhængigt af hestens alder, køn og brug.
Motion er eksempelvis  

 særlig  

 vigtig hos ungheste af hensyn til skeletudviklingen.
Danmarks JordbrugsForsknings rapport anfører, at en af de  

 hyppigste træningssygdomme i dag er ledskader.
Hvis en hest udelukkende  

 motioneres under rytter, og hvis opvarmningen er mangelfuld, udsættes  

 musklerne,  

 senerne og leddene for skadepåvirkning.
For lidt motion kan skade led og  

 knogler.
Undersøgelser peger endvidere på, at risikoen for unormal adfærd hos  

 hesten mindskes, jo mere tid hesten tilbringer uden for stalden.
Hesten  

 vælger  

 endvidere at være ude i længere tid, når den er sammen med andre heste, end  

 når  

 den er alene.
Foldophold har også andre positive aspekter for hesten,  

 herunder frisk luft, sollys, forandring og stimulation.
Hertil kommer, at  

 hesten ofte har bedre mulighed for social kontakt og komfortadfærd på fold.
7.1.2.  

  

 Størrelse  

 og indretning af folde i dagens Danmark er meget forskellig.
Endvidere har  

 hesteejerne meget forskellige holdninger til, hvad formålet med foldopholdet  

 skal være, hvilke årstider hesten skal på fold i, og hvor ofte og hvor længe  

 hesten skal på fold.
Dette ses bl.a. reflekteret på indretningen af foldene.  

 Mange folde er helt bare, mens andre indeholder beplantninger, læskure,  

 foderpladser mv.
Generelt skal folden opfylde hestens behov for bevægelse og  

 efter omstændighederne også for social adfærd, og den skal have en størrelse,  

 så risikoen for skader er så lav som mulig.
Der er ikke lavet mange  

 undersøgelser  

 om indretning og størrelse af folde, herunder om betydningen af foldens  

 størrelse for hestens velfærd for såvel heste i grupper som heste, som  

 opholder  

 sig på fold alene.
Skal folden herudover kunne give hesten føden, stiller  

 dette  

 yderligere krav til folden.
 De bedste forhold opnås ved store folde, passende  

 belægningsgrad,  

 ved regelmæssigt  

 foldskifte, god foldhygiejne eller ved tildeling af strukturfoder i  

 foderhække  

 på fold.
Indhegningen af folde skal generelt kunne sikre, at hesten  

 ikke kan slippe ud.
Desuden skal udformningen af indhegningen sikre, at  

 hesten  

 ikke kan komme til skade.
 7.1.3.  

  

 Skal  

 hesten være meget ude, stiller det særlige krav til folden og dens  

 indretning.
Dyreværnsrådet og Det Veterinære Sundhedsråd har i en  

 fælles udtalelse af 14. december 2001 udtalt sig om  

  

 udendørs hold af dyr i vinterperioden og i  

 perioder med vinterlignende vejr.
Udtalelsen lyder som følger:
»  

 Det følger af dyreværnslovens § 3,  

 stk. 1, at rum eller arealer, hvor dyr holdes, skal indrettes på en  

 sådan  

 måde, at dyrets behov tilgodeses, jf. dyreværnslovens § 2. Det skal  

 herunder sikres, at dyret har den fornødne bevægelsesfrihed også under  

 optagelse af foder og drikke og ved hvile.
Dyr skal endvidere sikres mod vejr  

 og vind i overensstemmelse med deres behov.
 De to råd er enige om, at  

 følgende betingelser skal være opfyldt for alle udegående husdyr, herunder  

 heste,  

 kvæg, får, geder og fjerkræ:
Dyrene skal være forberedt på at  

 gå ude i vinterperioden og i perioder med vinterlignende vejr, hvilket  

 betyder,  

 at de skal have udviklet et kraftigt og tæt hårlag eller fjerdragt, og de  

 skal  

 være ved godt huld.
Dyrene skal i vinterperioden og i perioder med  

 vinterlignende vejr tilføres supplerende foder, så det gode huld opretholdes.
 Der skal hele tiden være adgang  

 til frisk drikkevand.
De arealer, som udegående dyr  

 opholder sig på i vinterperioden og i perioder med vinterlignende vejr, skal  

 i  

 størrelsen være afpasset efter antallet af dyr samt være så store, at der  

 altid  

 er græsdækkede arealer, som dyrene ikke har trådt op.
Det bør sikres, at  

 foderpladser og vandingssteder er placeret i en sådan afstand fra dyrenes  

 hvileområde, at arealet mellem disse kan holdes græsdækket.
 Udegående dyr skal i  

 vinterperioden og i perioder med vinterlignende vejr have adgang til læskur  

 eller bygning, hvor alle dyr samtidigt kan hvile på et tørt, strøet leje.
Kravet om læskur eller bygning  

 kan fraviges under forudsætning af, at dyrene holdes på store arealer, hvorpå  

 der er en beplantning, som yder en høj grad af både læ og beskyttelse mod  

 nedbør og har en særligt veldrænet bund (f.eks. et tykt lag grannåle). Kravet  

 om læskur eller bygning kan alene under disse forudsætninger fraviges  

 for  

 dyr af hesteracerne Islandsheste og Shetlandsponyer, kvægracerne Skotsk  

 Højlandskvæg, Angus, Galloway og Hereford samt alle fåreracer.
For heste og  

 kvæg skal der være tale om dyr af rene racer med stambog, eller dyr som  

 dokumenterbart  

 er mindst 7/8-rene racedyr.
Afslutningsvis skal det understreges, at udegående dyrs velfærdsmæssige  

 forhold kan variere meget og må derfor i visse tilfælde underkastes en  

 konkret  

 sagkyndig undersøgelse for at vurdere, om alle forudsætninger er tilgodeset.  

« Dyreværnsrådet har i forlængelse heraf i en udtalelse af  

 17. januar 2005 om forståelsen af udtrykkene »vinterperioden« og »perioder  

 med  

 vinterlignende vejr« tilsluttet sig Fødevarestyrelsens forståelse af  

 udtrykkene  

 »vinterperioden« og »perioder med vinterlignende vejr«.
Fødevarestyrelsen har  

 overfor fødevareregionerne tilkendegivet, at det er Fødevarestyrelsens  

 opfattelse, at månederne december, januar og februar altid skal betragtes som  

 vinterperiode, samt at der overordentligt hyppigt er vinterlignende vejr i  

 november måned, ligesom der i marts måned meget ofte konstateres  

 vinterlignende  

 vejr.
 7.1.4.  

  

 Arbejdsgruppen  

 har haft særdeles indgående drøftelser med hensyn til spørgsmålet om hestens  

 adgang  

 til fold, herunder hvorledes et lovbestemt krav om adgang til fold i givet  

 fald  

 vil kunne udformes.
 I den forbindelse har arbejdsgruppen indledningsvist  

 konstateret, at der er meget forskellig praksis omkring - og holdninger til -  

 hvorvidt en hesteejer skal sætte sin hest på fold, og om det i givet fald så  

 sker dagligt eller sjældnere.
Efter arbejdsgruppens opfattelse har det måttet anses som  

 veldokumenteret, at ophold på fold har stor betydning for hestens velfærd.  

 Der  

 har efter arbejdsgruppens opfattelse ikke været nogen tvivl om, at et dagligt  

 frit  

 ophold på fold må anses for meget væsentligt for hestens velfærd og sundhed,  

 og  

 gerne foldophold på mindst to timer ad gangen, når forholdene tillader det.  

 Skal føden hentes på græs  

,  

  

 vil et  

 betydeligt længere ophold være nødvendigt; i sommerhalvåret således døgnet  

 rundt.
Ligeledes har der været peget på, at det især er vigtigt, at føl,  

 plage  

 og ungheste kommer på fold i længere tid for at sikre en optimal udvikling.
 I den forbindelse har det endvidere været arbejdsgruppens  

  

 principielle  

  

 opfattelse, at hestens behov for fri bevægelse ikke vil kunne  

 dækkes gennem tvungen motion i form af f.eks. ridning, longering, kørsel,  

 skridtmaskine  

 osv., ligesom heller ikke adgang til fri motion i ridehus fuldt ud vil kunne  

 erstatte motion på fold.
 Drøftelserne i arbejdsgruppen om foldophold har derfor  

 taget afsæt i det hovedsynspunkt, at ud fra en isoleret betragtning må et  

 ideelt dyrevelfærdsmæssigt standpunkt være dette, at alle heste skal på fold  

 dagligt, og at der kun kan være grundlag for at fravige dette grundsynspunkt,  

 hvis stærke grunde taler derfor.
Arbejdsgruppens overvejelser om dette spørgsmål har  

 herefter været centreret om at indkredse og vurdere de modhensyn, som kan  

 gøres  

 gældende overfor udgangspunktet om et krav om dagligt foldophold, og herefter  

 foretage en afvejning af de forskellige synspunkter imod hinanden.
Disse  

 synspunkter, som er resumeret i det følgende, er ikke i alle tilfælde udtryk  

 for arbejdsgruppens opfattelse af forholdene.
Arbejdsgruppen er under sit  

 arbejde imidlertid blevet mødt med en række synspunkter omkring foldophold,  

 som  

 det skønnes relevant at præsentere i dette afsnit.
 Arbejdsgruppen har bemærket, at der som alternativ til  

 egentlig lovregulering kan peges på information, rådgivning samt  

 holdningsbearbejdelse, som - også på dette område - kan bidrage til at  

 forbedre  

 velfærden for mange heste.
 I velfærdsmæssig henseende vil den største forbedring i  

 form af et lovbestemt krav om dagligt foldophold utvivlsomt være for heste,  

 som  

 er opstaldet i spiltov eller i små bokse, opstaldet uden kontakt til  

 artsfæller, uden eller kun med sporadisk motion, opstaldet i mørke, dårligt  

 ventilerede stalde, og heste med en begrænset adgang til strå- og grovfoder.
 For heste i store lyse bokse med god ventilation, kontakt  

 til artsfæller og motion hver dag vil den forbedring, som følger af dagligt  

 foldophold, kunne være mindre, fordi andre forhold påvirker hestens velfærd i  

 negativ retning.
Der er også blevet peget på, at foldmulighederne varierer  

 meget.
Folden kan være lille, våd og uden græs, ligesom samværet med andre  

 heste kan skifte fra dag til dag, dvs. at der ikke etableres nogen gruppe med  

 fastlagt hierarki.
Desuden kan heste direkte blive jaget af artsfæller,  

 ligesom  

 vejrliget og bundforhold i vinterhalvåret kan være af en sådan art, at  

 foldophold ikke er forsvarligt for heste, som i øvrigt ikke er vænnet til et  

 fast udeliv.
Endvidere kan der peges på, at foldkapaciteten det pågældende  

 opstaldningssted måske kun rækker til, at heste kan komme på fold et  

 begrænset  

 antal dage i løbet af en uge.
Dernæst skal det bemærkes, at der kan være visse grupper af  

 heste, f.eks. konkurrenceheste og hingste, hvor hensynet til at undgå  

,  

  

 at hesten pådrager sig skader under  

 opholdet på fold, vejer tungere end den velfærdsmæssige gevinst ved  

 foldopholdet, ligesom der kan være veterinære grunde til, at foldophold ikke  

 bør tilbydes.
De nævnte forhold kan i øvrigt gøre sig gældende i nogle  

 perioder  

 af hestens liv, men ikke i andre.
 Arbejdsgruppen har været opmærksom på, at hensynet til  

 brugeren af hesten, herunder navnlig den risiko, der er forbundet med at tage  

 hesten ud og ind af folden, ligeledes bør indgå i vurderingen, ligesom der  

 kan  

 være begrænsede ressourcer til at trække heste ud og ind, navnlig i de større  

 hestehold.
Derudover har arbejdsgruppen været opmærksom på, at et  

 antal heste i dag holdes under forhold, hvor det er vanskeligt eller umuligt  

 at  

 opfylde et absolut krav om dagligt ophold på fold.
Dette kan skyldes, at  

 hesten  

 er opstaldet et sted, hvor der ikke er foldadgang - f.eks. på rideskoler i  

 større byer.
Andre steder er folden ikke beliggende i umiddelbar nærhed af  

 opstaldningsstedet, hvilket indebærer, at hestene vil skulle trækkes på en  

 befærdet vej for at komme på fold.
Det har derfor bl.a. været anført, at et  

 krav om daglig foldadgang vil vanskeliggøre mulighederne for at drive  

 rideklubber nær de større byer til ulempe for bl.a. mange børn og unge med  

 meget stor interesse for heste.
Endvidere kan der forekomme opstaldningssteder med  

 utilstrækkelig foldkapacitet i forhold til det samlede antal heste, som er  

 opstaldet.
Et krav om dagligt foldophold af en bestemt varighed vil derfor  

 ikke  

 være realisabelt disse steder.
Desuden anføres det fra flere hesteejeres side, at hesten  

 vil stå ved lågen for at komme ind på stald, når den er på fold.
I den  

 forbindelse mener arbejdsgruppen dog, at hestens glæde af foldopholdet  

 nødvendigvis må ses i sammenhæng med indretningen af folden.
Det bør således  

 bl.a. sikres, at der i folden er tørre områder, hvor hesten kan opholde sig  

 og  

 eventuelt rulle sig.
Hvis folden eksempelvis er helt mudret til, vil dette  

 forhold  

 ofte bevirke, at hesten ikke får den motion mv., som er formålet med  

 foldopholdet.
Endvidere har arbejdsgruppen fundet anledning til at pege  

 på, at konsekvensen af et lovbestemt krav om dagligt foldophold af en bestemt  

 varighed vil indebære, at enhver overtrædelse i princippet vil indebære en  

 risiko for politianmeldelse og potentiel strafforfølgning.
Dette gælder både  

 i  

 tilfælde, hvor hesten slet ikke kommer på fold, og i tilfælde, hvor opholdet  

 på  

 fold bliver af kortere varighed end foreskrevet i loven.
Det bemærkes i den  

 sammenhæng, at der ofte kan være gode og vægtige grunde til, at en hest den  

 pågældende dag ikke kommer på fold, eller måske blot kommer på fold i et  

 kortere tidsrum.
Normalt vil det ikke være et velfærdsproblem, hvis hesten  

 ikke  

 kommer på fold en enkelt dag, hvis det ellers er rutinen, men det vil i den  

 situation være en lovovertrædelse.
 I forlængelse heraf har arbejdsgruppen desuden bemærket, at  

 der nødvendigvis vil knytte sig en række håndhævelsesmæssige problemer til et  

 lovbestemt krav om dagligt ophold på fold.
De anførte argumenter/synspunkter har efter arbejdsgruppens  

 opfattelse ikke alle haft den samme tyngde.
At en fold f.eks. er lille, våd  

 og  

 uden græs finder arbejdsgruppen således ikke er et reelt argument imod et  

 krav  

 om dagligt foldophold, men derimod snarere er udtryk for et problem for den,  

 som har ansvaret for hesten på det pågældende opstaldningssted.
Arbejdsgruppen har herefter fundet, at en samlet afvejning  

 af de forskellige hensyn må føre til, at der ikke bør opstilles et ubetinget  

 krav om, at alle heste skal på fold dagligt.
Derimod har arbejdsgruppen  

 fundet,  

 at det velfærdsmæssige udgangspunkt bedst vil kunne forenes med de modstående  

 hensyn ved at lovfæste et krav om, at der på alle opstaldningssteder for  

 heste  

 skal være  

  

 mulighed for foldophold.
 Arbejdsgruppen har i den forbindelse foreslået, at  

 muligheden for foldophold udmøntes i et krav om, at heste mindst fem dage om  

 ugen skal motioneres eller gives fri bevægelse i mindst to timer dagligt,  

 medmindre veterinære eller vejrmæssige forhold taler afgørende imod  

 motionering  

 eller fri bevægelse.
 For så vidt angår føl og plage har arbejdsgruppen fundet,  

 at det skal være et krav, at de - indtil de er to år gamle - skal på fold  

 sammen med artsfæller, gerne sammen med andre føl og plage.
 I forlængelse heraf har arbejdsgruppen desuden foreslået  

 indført en bestemmelse om, at der på alle opstaldningssteder skal være en  

 plan  

 for, hvornår de enkelte heste kommer på fold.
Endvidere har arbejdsgruppen stillet forslag om, at der  

 indføres et krav om en bestemt foldkapacitet pr. hest på opstaldningsstedet.  

 Det har i den forbindelse været arbejdsgruppens vurdering, at netop et krav  

 om  

 en vis foldkapacitet vil bevirke, at langt de fleste heste derved i praksis  

 vil  

 komme på fold dagligt.
Er faciliteterne til rådighed, vil det i almindelighed  

 således kræve en særlig begrundelse, dersom man konkret fravælger disse.
7.1.5.  

  

 Foldophold  

 muliggør, at hesten kan bevæge sig frit, og undersøgelser tyder på, at heste  

 foretrækker at være ude, næsten uanset vejret, især  

 når der er adgang til foder.
Det har derfor været arbejdsgruppens  

 opfattelse, at døgnophold på fold sammen med artsfæller er den bedste måde at  

 opfylde hestens fysiologiske og adfærdsmæssige behov.
Dette forudsætter dog  

 naturligvis, at folden er indrettet hensigtsmæssigt.
Folden skal have en størrelse, så hestens behov for  

 bevægelse opfyldes, og så risikoen for skader - herunder som følge af  

 aggression mellem hestene - er så lav som mulig.
Sammensætningen af gruppen,  

 når der er flere heste på en fold, skal naturligvis tilrettelægges således,  

 at  

 hestene kan fungere godt.
Arbejdsgruppen har fundet, at det skal være et krav, at der  

 ved ethvert hestehold skal være adgang til fold.
Arbejdsgruppen har fundet,  

 at  

 folde skal have et areal på mindst 800 m2, hvor den korteste side  

 minimum skal være 20 meter.
Der må højst gå fire heste i folden samtidig for  

 så  

 vidt angår sådanne folde af minimumsstørrelse.
 Det har været arbejdsgruppens opfattelse, at en fold af  

 minimumsstørrelse kan dække motionsbehovet for maksimalt 20 heste.
Arbejdsgruppen har ikke fundet undersøgelser vedr. hegn  

 (type, synlighed mv.) og risikoen for skader forbundet med brug af  

 forskellige  

 hegn.
Praktiske erfaringer viser, at mange heste kommer til skade som følge  

 af  

 forkert og/eller mangelfuld indhegning om folde.
Grundlæggende har  

 arbejdsgruppen fundet, at hegnets højde skal være afpasset til forholdene og  

 til de heste, som benytter folden.
Ved opstilling af hegn har arbejdsgruppen  

 endvidere fundet det af betydning, at hegnet ikke skader hesten, hvis den  

 forsøger at bryde igennem.
Efter arbejdsgruppens opfattelse skal pigtrådshegn  

 forbydes ved indhegning af heste.
Brudstærke elhegn kan ligeledes forvolde  

 alvorlige  

 skader, hvis de ikke er forsynet med en »kniv«, som ved hårdt træk bryder  

 tråden, idet hesten kan risikere at skære sig, hvis hegnet ikke giver efter.  

 Efter arbejdsgruppens opfattelse bør spidse vinkler i folden så vidt mulig  

 undgås, da det øger risikoen for, at en hest bliver trængt op i et hjørne og  

 derved bryder ud af hegnet.
7.1.6.  

  

 Arbejdsgruppen har diskuteret, om der bør stilles særlige krav til hestehold,  

 hvor hestene er udegående - det vil sige, at de opholder sig hele døgnet på  

 fold - i vinterperioden og i vinterlignende vejr.
Arbejdsgruppen har i den  

 forbindelse i det hele kunnet tilslutte sig Dyreværnsrådet og Det Veterinære  

 Sundhedsråds fælles udtalelse af 14. december 2001 om  

  

 udendørs hold af dyr i vinterperioden og i perioder med  

 vinterlignende vejr samt Dyreværnsrådets udtalelse af 17. januar 2005  

 vedrørende forståelsen af udtrykkene »vinterperioden« og  

  

 »  

 perioder med vinterlignende vejr  

«  

.
 For heste, som typisk går ude i mere end 12 timer i døgnet  

 i vinterperioder og i perioder med vinterlignende vejr, har arbejdsgruppen  

 fundet, at der skal gælde samme krav til adgang til læmulighed som for  

 udegående  

 heste.
7.1.7.  

  

 Arbejdsgruppen har bemærket, at heste i flok har et hierarki, hvor nogle  

 individer på grund af alder,  

 størrelse,  

 køn og karakter naturligt rangerer højere end andre.
Der bør tages hensyn  

 hertil  

 ved fastlæggelse af arealkrav og indretning af bygningen, så risikoen for  

 skader som følge af aggression reduceres mest muligt, og så det sikres, at  

 også  

 lavere rangerende hestes behov tilgodeses.
 Arbejdsgruppen har drøftet, hvilke mindstekrav der skal  

 stilles til bygningen i de tilfælde, hvor der i overensstemmelse med det i  

 afsnit 7.1.6. anførte skal være husningsmulighed på folden.
 Arbejdsgruppen har i den forbindelse fundet, at det skal  

 være et krav, at bygningen placeres på et sted med tilstrækkelig afvanding,  

 således at det også i perioder med vådt vejr eller frost er sikkert at færdes  

 for hestene.
 For så vidt angår størrelsen af bygningen skal alle hestene  

 kunne ligge ned i bygningen samtidig under hensyntagen til hesteflokkens  

 hierarkiske opbygning og det deraf følgende »afstandskrav« mellem hestene.  

 Bygningens areal skal således efter arbejdsgruppens opfattelse svare til  

 minimumsarealet ved hold af heste i gruppeopstaldning.
 Der henvises til kapitel IV, afsnit 4 i arbejdsgruppens rapport.
7.2. Justitsministeriets overvejelser 7.2.1.  

  

 Justitsministeriet lægger til grund, at arbejdsgruppen har anset det for  

 veldokumenteret, at ophold på fold har stor betydning for hestes velfærd,  

 samt  

 at et dagligt frit ophold på fold må anses for meget væsentligt for hestens  

 velfærd og sundhed - gerne et foldophold på mindst to timer ad gangen, når  

 forholdene tillader det.
Justitsministeriet har i den forbindelse noteret sig de  

 modhensyn og synspunkter, som arbejdsgruppen har peget på i forbindelse med  

 sine overvejelser om hestes adgang til fold.
Særligt er Justitsministeriet  

 opmærksom på, at et krav om, at alle heste i et hestehold skal have et  

 dagligt  

 frit ophold på fold, vil kunne have betydning for en række hestehold, som i  

 dag  

 ikke råder over tilstrækkelig foldkapacitet til at opfylde et sådant krav.
Justitsministeriet kan endvidere tilslutte sig  

 arbejdsgruppens opfattelse af, at en forudsætning for at opfylde hestes  

 fysiologiske og adfærdsmæssige behov for ophold på fold er, at folden er  

 hensigtsmæssigt  

 indrettet.
Dette indebærer, at folden skal have en størrelse, så hestene får  

 opfyldt  

 deres behov for bevægelse, og så risikoen for skader minimeres ved, at  

 hestene  

 har mulighed for at undvige hinanden.
Efter en samlet vurdering af navnlig hestenes  

 velfærdsmæssige behov sammenholdt med de modhensyn og synspunkter i øvrigt,  

 som  

 gør sig gældende i den forbindelse, jf. afsnit 7.1.4. ovenfor, kan  

 Justitsministeriet tilslutte sig arbejdsgruppens forslag vedrørende  

 muligheden  

 for foldophold, som er kommet til udtryk i § 17 i arbejdsgruppens  

 lovudkast.
Justitsministeriet foreslår således, at der i ethvert hestehold  

 skal  

 være adgang til en fold, som skal have et areal på mindst 800 m2,  

 hvoraf den korteste side skal være mindst 20 meter.
Benyttes folden af mere  

 end  

 fire heste på samme tid, foreslås det, at dette arealkrav forøges med 200  

 m2  

 pr. hest.
Desuden må en fold ikke benyttes af mere end i alt 20 heste.
Består  

 et hestehold af mere end 20 heste, må der således etableres et yderligere  

 antal  

 folde.
 Desuden er Justitsministeriet enig i arbejdsgruppens  

 forslag om, at der indføres krav om, at heste mindst to timer fem dage om  

 ugen  

 skal motioneres eller gives fri bevægelse på fold, medmindre veterinære eller  

 vejrmæssige forhold taler afgørende herimod, og at der for ethvert hestehold  

 skal være en plan for, hvornår de enkelte heste kommer på fold.
 Af de grunde, som er anført ovenfor i afsnit 4, foreslår  

 Justitsministeriet, at der knyttes en overgangsordning på otte år til disse  

 forslag vedrørende fold, dvs. at kravet først gælder for eksisterende  

 hestehold  

 fra den 1. januar 2016.
 7.2.2.  

  

 Justitsministeriet kan endelig tilslutte sig arbejdsgruppens forslag for så  

 vidt angår heste, som går ude i mere end 12 timer i døgnet, som er baseret på  

 Dyreværnsrådets og Det Veterinære Sundhedsråds fælles udtalelse af 14.  

 december  

 2001 om udendørs hold af dyr i vinterperioden og i perioder med  

 vinterlignende  

 vejr samt Dyreværnsrådets udtalelse af 17. januar 2005 vedrørende forståelsen  

 af udtrykkene »vinterperioden« og »perioder med vinterlignende vejr«.
På denne baggrund  

 foreslår Justitsministeriet, at  

 den  

 ansvarlige for et hestehold skal sikre,  

 at heste, som går ude i  

 vinterperioden og i perioder med vinterlignende vejr, kun er ude i mere end  

 12  

 timer i døgnet, hvis de har udviklet et kraftigt og tæt hårlag og er ved godt  

 huld og har adgang til læskur eller bygning, hvor alle dyr samtidig kan hvile  

 på et tørt, strøet leje.
Læskur eller  

 bygning skal placeres på et sted med tilstrækkelig afvanding.
 Justitsministeriet er endvidere enig i arbejdsgruppens  

 forslag om, at gulvarealet i det læskur eller den bygning, som heste, der går  

 ude i mere end 12 timer i døgnet, skal have adgang til, skal opfylde  

 arealkravene, der foreslås for så vidt angår gruppeopstaldning af heste, jf.  

 lovforslagets  

 § 8.
 Der henvises til §§ 16-20 og § 36, stk. 3, i  

 lovforslaget, som i det væsentlige svarer til §§ 17-20 i arbejdsgruppens  

 rapport.
8. Tilsyn 8.1 Arbejdsgruppens overvejelser 8.1.1.  

  

 Heste skal  

 i henhold til dyreværnslovens § 2 behandles omsorgsfuldt under  

 hensyntagen  

 til hestens fysiologiske, adfærdsmæssige og sundhedsmæssige behov.
Som følge  

 heraf bør den ansvarlige ligeledes undergive hesten tilsyn, idet  

 tilsynspligten  

 må anses som en del af omsorgspligten efter § 2. Ved at føre tilsyn med  

 hesten vil det være muligt straks at observere, om hesten er syg, mangler  

 vand  

 og foder, og om hesten er kommet til skade.
 Arbejdsgruppen har fundet, at tilsynsforpligtelsen - i  

 overensstemmelse med dyreværnslovens § 3 - består i to dele:  

 Tilsynsforpligtelsen omfatter dels den ansvarliges forpligtelse til selv at  

 føre tilsyn med hesteholdet (det interne tilsyn), dels professionelles  

 (dyrlæger, fødevaremyndighederne mv.) tilsyn med hesteholdet (det eksterne  

 tilsyn).
 Det har været arbejdsgruppens opfattelse, at tilsynet med  

 hestehold fortsat skal bestå både af den ansvarliges forpligtelse til selv at  

 føre tilsyn med hesteholdet (det interne tilsyn) og af professionelles tilsyn  

 med hesteholdet (det eksterne tilsyn), dog således at tilsynsforpligtelsen  

 skærpes i forhold til de gældende regler i dyreværnsloven.
8.1.2.  

  

 Det følger  

 af dyreværnslovens § 3, stk. 3, at enhver, der holder dyr, skal  

 sørge  

 for, at dyret tilses mindst en gang om dagen.
Dette krav om dagligt tilsyn  

 omfatter dog ikke fritgående dyr på græs eller lignende, som alene skal  

 tilses  

 jævnligt.
Bestemmelsen omfatter eksempelvis ekstensive dyrehold på  

 græsarealer,  

 herunder marskarealer, engarealer og skovarealer, dvs. dyr som er udegående  

 hele døgnet.
I Danmark er folde af meget varierende kvalitet, og derfor er  

 der et stort antal folde, hvor det er nødvendigt med mindst ét dagligt tilsyn  

 for at sikre hestene på folden tilstrækkelig vand og foder samt sikre, at der  

 ikke er opstået skader eller sygdom.
Derfor har det efter arbejdsgruppens  

 opfattelse  

 været nødvendigt, at ikke alene opstaldede heste, men også heste på fold  

 tilses  

 mindst én gang dagligt.
Alle heste, uanset om de er på fold eller er  

 opstaldet,  

 bør således tilses minimum én gang dagligt for at sikre, at hestene er raske,  

 at de ikke er kommet til skade, at de har tilstrækkeligt vand og foder,  

 og at de har adgang til et tørt,  

 velstrøet leje.
 Det har været arbejdsgruppens opfattelse, at det daglige  

 tilsyn af heste skal fortolkes i overensstemmelse med dyreværnslovens  

 § 2,  

 hvilket indebærer at den ansvarlige ved tilsynet skal sikre sig, at hesten  

 behandles omsorgsfuldt, herunder at hesten huses, fodres, vandes og passes  

 under hensyntagen til dens behov.
Arbejdsgruppen har desuden fundet, at såfremt der  

 konstateres sygdom eller tilskadekomst, skal den tilsynsførende sikre, at  

 hesten om fornødent  

 isoleres og  

 pleje iværksættes.
Hvis lidelsen er alvorlig eller hesten ikke hurtigt  

 bedres,  

 skal en dyrlæge straks tilkaldes.
8.1.3.  

  

 Efter  

 dyreværnslovens § 3, stk. 4, skal enhver, der erhvervsmæssigt  

 holder  

 dyr, sørge for, at dyreholdet tilses af en dyrlæge mindst en gang årligt.  

 Ansvaret for at tilkalde dyrlægen påhviler den, der erhvervsmæssigt holder  

 dyr.  

 Det blev i forbindelse med Folketingets behandling af forslaget til § 3,  

 stk. 4, påpeget af justitsministeren, jf.
Folketingstidende 1990-91, 2.  

 samling, Forhandlingerne, sp. 6854, at forpligtelsen til at lade dyreholdet  

 tilse af en dyrlæge mindst en gang årligt ikke indebar, at dyrlægen behøver  

 at  

 komme ekstraordinært, men en opfyldelse af bestemmelsen måtte forudsætte, at  

 dyrlægen mindst én gang årligt foretager en sådan gennemgang af bedriften, at  

 man med rimelighed kan tale om, at hele dyreholdet er blevet tilset.  

 Endvidere  

 bemærkede justitsministeren, at det er ejerens forpligtelse at sørge for, at  

 der sker et sådant tilkald en gang om året - om det så er i forbindelse med  

 en  

 konkret begivenhed, der gør, at dyrlægen i forvejen er på gården, eller der  

 er  

 tale om specielt tilkald - det er noget, der må afgøres i den konkrete  

 situation.
Arbejdsgruppen har fundet, at det skal være et krav, at  

 enhver, der erhvervsmæssigt holder heste, skal sørge for, at hesteholdet  

 tilses  

 af en dyrlæge mindst en gang årligt.
Tilsynet skal foretages med henblik på  

 at  

 sikre, at kravene efter udkastet til lov om hold af heste, dyreværnsloven mv.  

 er opfyldt i det enkelte hestehold.
 Ved erhvervsmæssigt hold af heste forstås eksempelvis  

 stutterier, hingstestationer, træningsstalde, dyreparker, hestehandlere,  

 hesteinternater, rideskoler, hestepensioner, hesteudlejning, hestevognskørsel  

 (studenterkørsel, kapervogne mv.), heste i zoologiske haver mv.
For så vidt angår formkravet til selve tilsynet har  

 arbejdsgruppen fundet, at dette skal udføres svarende til den tilsvarende  

 bestemmelse om dyrlægetilsyn efter dyreværnslovens § 3, stk. 4. Den  

 ansvarlige for hesteholdet skal således kunne dokumentere, at en dyrlæge har  

 været tilkaldt til dyreholdet mindst en gang om året.
Det er ikke et krav, at  

 dyrlægen tilkaldes alene med henblik på at foretage en egentlig gennemgang af  

 hesteholdet.
Det er således tilstrækkeligt, at den ansvarlige kan  

 dokumentere,  

 at en dyrlæge har haft lejlighed til at gøre sig bekendt med forholdene i  

 hesteholdet, f.eks. i forbindelse med at dyrlægen har været tilkaldt med  

 henblik på  

 sygdomsbehandling.
Det  

 har været arbejdsgruppens opfattelse,  

 at  

 et årligt dyrlægetilsyn af hesteholdet kombineret med dyrlægens forpligtelse  

 efter dyreværnslovens § 20 til at anmelde uforsvarlig behandling af dyr  

 vil være et værdifuldt bidrag til at imødegå  

 dyreværnsmæssigt uforsvarlige forhold i dyreholdet.
Tilsynet skal foretages af privatpraktiserende dyrlæger, og  

 dyrlægerne pålægges derved et ret vidtgående ansvar for, at forholdene er i  

 orden.
Det skal i den forbindelse bemærkes, at  

 dyrlægerne i givet fald forpligtes til at påtale ukorrekte forhold  

 over for den ansvarlige  

 for  

 dyreholdet, hvilket kan have betydning for dyrlægernes fortsatte relationer  

 til  

 deres kunder.
 Der henvises til kapitel IV, afsnit 5 i arbejdsgruppens  

 rapport.
8.2. Justitsministeriets overvejelser Justitsministeriet er enig med arbejdsgruppen i, at pligten  

 til at føre tilsyn med hestehold må anses som en del af kravet i  

 dyreværnslovens § 2, hvorefter dyr skal behandles omsorgsfuldt under  

 hensyntagen til hestens fysiologiske, adfærdsmæssige og sundhedsmæssige  

 behov.  

 Under hensyntagen til den varierende kvalitet af folde i Danmark og i lyset  

 af  

 det generelle velfærdsmæssige hensyn til hesten finder Justitsministeriet, at  

 der - som foreslået af arbejdsgruppen - er behov for, at heste såvel på stald  

 som på fold skal tilses mindst en gang om dagen.
 Endvidere kan Justitsministeriet tilslutte sig  

 arbejdsgruppens forslag om, at enhver, der erhvervsmæssigt holder heste, skal  

 sørge for, at hesteholdet tilses af en dyrlæge mindst en gang årligt, samt at  

 dyrlægen ved dette tilsyn skal sikre, at reglerne i dette lovforslag,  

 dyreværnsloven mv. er opfyldt i det enkelte hestehold.
I lighed med arbejdsgruppen finder Justitsministeriet, at  

 det er tilstrækkeligt, at den ansvarlige for hesteholdet kan dokumentere, at  

 en  

 dyrlæge har været tilkaldt til dyreholdet mindst en gang om året, og at  

 dyrlægen  

 har haft lejlighed til at gøre sig bekendt med forholdene i hesteholdet.
Der  

 er  

 efter Justitsministeriets vurdering således ikke tilstrækkeligt grundlag for  

 at  

 stille krav om, at der skal tilkaldes en dyrlæge alene med henblik på at  

 tilse,  

 om hesteholdet lever op til reglerne i dette lovforslag.
Det tilføjes, at det årlige dyrlægetilsyn suppleres af  

 stikprøvekontrollen efter bekendtgørelsen om stikprøvekontrol af landbrugsdyr  

 og heste, som ikke holdes med henblik på landbrugsmæssige formål.
Det følger  

 heraf, at fødevareregionerne skal udføre stikprøvekontrol af hestes velfærd i  

 mindst 5 procent af alle besætninger med mindst 10 heste.
Kontrollen omfatter  

 alle heste, herunder såvel heste, der holdes til landbrugsmæssige formål, som  

 heste der holdes på rideskoler mv.
Kontrollen gennemføres uanmeldt, og  

 udpegning til kontrol skal tillige i størst muligt omfang være baseret på  

 risikoparametre.
Endelig er Justitsministeriet enig med arbejdsgruppen i, at  

 der indføres krav om, at den ansvarlige for hesteholdet i tilfælde af sygdom  

 eller tilskadekomst skal sikre, at hesten om fornødent isoleres, og at pleje  

 iværksættes.
Ved alvorlig lidelse eller hvis hesten ikke hurtigt bedres, skal  

 en dyrlæge straks tilkaldes.
 Der henvises til lovforslagets §§ 23 og 24, der svarer  

 til §§ 23 og 24 i arbejdsgruppens lovudkast.
9. Fodring og vanding 9.1. Arbejdsgruppens overvejelser 9.1.1.  

  

 Både  

 sammensætningen af hestes foder og den måde, som der fodres på, er af  

 afgørende  

 betydning for hestens sundhed og velfærd.
Heste foretrækker  

 som andre flokdyr at æde sammen.  

 Om sommeren består føden under  

 naturlige forhold overvejende af græsser, mens hesten om vinteren ligeledes  

 kan  

 æde  

 grene, rødder, bark og træ.  

 Hestens fordøjelse er indrettet til at indtage føde med et lavt  

 næringsindhold  

 i små mængder  

 ad gangen.
Fritlevende heste  

 bruger således  

 14-16 timer i  

 døgnet  

 på fødeindtagelse  

 og faster aldrig mere  

 end højst 3-4 timer ad gangen.
Hestens naturlige foder kan således karakteriseres som  

 strukturfoder med et forholdsvis højt indhold af fordøjelige fibre.
Den  

 ideelle  

 fodring - alene vurderet ud fra hestens fordøjelsesanatomi og fysiologi - vil  

 være, at hestens energi- og næringsstofbehov udelukkende dækkes via  

 strukturfoder.
Den kontinuerlige foderoptagelse hos hesten er nødvendig,  

 fordi  

 mavens volumen er relativ lille i forhold til hestens størrelse og kropsvægt  

 og  

 foderets lave næringsindhold.
Når hesten anvendes som brugshest, er energibehovet oftest  

 øget, og samtidig er mulighederne for at dække energibehovet via afgræsning  

 nedsat.
Menneskets brug af hesten har derfor nødvendiggjort brug af andet og  

 mere foder - krybbefoderet.
I de tilfælde, hvor strukturfoderet ikke dækker  

 hestens energi- og næringsstofbehov, er det nødvendigt også at fodre med  

 krybbefoder.
 Det har været arbejdsgruppens erfaring, at mange heste  

 hvert år bliver syge eller mistrives på grund af fodringsrelaterede  

 problemer,  

 som skyldes manglende viden om - eller misforstået  

 hensyntagen til - hestens behov og den korrekte balance mellem  

 strukturfoder og krybbefoder.
9.1.2.  

  

 Fodring tjener to formål.
For det første skal foderet forsyne  

 hesten med den korrekte mængde energi, protein, mineraler og vitaminer samt  

 struktur  

 til sikring af en  

 sund  

 mave-tarmfunktion.  

 For det andet skal  

 foderet  

 tilfredsstille hestens naturlige ædeadfærd,  

 og det er derfor vigtigt, at en vis del  

 af  

 foderet består af  

 strukturfoder  

 frem for kraftfoder.
 Skal en hest have dækket sit behov for strukturfoder, viser  

 både forskning og årelange praktiske erfaringer, at den skal indtage en  

 fodermængde, der i tørstof svarer til minimum 2 pct. af sin legemsvægt/døgn,  

 idet der dog er forskelle fra hest til hest.
Tørstof svarende til minimum 1,0 pct. af hestens legemsvægt  

 skal udgøres af strukturfoder.
Resten kan udgøres af det såkaldte  

 krybbefoder,  

 som kan bestå af f.eks. kornprodukter, forarbejdede græsmarksprodukter,  

 melasse  

 mv.
Krybbefoderet kan aldrig erstatte strukturfoder i fordøjelsesmæssig  

 sammenhæng.
Anvendes disse få regler, skal en hest som udgangspunkt  

 dagligt have minimum  

 1,2 kg almindeligt  

 dansk hø pr. 100 kg hest eller ca. 2 kg almindeligt dansk wraphø pr. 100 kg  

 hest.
Ved denne minimumstildeling af strukturfoder mindskes hyppigheden af  

 fordøjelsesproblemer og fordøjelsessygdomme betragteligt, forudsat at  

 strukturfoderets  

 hygiejniske kvalitet er i orden.
Når hesten vokser, er drægtig, diegivende og/eller trænes,  

 kan strukturfoder alene imidlertid sjældent dække behovet for energi og  

 næringsstoffer.
Derfor er krybbefodring oftest et nødvendigt supplement til  

 disse heste.
Ved optimering af krybberationerne anbefales det, at  

 stivelsesindholdet er minimalt, samt at indholdet af fordøjelige fibre er  

 maksimalt  

 - uanset hestens brug og fysiologiske status.
I praksis er der store forskelle i den enkelte hests behov  

 for foder.
Eksempelvis kan føl, plage og visse racer optage op til 3 pct. af  

 deres legemsvægt i tørstof pr. dag.
Nogle heste har et meget stort behov for  

 kontinuerlig fødeindtagelse, og de stresses, hvis de hindres i denne adfærd.  

 I  

 den praktiske foderplanlægning skal der derfor tages højde både for det  

 enkelte  

 dyrs ædeadfærd og behov som følge af hestens særlige fordøjelsesfysiologi.
Træningsformen og varigheden heraf er ligeledes af stor  

 betydning for både energi- og næringsstofbehov.
Eksempelvis er  

 væddeløbshestens  

 præstation kortvarig og intens, mens distancehesten skal præstere over et  

 forløb på mange timer, og foderet skal sammensættes på denne baggrund.
 Heste, der går meget ude i vinterhalvåret, har et øget  

 energibehov til vedligehold pga. varmetab i forhold til heste, der enten er  

 på  

 stald eller er iklædt dækken, hvorved varmetabet begrænses.
9.1.3.  

  

 Hestens  

 vandbehov varierer afhængig af dens fysiologiske status, aktivitetsniveau,  

 miljøtemperatur og luftfugtighed.
For at opretholde væskebalancen drikker  

 hesten  

 typisk 5-10 pct. af sin legemsvægt dagligt.
Diegivende hopper, opdræt og  

 heste  

 der sveder har et forholdsmæssigt større vandbehov end øvrige heste.
Hesten foretrækker at drikke fra vandkilder med frit  

 vandspejl frem for at drikke af en vandkop.
På stald anvendes oftest  

 vandkopper, som bør give mindst 8 liter vand pr. minut, idet hesten ikke  

 kompenserer for langsomt vandtilløb ved at bruge mere tid på vandindtagelse.
9.1.4.  

  

 Strukturfoderet skal forsyne hesten med den nødvendige mængde fordøjelige  

 fibre  

 til sikring af en sund mave-tarmfunktion samt tilfredsstille dens naturlige  

 ædeadfærd.
Krybbefoderets primære funktion er at dække de behov, som ikke  

 dækkes af strukturfoderet, dvs. primært energi, protein, mineraler og  

 vitaminer.
 Erfaringer og forskning viser, at mange heste ikke får  

 tilstrækkeligt strukturfoder, at mange heste får fordøjelsesrelaterede  

 sygdomme  

 forårsaget af dårlig fodersammensætning, at føl, ungheste og drægtige hopper  

 kan være underforsynet med mineraler, og at mange heste og ponyer får tildelt  

 for meget energi, således at de bliver overvægtige med øget risiko for  

 stofskiftesygdomme, forfangenhed, mavesår mv.
Arbejdsgruppen har fundet, at dyreværnslovens § 2  

 klart betoner, at hesten skal fodres og vandes under hensyntagen til hestens  

 fysiologiske, adfærdsmæssige og sundhedsmæssige behov.
Efter arbejdsgruppens  

 opfattelse er der derfor behov for en indsats med henblik på at påvirke og  

 ændre hesteejernes valg af foder til deres heste, således at foderet i højere  

 grad tilgodeser hestenes faktiske behov.
På denne baggrund skal der efter  

 arbejdsgruppens opfattelse stilles krav om, at heste skal tildeles  

 tilstrækkeligt strukturfoder.
Arbejdsgruppen har drøftet, om der ud over bestemmelsen i  

 dyreværnslovens § 2 er behov for at fastsætte specifikke krav om hestes  

 adgang til frisk drikkevand.
Arbejdsgruppen har i den forbindelse fundet, at  

 heste skal have fri adgang til frisk drikkevand hele døgnet såvel på stald  

 som  

 på fold.
Dette gælder dog ikke ved kortere ophold på fold.
 Der henvises til kapitel IV, afsnit 6 i arbejdsgruppens  

 rapport.
9.2. Justitsministeriets overvejelser Efter dyreværnslovens § 2 skal enhver, der holder dyr,  

 sørge for, at de behandles omsorgsfuldt, herunder at de bl.a. fodres og  

 vandes  

 under hensyntagen til deres fysiologiske, adfærdsmæssige og sundhedsmæssige  

 behov i overensstemmelse med anerkendte praktiske og videnskabelige  

 erfaringer.  

 Det følger således direkte af dyreværnsloven, at heste skal fodres og vandes  

 i  

 overensstemmelse med deres behov.
Justitsministeriet har noteret sig, at det er  

 arbejdsgruppens erfaring, at mange heste bliver syge eller mistrives som  

 følge  

 af fodring, som skyldes manglende viden om eller fejlagtig fodring samt den  

 korrekte balance mellem strukturfoder og krybbefoder.
I den forbindelse har  

 arbejdsgruppen påpeget, at mange heste ikke får dækket deres behov for  

 strukturfoder i tilstrækkeligt omfang.
På denne baggrund kan Justitsministeriet tilslutte sig  

 arbejdsgruppens vurdering, hvorefter det er nødvendigt at stille yderligere  

 krav til fodring af heste med henblik på at sikre, at foderet i  

 tilstrækkeligt  

 omfang tilgodeser hestenes faktiske behov.
Der foreslås således i  

 overensstemmelse hermed et krav om, at hestes foderration skal indeholde  

 tilstrækkeligt strukturfoder.
Desuden er Justitsministeriet enig i arbejdsgruppens  

 forslag om, at heste skal have fri adgang til frisk drikkevand såvel på  

 stald,  

 som på fold.
Kravet gælder dog ikke ved kortere ophold på fold indtil fire  

 timer.
 Der henvises til §§ 21 og 22 i lovforslaget, som med  

 enkelte lovtekniske ændringer svarer til §§ 21 og 22 i arbejdsgruppens  

 lovudkast.
10. Opdræt og særlige forhold vedrørende  

 foling, føl og plage 10.1. Arbejdsgruppens overvejelser Avl og opdræt af heste finder sted både hos lægfolk og hos  

 professionelle opdrættere.
Typisk er det på en landbrugsejendom, fordi plads  

 og  

 gode græsningsmuligheder er en nødvendighed.
Undersøgelser viser, at mange adfærdsforstyrrelser  

 påbegyndes allerede i fravænningsperioden, samt at fravænningsmetoden har  

 større betydning end føllets alder på tidspunktet for fravænningen.  

 Undersøgelser viser desuden, at føllet stresses mindst, hvis føllet fravænnes  

 sammen med andre føl gradvist, gerne over en uge eller længere, hvor føllet i  

 starten kan lugte og se hoppen.
Det er under alle omstændigheder vigtigt for  

 føllets  

 udvikling, at det også efter fravænningen har adgang til artsfæller.
Efter fravænning bør plagen opstaldes i grupper med andre  

 plage, idet plagens sociale færdigheder udvikles ved, at den opholder sig  

 sammen med andre heste det meste af døgnet.
Den første vinter kan plagene  

 opstaldes  

 i kønsblandede grupper, men herefter vil det være nødvendigt at kønsopdele  

 plagene for at undgå uønskede drægtigheder.
Den anden vinter vil plagene have  

 sværere ved at få grupperne til at fungere, fordi den højest rangerende plag  

 ofte vil udvise aggressiv adfærd og tyrannisere de øvrige plage.
Da den  

 næstrangerende  

 typisk vil overtage den højst rangerende hests rolle, hvis den højst  

 rangerende  

 plag flyttes, vil dette sjældent løse problemet.
Alternativt kan gruppen  

 tilføres  

 en ældre hest, hvilket vil skabe en naturlig leder.
Ved opstaldning af  

 grupper  

 af plage bør det sikres, at lavere rangerende kan undvige den dominerende  

 plag.
Efter arbejdsgruppens opfattelse er det af stor betydning  

 for udviklingen af føl og plages sociale færdigheder og generelle udvikling,  

 at  

 de opholder sig sammen med artsfæller.
På denne baggrund har arbejdsgruppen  

 fundet, at det skal være et krav, at føl og plage indtil de er to år gamle  

 skal  

 på fold sammen med artsfæller, om muligt sammen med andre føl og plage.
 Der henvises til kapitel IV, afsnit 7 i arbejdsgruppens  

 rapport.
10.2. Justitsministeriets overvejelser Justitsministeriet er enig i arbejdsgruppens forslag om, at  

 det skal være et krav, at føl og plage, indtil de er to år gamle, skal være  

 sammen  

 med artsfæller, når de er på fold, medmindre veterinære forhold taler  

 afgørende  

 herimod.
Om muligt bør føl og plage på fold sammen med andre føl og plage.  

 Formålet hermed er således at sikre, at føl og plages sociale færdigheder og  

 generelle udvikling styrkes.
Bestemmelsen giver mulighed for at undtage fra  

 kravet, såfremt veterinære forhold taler afgørende herfor, f.eks. hvis heste,  

 der er blevet tidligt kønsmodne, forsøger at skade andre føl og plage under  

 opholdet  

 på folden.
 Der henvises til lovforslagets § 17, stk. 3, der  

 med enkelte ændringer, herunder af lovteknisk karakter, svarer til § 18  

 i  

 arbejdsgruppens lovudkast.
 11. Ibrugtagning og træning; træningsmetoder  

 og hjælpemidler mv.
11.1. Arbejdsgruppens overvejelser 11.1.1.  

  

 Hestens  

 anvendelse som transportmiddel og trækkraft var tidligere en forudsætning for  

 samfundets trivsel og udvikling, og som et naturligt led heri blev hesten  

 oplært til at beherske en række discipliner.
Hesten er også i dag et  

 brugsdyr,  

 men den viden, som tidligere var allemandseje med hensyn til uddannelse, brug  

 og almindelig omgang med hesten, er i dag betydeligt reduceret, og det er  

 derfor i højere grad nødvendigt at oplære hesten til at forstå og adlyde  

 visse  

 grundlæggende ordrer.
Mange brugere af hesten er nybegyndere, og der er efter  

 arbejdsgruppens opfattelse i høj grad brug for viden og uddannelse for, at  

 samarbejdet mellem hesten og mennesker skal kunne lykkes, dels så hesten ikke  

 lider overlast, og dels så mennesker ikke kommer til skade.
Hesten er fra naturens side et flokdyr, men hesten er  

 oftest alene, når den bliver brugt.
Kendskab til hestens naturlige  

 reaktionsmønster er derfor også en betingelse for at kunne gøre brug af  

 hestens  

 potentiale.
Hertil kommer, at forholdet mellem hest og mennesker har  

 stor betydning for hestens velfærd og adfærd.
Forkert behandling af hesten  

 kan  

 medføre, at hesten bliver frygtsom og dermed stresset og mere udsat for  

 sygdomme.
Frygtsomme heste er desuden mere tilbøjelige til at reagere til  

 fare  

 for mennesker.
Den daglige omgang med heste bør derfor foregå på en måde,  

 så unødig stress undgås.
En del stress kan undgås ved at lade hesten have  

 social kontakt med andre heste.
Hertil kommer, at hesten er mere modtagelig  

 for  

 at lære - f.eks. at stå stille i forbindelse med hovpleje - når den har  

 social  

 kontakt med artsfæller.
Der er dog mange situationer, hvor hesten skal kunne  

 være alene.
Eksempelvis er hesten typisk alene ved almindelig brug,  

 behandling,  

 transport mv., og hesten skal derfor gradvist og under opsyn oplæres til at  

 kunne være alene, da dette er en forudsætning for brug af hesten.
Hesten skal  

 således acceptere at blive taget ud af flokken med henblik på brug.
Enhver form for træning og brug af hesten foregår lettest  

 og med bedst resultat ved positiv motivering frem for tvang og afstraffelse.  

 Træning af den unge hest bør ske ved tilvænning og motivation med  

 udgangspunkt  

 i hestens naturlige adfærd, og desuden bør hesten allerede som føl lære at  

 omgås mennesker og andre heste, så hesten derved får tillid og et harmonisk  

 forhold til såvel mennesker som andre heste.
Selve træningen af hesten skal  

 tilpasses hestens alder samt hestens fysiske og psykiske kapacitet.
Opdragelsen af føllet bør begynde, når det er få dage  

 gammelt.
Det bør således vænnes til omgang med mennesker, at blive berørt, få  

 løftet ben mv., og senest  

 når føllet  

 er ca. 1 uge gammelt, bør det vænnes til grime.
Føl og ungheste bør vænnes til håndtering og det udstyr,  

 som skal benyttes på hesten, f.eks. grime, på et tidligt tidspunkt, ligesom  

 ungheste skal vænnes til trense, saddel og sele.
Håndteringen bør holdes ved  

 lige, men håndteringen skal dog ske på en måde, så forbindelsen mellem hoppe  

 og  

 føl ikke forstyrres.
Opdragelse og håndtering af hesten kræver tid, omtanke  

 og  

 konsekvens, idet hesten ved entydige gentagelser er god til at lære og føler  

 sig tryg ved diverse tilkendegivelser fra hesteejeren.
Tilvænning til opbinding bør foregå inden for føllets  

 første måneder, da risikoen for skader på dyr og mennesker er mindre, hvis  

 dyret er lettere at håndtere.
Indtil føllet har lært at stå bundet, bør  

 opbinding ske under konstant opsyn med et reb, der kan give efter (dog uden  

 at  

 knække), ved at binde føllet eller ved at sno rebet om inventar og holde i  

 rebet, indtil føllet har lært at stå bundet.
Formålet er at lære føllet, at  

 det  

 er mere behageligt at stå med et løst reb end med et stramt reb.
 Når føllet har lært at stå bundet uden at rykke tilbage,  

 bør det også lære at blive berørt/håndteret fra alle sider, mens det står  

 bundet, og det bør lære at flytte sig for tryk.
Princippet for indlæring vil være det samme, hvis hesten er  

 ældre, idet en voksen hest dog besidder væsentlig flere kræfter.
I denne  

 situation anbefales at bruge halsrem, da det er vigtigt, at hesten ikke  

 slipper  

 fri under indlæringen, da den så får lært at rykke tilbage i stedet for at  

 lære  

 at stå bundet.
Hesten bør bindes med en knude, der nemt kan løsnes, eller med  

 en sikkerhedshage.
Der er inden for de forskellige dele af hestesporten  

 forskellige traditioner for, hvornår heste tages i brug inden for de  

 forskellige  

 kategorier af heste.
Inden for de forskellige kategorier er der stor  

 variation  

 i alder ved ibrugtagning, og der tages ofte individuelle hensyn, således at  

 heste, der er i kraftig vækst, ikke sættes i træning.
Der er dog megen  

 diskussion i hestekredse om, hvorvidt (for) tidlig ibrugtagning skader  

 hestenes  

 holdbarhed, men der er ikke lavet mange undersøgelser på området.
I flere udenlandske undersøgelser er der set på effekten af  

 forskellige træningsprogrammer eller træning kontra ikke-træning, men ikke på  

 effekten af træning påbegyndt ved forskellig alder.
Fysisk træning påvirker  

 hestenes bevægeapparat, og muskler, sener og knogler kræver tilvænning til  

 træning.
Denne tilvænningsperiode er  

 umiddelbart  

 uafhængig af hestens alder ved ibrugtagning.
Der er desuden lavet flere sygdomsstudier, hvor man har set  

 på risikofaktorerne i forbindelse med skader på og uheld med hestene.  

 Undersøgelser med fokus på 2-års væddeløbsheste har dog fundet en høj  

 frekvens  

 af skader hos disse heste i deres første løbssæson.
Flere undersøgelser peger  

 dog også på, at træningsmetoden - herunder træningsintensiteten - er den  

 største risikofaktor.
Ved deltagelse i konkurrencer skal hesten i sin uddannelse  

 og i dens fysiske og psykiske udvikling være på et niveau svarende til  

 konkurrencens  

 niveau.
Ved selve konkurrencen skal rytteren demonstrere sin ridemæssige  

 kunnen, kendskab til hestens evner, uddannelsesgrad og præstationsformåen,  

 ligesom hestens uddannelsesmæssige stadie og potentiale for videre uddannelse  

 skal demonstreres.
 Ved udvælgelse af heste til avl kan der eksempelvis lægges  

 vægt på hestens biomekanik - dvs. hestens fysiske kapacitet, dens evne til at  

 omsætte energi til bevægelse og dens evne til at koordinere og kontrollere  

 disse bevægelser - holdbarhed, temperament og eksteriør.
11.1.2.  

  

 Arbejdsgruppen har fundet, at det er af afgørende betydning, at den daglige  

 omgang med hesten sker på en måde, så unødig stress for hesten undgås.
Hesten  

 skal bl.a. lære at være tryg ved og have tillid til mennesker og andre heste.  

 Henset til at hesten er et stort og stærkt dyr, er det vigtigt, at hesten  

 lærer  

 nogle basale discipliner som at blive håndteret, få løftet ben mv.
Som nævnt i afsnit 6.1.3. har arbejdsgruppen fundet, at der  

 skal indføres et forbud mod opstaldning i spiltov.
Der er dog bestemte  

 situationer, hvor hesten skal kunne stå bundet, f.eks. for at kunne modtage  

 behandling.
Heste skal derfor lære at kunne stå opbundet uden opsyn.  

 Arbejdsgruppen har således fundet, at opbinding af hesten kan være forsvarlig  

 og/eller hensigtsmæssig i kortere perioder med henblik på, at hesten skal  

 lære  

 at stå bundet.
Det samme er efter arbejdsgruppens opfattelse gældende i  

 tilfælde, hvor opbindingen af hesten er veterinært begrundet.
Arbejdsgruppen  

 har på den baggrund fundet, at der skal indføres en adgang til at lade hesten  

 stå opbundet i kortere perioder i disse tilfælde.
Hesten bør således kunne  

 stå  

 bundet uden opsyn, når den er 3 år gammel.
Opbinding af hesten med det formål  

 at lære hesten at stå opbundet skal ske under tilsyn.
Når hesten har lært at stå opbundet uden tilsyn, kan man  

 lade den stå bundet  

 i max. 2 timer  

 ad gangen uden opsyn, medmindre det drejer sig om opbinding i forbindelse med  

 transport, stævnepladser, dyrskuer mv.
Efter arbejdsgruppens opfattelse må en  

 hest i øvrigt anses for at have lært at stå bundet, når en hest kan tages ud  

 af  

 en social sammenhæng, f.eks. løsdrift, og stå bundet uden opsyn.
Hesten skal  

 kunne stå bundet uden at bevæge sig fra side til side, og den skal kunne  

 forholde sig rolig.
Den skal derudover kunne tåle, at man går til den bagfra,  

 herunder i vinkler hvor dens syn er begrænset.
Den skal også kunne tåle at  

 blive berørt langs siderne og lade mennesker færdes rundt om den, uden at den  

 flytter sig.
Endelig skal den have lært at flytte sig blot et enkelt trin til  

 siden ved et let tryk på låret.
Arbejdsgruppen har fundet, at mange hesteejere ikke har  

 tilstrækkeligt kendskab til hesten og dens velfærdsmæssige behov.
Der bør  

 således efter arbejdsgruppens opfattelse stilles krav om, at hesten skal  

 opdrages  

 og oplæres, så den kan beherske visse grundlæggende discipliner.
Føl bør  

 således vænnes til håndtering på et tidligt tidspunkt.
 Arbejdsgruppen har endvidere fundet, at der er behov for at  

 præcisere, at oplæring, træning og brug af heste skal være tilpasset hestens  

 alder, dens fysiske og psykiske kapacitet, så hesten beskyttes bedst muligt  

 mod  

 smerte, lidelse, angst, varigt men og væsentlig ulempe.
 Desuden har arbejdsgruppen fundet, at hesten alene bør  

 deltage i konkurrencer, hvis niveau svarer til hestens uddannelse og dens  

 fysiske og psykiske udvikling, så hesten ikke presses til at deltage i  

 konkurrencer over dens niveau.
 Der henvises til kapitel IV, afsnit 8 i arbejdsgruppens  

 rapport.
11.2. Justitsministeriets overvejelser Justitsministeriet kan generelt tilslutte sig  

 arbejdsgruppens synspunkter, hvorefter der er behov for, at heste kan stå  

 opbundet uden tilsyn, eksempelvis med henblik på at modtage  

 sygdomsbehandling,  

 transport, tilridning mv.
Som følge heraf foreslås det, at heste kan opbindes  

 i  

 op til to timer under tilsyn, såfremt formålet er at lære hesten at stå  

 opbundet uden tilsyn.
Når hesten har lært at stå opbundet, kan den opbindes i  

 op til to timer uden tilsyn.
Sker opbindingen i forbindelse med transport,  

 stævner, dyrskuer mv., kan opbinding dog ske i længere tid end to timer.
Efter Justitsministeriets opfattelse vil det ikke være i  

 strid med den foreslåede ordning, hvis der sker opbinding af hesten under  

 tilsyn f.eks. to timer om formiddagen og derpå to timer om eftermiddagen i de  

 tilfælde, hvor der måtte være særligt behov herfor.
Der kan eksempelvis være  

 tilfælde, hvor det er forbundet med særlige vanskeligheder at lære en hest at  

 stå opbundet, og hvor opbinding i to timer dagligt ikke skønnes  

 tilstrækkeligt.
Justitsministeriet er enig med arbejdsgruppen i, at det er  

 nødvendigt, at det i den daglige omgang med heste sikres, at unødig stress  

 for  

 hesten undgås, samt at hesten lærer at være tryg ved og have tillid til  

 mennesker og andre heste.
Hertil kommer, at hesten er et stort og stærkt dyr.  

 På denne baggrund kan Justitsministeriet tilslutte sig arbejdsgruppens  

 forslag  

 om, at heste skal oplæres til at blive håndteret i en tidlig alder.
 Endelig er Justitsministeriet enig i, at det er af stor  

 betydning for hestens velfærd, at oplæring, træning og brug af heste  

 tilpasses  

 den enkelte hest, så hestens velfærdsmæssige behov tilgodeses bedst muligt.
 Der henvises til § 5, stk. 2-4, og § 25 i  

 lovforslaget, som med enkelte lovtekniske ændringer svarer til § 6,  

 stk. 2-4,  

 og § 25 i arbejdsgruppens lovudkast.
12. Brug og misbrug af præstationsfremmende  

 midler og metoder 12.1. Arbejdsgruppens overvejelser 12.1.1.  

  

 Præstationsfremmende midler og metoder, der alene anvendes med henblik på at  

 fremme hestens præstationsevne, kan have stor betydning for de  

 velfærdsmæssige  

 forhold for hesten, idet sportshesten - ligesom topidrætsmanden - derved  

 udsættes for et konstant pres for at yde bedre.
Præstationsfremmende midler  

 og  

 metoder er således karakteriseret ved alene at have til formål at fremme  

 hestens ydeevne frem for at forebygge eller helbrede.
Arbejdsgruppen har  

 fokuseret  

 på grænsen mellem acceptable og de ikke-acceptable (eksempelvis doping)  

 præstationsfremmende metoder.
 Brug og misbrug af præstationsfremmende midler og metoder i  

 hesteholdet skal efter arbejdsgruppens opfattelse ses på følgende baggrund:
I den daglige omgang med heste er der ofte situationer,  

 hvor det i forbindelse med håndtering og indlæring er nødvendigt at benytte  

 sig  

 af visse hjælpemidler.
Alt udstyr, som er i direkte kontakt med hesten,  

 f.eks.  

 bid, trense, sadel, sele, dækken og bandager, bør være tilpasset den enkelte  

 hest og bør anvendes korrekt og vedligeholdes og til stadighed kontrolleres,  

 idet udstyr, som ikke er korrekt tilpasset, anvendes forkert eller er dårligt  

 vedligeholdt, kan medføre skader på hesten.
Udstyr som eksempelvis pisk, sporer, tøjler, tungebånd,  

 næsebånd, hjælpetøjler, glidetøjler, indspændinger, diverse former for  

 hovedtøj, hovedstænger, lukket hovedlag, ørevat, mv. kan i arbejdet med  

 hesten  

 benyttes til at hjælpe hesten til at forstå, hvad der kræves af den, og må i  

 denne  

 funktion betegnes som hjælpemidler.
Benyttes udstyret derimod med henblik på  

 at  

 tvinge hesten til præstationer, som den endnu ikke forstår eller ikke kan  

 udføre, f.eks. på grund af skader, må udstyret anses som tvangsmidler.
I  

 værste  

 fald vil anvendelsen af disse tiltag reelt være mishandling af hesten.
Mange præstations- og konkurrenceheste er meget værdifulde,  

 fordi de har gennemgået en lang og dyr træning/uddannelse, og desuden er de  

 igennem avl i besiddelse af de rette evner.
Hestenes placeringer i  

 konkurrencer  

 er en væsentlig del af dokumentationen af deres værdi og formåen.
For flere  

 trænere og for ryttere på alle niveauer er placeringen og de heraf afledte  

 sponsorbidrag  

 og pengepræmier en økonomisk forudsætning for deres indtægtsgrundlag og  

 udøvelsen af deres sport.
Endvidere er mange ryttere og andre brugere  

 særdeles  

 ambitiøse og bruger mange ressourcer på at kunne deltage i konkurrencer, som  

 afholdes på fastlagte terminer.
Dette kan være baggrunden for, at der  

 anvendes ikke-acceptable midler og  

 metoder.
Nogle brugere kompenserer for egne manglende evner eller  

 hestens manglende træning, forkerte uddannelse, manglende kunnen eller  

 hestens  

 sygdom ved at tage ikke-acceptable hjælpemidler i brug, f.eks. hårde bid,  

 hjælpetøjler, barring, pisk eller medicin.
Eksempelvis kan nævnes medicinsk  

 beroligelse af nervøse heste på en dressurbane eller anvendelse af  

 smertestillende medicin for at skjule smertevoldende lidelser, f.eks.  

 halthed.
 12.1.2.  

  

 Udstyr,  

 som anvendes på hesten, skal være tilpasset den enkelte hest og må således  

 ikke  

 påføre hesten skader.
Udstyr til træning af hesten, som benyttes til at hjælpe  

 hesten til at forstå, hvad der kræves af den, har efter arbejdsgruppens  

 opfattelse kunnet anses som hjælpemidler, der skal kunne anvendes.
Anvendes  

 udstyret derimod til at tvinge hesten til præstationer, som den endnu ikke  

 forstår  

 eller ikke kan udføre evt. på grund af skader, må udstyret anses som  

 tvangsmidler, hvilket arbejdsgruppen klart har taget afstand fra.
I den  

 daglige  

 omgang med hjælpemidler og tvangsmidler er det vigtigt, at man er opmærksom  

 på  

 forskellen mellem nødvendig brug af hjælpemidler og et decideret misbrug af  

 tvangsmidler.
I visse situationer er man nødt til at udøve tvang overfor  

 hesten, uden at det dog må have karakter af vold.
Sigtet må altid være, at  

 det  

 gavner hesten og/eller øger sikkerheden for de personer, som i den givne  

 situation har en tæt kontakt til hesten.
Her tænkes specielt på tvang i  

 forbindelse med sygdomsbehandling, f.eks. næsebrems i forbindelse med indgift  

 af olie, diverse former for lokalbedøvelser mv.
Til denne kategori af  

 tvangsmidler hører alle former for fiksering (læbe-, øre- og hudbrems) og  

 slå-/hildetøj (tov og koderemme). Arbejdsgruppen har fundet det uacceptabelt,  

 at hesten står med en næsebrems, f.eks. under opfletning/rykning af man eller  

 beskæring af alle fire hove henset til varigheden heraf.
Arbejdsgruppen har  

 kunnet anbefale, at der i stedet anvendes en tvangs- eller undersøgelsesboks,  

 hvor personer er i sikkerhed uden brug af smertevoldende tiltag overfor  

 hesten.  

 Er der behov for en længerevarende pacificering af hesten, anbefaler  

 arbejdsgruppen, at der tilkaldes en dyrlæge med henblik på medicinsk  

 pacificering af hesten.
 Arbejdsgruppen har fundet, at brugen af krybbebiderrem er  

 højst diskutabel, idet der er andre tiltag, som kan minimere krybbebidning.  

 Arbejdsgruppen har desuden fundet, at brug af slå-/hildetøj - undtagen  

 kortvarig  

 brug i forbindelse med bedækning - må anses som anvendelse af et  

 tvangsmiddel,  

 som efter arbejdsgruppens opfattelse ikke skal være tilladt.
 På denne baggrund har arbejdsgruppen fundet, at der skal  

 stilles krav om, at udstyr, som anvendes som hjælpemiddel på hesten, skal  

 være  

 tilpasset den enkelte hest og ikke må påføre hesten skader og ikke må  

 anvendes  

 som tvangsmidler.
Arbejdsgruppen har modsat sig enhver medicinering og  

 behandling (herunder kirurgisk), der har til formål at skjule  

 sygdomssymptomer,  

 således at hesten kan træne og deltage i konkurrencer.
Forbuddet mod  

 medicinering  

 og behandling omfatter dog ikke kastration.
Arbejdsgruppen har primært beskæftiget sig med doping ud  

 fra et spørgsmål om indflydelsen på hestens velfærd, idet hesten tvinges og  

 medicineres til præstationer, som den hverken fysisk eller psykisk kan klare.  

 Desuden rejser dopingproblematikken en række etiske spørgsmål, herunder hvor  

 grænsen mellem den acceptable og den ikke-acceptable brug af  

 præstationsfremmende midler går.
Arbejdsgruppen har i den forbindelse  

 påpeget,  

 at det påhviler alle brugere at holde sig orienteret om gældende regler for,  

 hvilke præstationsfremmende midler der er tilladte.
 Der henvises til kapitel IV, afsnit 9 i arbejdsgruppens  

 rapport.
12.2. Justitsministeriets overvejelser Justitsministeriet er enig med arbejdsgruppen i, at der ved  

 brug af udstyr på hesten må sondres mellem, hvordan udstyret anvendes.
På  

 denne  

 baggrund kan Justitsministeriet tilslutte sig, at udstyr, der benyttes som  

 hjælpemiddel på hesten, fortsat bør kunne anvendes, idet sådant udstyr er  

 karakteriseret ved, at det anvendes i arbejdet med hesten med henblik på at  

 hjælpe hesten til at forstå, hvad der kræves af den.
Justitsministeriet  

 finder  

 desuden, at udstyr, der anvendes som hjælpemidler, skal være tilpasset den  

 enkelte hest og ikke må påføre hesten skader, idet udstyr, som ikke er  

 tilpasset heste, kan forvolde ganske betydelige skader på hesten.
 Anvendes udstyret derimod som tvangsmiddel - det vil sige  

 til at tvinge hesten til præstationer, som den endnu ikke forstår eller ikke  

 kan udføre f.eks. på grund af skader - er Justitsministeriet enig i, at sådan  

 udstyr ikke kan anvendes.
 Endelig kan Justitsministeriet tilslutte sig  

 arbejdsgruppens forslag om, at enhver form for medicinering og behandling,  

 herunder kirurgisk behandling, som har til formål at skjule sygdomssymptomer,  

 så hesten kan træne og deltage i konkurrencer, ikke skal være tilladt.
 Der henvises til lovforslagets §§ 26 og 27, som svarer  

 til §§ 26 og 27 i arbejdsgruppens lovudkast.
13. Mærkning af heste 13.1. Arbejdsgruppens overvejelser Formålet med at mærke heste er for det første at skabe en  

 sikker identifikation af hesten bl.a.  

 i  

 forbindelse med avl, konkurrencer, medicinering og handel.
Mærkning af hesten  

 kan således sikre, at hesten ved konkurrencer starter i den rette klasse,  

 ligesom mærkning kan være medvirkende til, at en skadet hest ikke handles  

 uden  

 kendskab hertil, samt at spillere kan have tillid til hestens identitet,  

 hvilket er afgørende for totalisatoromsætningen.
For det andet kan formålet ved synbar mærkning af hesten  

 være at forsyne hesten med et varemærke.
En synbar mærkning - dvs. i form af  

 brænde- eller frysemærkning - anvendes i markedsføringsøjemed i forbindelse  

 med  

 afbildning af heste i eksempelvis blade, tidsskrifter, i TV og ved  

 konkurrencer.
Mærkning af heste kan ske ved brændemærkning, frysemærkning,  

 chip og tatovering.
I de senere år er mærkning med chip blevet mere udbredt.
Brænde- og frysemærkning foretages typisk på føl, som endnu  

 ikke er fravænnet.
Fordelen ved brænde- og frysemærkning er, at disse former  

 for mærkning er direkte synbare.
Erfaringer har vist, at disse mærker i nogle  

 tilfælde udviskes, når hesten bliver ældre, således at det bliver vanskeligt  

 eller behæftet med usikkerhed at aflæse identifikationsnummeret.
Hertil  

 kommer,  

 at der fra flere sider er udtrykt bekymring for, at disse mærkningsmetoder  

 påfører føllet smerte.
Ved brændemærkning presses rødglødende jern (700-800o  

 )  

 mod hestens hud i ca. 1 sekund, dog afhængig af hestens hudtykkelse og  

 hårvækst.
Derved ødelægges hårcellerne, så der ikke vokser hår.
Der brændes  

 ikke længere så dybt, at der fremkommer egentligt arvæv.
Ved denne  

 mærkningsform  

 præges ofte avlsforbundets logo og eventuelt cifre fra registreringsnummeret  

 på  

 hestens lår.
Ved frysemærkning nedkøles aluminiumstal i flydende  

 kvælstof (-196o  

 ), som herefter holdes fast presset mod hestens krop  

 i minimum 20-25 sekunder.
Derved påvirkes hårsækkene, så hårene bliver hvide.  

 På skimlede heste presses tallene mod hestens krop i længere tid, så der  

 opstår  

 ardannelse, der ses som sorte felter.
Ved denne mærkningsform præges hele  

 registreringsnummeret på hestens krop.
Metoden anvendes ikke længere i  

 Danmark,  

 men formentlig er flere tusinde heste fortsat mærket ved frysemærkning.
Ved mærkning med chip placeres en kapsel på ca. 1,9 x 8 mm,  

 som er kodet med et nummer, ved injektion under hestens hud eller dybere.
I  

 Danmark placeres chippen typisk midt på venstre side af hestens hals på  

 overgangen mellem muskel og spækkam.
Chippen aflæses med en scanner, der  

 holdes  

 ud for det område af hestens krop, hvor chippen forventes at befinde sig.  

 Fordelen ved chipmærkning er, at der ikke er tvivl om aflæsningen, samt at  

 chipmærkningen i dyreværnsmæssig henseende ikke anses som kontroversiel.
Det  

 skal dog bemærkes, at en hest kan være bærer af flere chips, hvilket kan  

 tænkes  

 at skabe en vis usikkerhed om identifikationen.
Ved nyere typer af chips er  

 risikoen for vandring i hestens krop minimal.
Det bemærkes, at chippen - og  

 det  

 heri indkodede identifikationsnummer - ikke er direkte synbar.
Mærkning kan endelig ske ved tatovering af et nummer på  

 indersiden af hestens læbe.
Denne form for mærkning anvendes ikke i Danmark.
Fryse-, brænde- og chipmærkning af heste foretages af  

 teknikere, som er ansat ved Landscentret Heste med reference til en dyrlæge.  

 Chipmærkning foretages desuden af dyrlæger.
Uddannelsen af teknikerne  

 varetages  

 af Landscentret Heste og er særligt tilrettelagt med henblik på chipmærkning.  

 Uddannelsen omfatter blandt andet anatomi, hygiejne og lære om hestens adfærd  

 og reaktionsmønster.
Dyreværnsrådet afgav den 6. marts 2000 en udtalelse om  

 brænde- og frysemærkning af føl.
Baggrunden for rådets udtalelse var, at  

 rådet  

 havde modtaget en række henvendelser fra privatpersoner, der var bekymrede  

 for,  

 om dyr udsættes for smerte ved brænde- og frysemærkning.
Dyreværnsrådet udtalte, at det ikke havde været muligt at  

 fremskaffe tilstrækkelig overbevisende dokumentation af føls lidelser ved  

 brænde- og frysemærkning.
Rådet fandt dog, at der er forbundet en vis grad af  

 smerte med såvel den egentlige mærkning som med den efterfølgende sårheling,  

 men  

 at forløbet ikke er forbundet med varigt mén eller væsentlig ulempe.
 Dyreværnsrådet vurderede ikke på daværende tidspunkt den  

 omtalte identifikationsmærkning som en overtrædelse af dyreværnslovens  

 § 1.  

 Da mærkningen i identifikationsøjemed ofte ikke opfylder sit formål,  

 anbefalede  

 rådet imidlertid, at brænde- og frysemærkning kun anvendes i situationer,  

 hvor  

 der ikke findes andre mindre smertefremkaldende metoder til  

 identifikationsmærkning, som f.eks. chipmærkning, samt at mærkningen i disse  

 tilfælde kun omfatter det for identifikationen absolut nødvendige.
Dansk Landbrugsrådgivning, Landscentret, Heste, har oplyst,  

 at Landscentret siden 1985 har mærket ca. 6.000-7.000 heste om året.
I 2004  

 mærkedes ca. 4.500 heste med brændemærke, mens ca. 3.200 heste mærkedes med  

 chip.
 Arbejdsgruppen har indgående drøftet spørgsmålet om  

 mærkning af hesten, herunder hvorledes hesten i givet fald skal kunne mærkes.
Arbejdsgruppen har indledningsvist fundet, at der i  

 forbindelse med bl.a. avl, medicinering, konkurrencer og handel er behov for  

 at  

 kunne identificere den enkelte hest, fordi dette grundlæggende bidrager til  

 at  

 højne hestens velfærd i kraft af, at identifikation af hesten giver mulighed  

 for at spore hesten.
På denne baggrund har arbejdsgruppen fundet, at der er  

 et  

 reelt behov for mærkning af hesten.
Arbejdsgruppen har diskuteret de enkelte metoder til  

 mærkning af hesten.
Arbejdsgruppen har i den forbindelse fundet, at en fordel  

 ved brændemærkning i forhold til chipmærkning er, at mærkningen kan aflæses  

 direkte.
Arbejdsgruppen har dog samtidig bemærket, at arbejdsgruppen er enig  

 med Dyreværnsrådet i, at det kan være vanskeligt at anvende brændemærkning i  

 identifikationsøjemed, da mærket i nogle tilfælde udviskes med tiden.
Den væsentligste fordel ved chipmærkning er, at den giver  

 mulighed for en sikker identifikation ved aflæsning af chippen med scanner.  

 Ulempen ved denne form for mærkning er imidlertid, at man ikke kan se, at  

 hesten er mærket, samt at en hest kan være bærer af flere chips, hvilket kan  

 tænkes at skabe en vis usikkerhed om identifikationen.
Desuden kan nogle  

 scannere have vanskeligt ved at aflæse visse typer chips.
Endvidere har arbejdsgruppen overvejet, hvilken  

 mærkningsmetode der er mindst smertefremkaldende.
I den forbindelse har det  

 efter en samlet vurdering været arbejdsgruppens opfattelse, at chipmærkning  

 er  

 mindst smertefremkaldende henset til, at der ved brændemærkning er forbundet  

 en  

 vis grad af smerte med såvel selve mærkningen som med den efterfølgende  

 sårheling.
Arbejdsgruppen har i forbindelse med sine overvejelser  

 inddraget det forhold, at der med henvisning til EU-reglerne herom på sigt  

 vil  

 blive indført en pligtmæssig registreringsordning i regi af Ministeriet for  

 Familie-  

 og Forbrugeranliggender.
Arbejdsgruppen har lagt til grund, at der i denne  

 forbindelse vil blive fastsat regler om, hvordan hesten skal mærkes med et  

 entydigt, livsvarigt identifikationsnummer.
Arbejdsgruppen har desuden tillagt det betydning, at  

 hesteavlerne uden at være forpligtet hertil hidtil har foretaget mærkning af  

 avlede heste, samt at antallet af chipmærkninger har været stigende i de  

 seneste år.
Hertil kommer, at der er forløbet 5 år siden, Dyreværnsrådet  

 afgav  

 sin udtalelse om brænde- og frysemærkning af føl.
 Efter en samlet vurdering har arbejdsgruppen således  

 anbefalet, at chipmærkning anvendes frem for brændemærkning, når der i  

 Danmark  

 er indført en pligtmæssig registreringsordning,  

 da det har været arbejdsgruppens opfattelse, at chipmærkning vil  

 skabe en sikrere og mere entydig registrering af heste frem for mærkning ved  

 brændemærkning.
Endvidere har arbejdsgruppen diskuteret spørgsmålet om,  

 hvem der kan foretage mærkning af hesten.
Henset til at mærkning udgør et  

 indgreb på hesten og at der er forbundet en vis grad af smerte hermed, skal  

 mærkningen ske så skånsomt for hesten som muligt.
Efter arbejdsgruppens  

 opfattelse kan dette bedst ske ved, at mærkning foretages af uddannet  

 personale.
Arbejdsgruppen har derfor fundet, at det skal være et krav, at når  

 hesten mærkes, skal mærkningen foretages af uddannet personale.
 Henset til den tid, der er gået, siden Dyreværnsrådet i  

 2000 afgav sin udtalelse om brænde- og frysemærkning af føl, og den  

 teknologiske udvikling, som har fundet sted siden da, har arbejdsgruppen i  

 rapporten opfordret Dyreværnsrådet til inden for en kortere årrække at se på  

 emnet  

 på ny.
 Der henvises til kapitel IV, afsnit 11 i arbejdsgruppens  

 rapport.
13.2. Justitsministeriets overvejelser Justitsministeriet kan tilslutte sig arbejdsgruppens  

 vurdering af, at der er behov for at kunne identificere den enkelte hest  

 bl.a.  

 i forbindelse med avl, medicinering, konkurrencer og handel, fordi dette  

 giver  

 mulighed for at følge den enkelte hest og dermed bidrage til at højne hestens  

 velfærd.
I overensstemmelse med arbejdsgruppens anbefaling finder  

 Justitsministeriet  

 ikke, at der på nuværende tidspunkt er grundlag for at fastsætte nærmere  

 regler  

 om, på hvilken måde heste skal mærkes.
Justitsministeriet kan i den forbindelse oplyse, at  

 Kommissionen har fremsendt forslag til en kommissionsforordning om  

 gennemførelse  

 af Rådets direktiv 90/426/EØF og 90/427/EØF vedrørende en metode til  

 identifikation  

 af hovdyr.
Formålet med forordningsforslaget er bl.a. at sikre en ensartet  

 identifikation af dyr af hesteslægten inden for EU, og der stilles således  

 forslag  

 om indførelse af en pligtmæssig registreringsordning.
Såfremt forslaget  

 vedtages med sit nuværende indhold, vil der skulle tages stilling til, om den  

 foreslåede identifikationsmærkning i Danmark skal foretages med chip eller om  

 forordningsforslagets hovedregel herom skal fraviges.
Forordningsforslaget,  

 der  

 hører under Ministeriet for Familie- og Forbrugeranliggenders område, er  

 fortsat under forhandling.
 Med henblik på at fastlægge, hvilke uddannelsesmæssige krav  

 der skal stilles til personer, der foretager mærkning af heste, finder  

 Justitsministeriet det mest hensigtsmæssigt at foreslå, at justitsministeren  

 gives bemyndigelse til at kunne fastsætte regler om, at mærkning af heste  

 skal  

 foretages af personer, som er uddannet hertil, samt krav til uddannelsen.  

 Herved sikres, at det gøres tilstrækkeligt klart, hvilken uddannelse de  

 pågældende personer, som foretager mærkning af heste, skal have.
 Det bemærkes, at Dyreværnsrådet i et høringssvar af 23.  

 februar 2006 vedrørende arbejdsgruppens rapport har oplyst, at rådet i  

 øjeblikket behandler emnet »Smerteoplevelse hos dyr«, og at rådet i  

 tilslutning  

 til behandlingen af dette emne agter at behandle brænde- og frysemærkning af  

 føl på ny.
 Der henvises til § 29 i lovforslaget, som med visse  

 ændringer svarer til § 29 i arbejdsgruppens lovudkast.
14. Hovpleje 14.1. Arbejdsgruppens overvejelser 14.1.1.  

  

 Korrekt  

 hovpleje har afgørende betydning for hestens velfærd og holdbarhed.
Skal  

 hovmekanismen  

 fungere optimalt, kræves dagligt eftersyn og hovpleje.
Hovpleje omfatter regelmæssig rensning samt jævnlig  

 beskæring og eventuelt anlæggelse af beslag.
Ved beskæring forstås  

 bortskæring  

 af overflødigt horn på hoven, så hoven giver grundlag for korrekt  

 understøttelse  

 af hesten, af hovmekanismen samt af den funktionelle balance.
Ved beslag  

 (skoning)  

 lægges en sko af jern, aluminium eller plastic under hoven, sådan at hornet  

 ikke slides af underlaget.
Hovedparten af alle heste har behov for beskæring og - afhængig  

 af hestens brug, hestens arbejde og det underlag, som hesten går på -  

 eventuelt  

 anlæggelse af beslag.
En almindelig ridehest skal typisk beskæres og evt.  

 skos  

 hver 6. uge.
Andre heste, f.eks. heste uden beslag der går meget på fold, kan  

 have et betydeligt mindre behov herfor.
 Mangelfuld pleje af hestens hove kan medføre invaliderende lidelser  

 for hesten, som f.eks. skævheder og funktionelle ubalancer i hoven samt  

 nedsat  

 stødabsorption, hvilket med tiden kan give belastningsskader på led og sener  

 og  

 efter længere tids påvirkning uhelbredelige skader som f.eks. slidgigt.  

 Benstillingen hos føl og ungheste udvikles i vækstperioden, og derfor kan  

 mangelfuld eller forkert hovpleje af føl og ungheste i blot få måneder  

 nedsætte  

 hestens holdbarhed og værdi væsentligt.
Den daglige hovpleje udføres af brugeren af hesten, mens  

 beskæring og beslag i dag oftest udføres af folk med erfaring og indsigt i  

 beskæring og beslag.
Beskæring og beslag af heste foretages således af  

 beslagsmede,  

 der har som hovederhverv at beskære og beslå anden mands hest.
Desuden  

 beskærer  

 og beslår en del trænere (typisk trænere af trav- og galopheste) og få  

 beridere  

 de heste, som de har i træning.
Endelig beskærer og beslår nogle ejere (ofte  

 af  

 islandske heste) og brugere egen og anden mands hest (eksempelvis  

 hovplejere).  

 Inden for de nævnte grupper forekommer beskæring og beslag af meget  

 varierende  

 kvalitet med deraf følgende risiko for skader og nedsat holdbarhed for en del  

 heste.
14.1.2.  

  

 I Danmark  

 findes i dag flere grupperinger af beslagsmede, herunder Dansk Industri samt  

 Dansk Håndværk og Industriforening, der i regi af Registrerede Beslagsmede  

 har  

 ca. 267 medlemmer, og Sammenslutningen af Danske Beslagsmede med ca. 49  

 medlemmer.
Derudover findes der uden for disse foreninger et ikke nærmere  

 defineret antal personer, der beskærer og beslår egne heste og/eller anden  

 mands hest, idet der ikke er pligt til at være organiseret.
Smede og dyrlæger har på baggrund af antallet af heste i  

 Danmark og det antal besøg, som en beslagsmed gennemsnitligt kan foretage pr.  

 dag, anslået, at der er behov for ca. 400 beslagsmede til beskæring og beslag  

 af heste i Danmark.
Skønnet er baseret på, at hver hest i gennemsnit  

 beslås/beskæres  

 fire gange årligt.
Skal alle heste kunne beskæres/beslås af en uddannet  

 beslagsmed, forventes det at ville kræve uddannelse af yderligere  

 beslagsmede.
Rådet for Hovpleje og Hestebeslag blev dannet i 1995 af Den  

 Kgl.
Veterinær- og Landbohøjskole, Dansk Håndværk og Industriforening, Dansk  

 Industri, Metalindustriens Lærlingeudvalg, Landbrugsrådet, Hestens Værn og  

 Den  

 Danske Dyrlægeforening.
Rådets opgave er at fungere som samarbejds- og  

 koordineringsforum for medlemsorganisationerne.
Rådet skal endvidere behandle  

 forhold for de tilsluttede beslagsmede i henhold til »Etisk kodeks for  

 beslagsmedearbejde«, som er udarbejdet af Rådet.
Indsigelser til og om  

 registrerede  

 beslagsmedes arbejde kan alene behandles i Rådet efter skriftlig anmodning  

 fra  

 en af medlemsorganisationerne.
Rådet kan drøfte ethvert spørgsmål vedrørende  

 hovpleje og hestebeslag af interesse for en eller flere af de repræsenterede  

 parter.
Ordningen med registrering af beslagsmede og et af rådet  

 oprettet ankenævn administreres af Rådet for Hovpleje og Hestebeslag.
Den,  

 der  

 ønsker en syns- og skønssag behandlet af Rådet, skal skriftlig indbringe  

 sagen  

 for Ankenævnet.
Ankenævnet består af en fungerende beslagsmed, en  

 hestepraktiserende dyrlæge og en person med god indsigt i praktisk hestebrug  

 (»horsemanship«).  

 Rådet kan via Ankenævnet udøve syns- og skønsforretning samt afgive udtalelse  

 i  

 tvistligheder vedrørende beslagsmedefagets faglige udøvelse.
14.1.3.  

  

 Uddannelsen  

 som beslagsmed udbydes i Danmark som en 4-årig lærlingeuddannelse i et  

 samarbejde  

 mellem for tiden Gladsaxe Tekniske Skole og Landbohøjskolen.
Uddannelsen er  

 reguleret ved Undervisningsministeriets bekendtgørelse nr. 1240 af 10.  

 december  

 2004 om uddannelsen til beslagsmed, og uddannelsen afsluttes med en teoretisk  

 eksamen i bl.a. lemmernes anatomi, fysiologi samt hovsygdomme og deres  

 behandling.
Derudover afholdes en praktisk svendeprøve.
Enkelte faglærte beslagsmede er uddannet i udlandet, f.eks.  

 i USA og Holland.
Der foreligger ingen godkendelsesordninger af udenlandske  

 eksamener i Danmark.
Ufaglærte beslagsmede kan være både erfarne og dygtige.  

 Rådet for Hovpleje og Hestebeslag tilbød derfor i samarbejde med Hestens Værn  

 i  

 en overgangsperiode i forbindelse med indførelsen af registreringsordningen  

 en  

 række kurser til de ufaglærte beslagsmede.
Disse kurser kunne medføre  

 registrering og deraf følgende anerkendelse af de ufaglærte beslagsmede.
 Der blev på et møde den 22. juni 2004 mellem arbejdsgruppen,  

 Rådet for Hovpleje og Hestebeslag og Sammenslutningen af Danske Beslagsmede  

 peget på, at der på ny i en kort overgangsperiode kunne være behov for  

 kompetenceafklaring, idet visse såvel faglærte (i udlandet) som ufaglærte  

 beslagsmede er interesserede i at kunne registreres som beslagsmede.
14.1.4.  

  

 Efter  

 arbejdsgruppens opfattelse må det lægges til grund, at en stor del af hestens  

 velfærd og sundhed er afhængig af et velfungerende bevægeapparat, hvilket  

 bl.a.  

 sikres ved korrekt beskæring og anlæggelse af beslag.
Arbejdsgruppen har  

 fundet, at forudsætningen for, at der kan ske korrekt beskæring og anlæggelse  

 af beslag, er at beskæring og beslag foretages af personer, som har den  

 relevante faglige uddannelse hertil.
Det har endvidere været arbejdsgruppens opfattelse, at en  

 del af de heste, som i dag går med beslag, med fordel kunne gå uden beslag,  

 dog  

 forudsat at beskæring foretages af faguddannede personer.
Arbejdsgruppen har  

 derfor fundet, at det skal være et krav, at beskæring og anlæggelse af beslag  

 sker efter behov.
Arbejdsgruppen har desuden tillagt det betydning, at  

 operative indgreb, som kan påføre dyr lidelse bortset fra uvæsentlig smerte  

 af  

 forbigående beskaffenhed, efter dyreværnslovens § 14, stk. 1, kun  

 må  

 foretages af en dyrlæge, medmindre indgrebet er uopsætteligt.
På denne  

 baggrund  

 har arbejdsgruppen fundet, at der skal stilles et lignende krav til personer,  

 som beskærer eller anlægger beslag på heste, da såvel anlæggelse af beslag  

 som  

 beskæring af hestens hove har stor betydning for hestens fysiske  

 velbefindende.
Arbejdsgruppen har været opmærksom på, at en del besiddere  

 af visse specielle hold af heste - herunder hold af travheste og islandske  

 heste - beskærer/beslår egne heste.
Ligeledes kan det i disse hestehold af  

 praktiske  

 årsager være trænere eller andre brugere, som beskærer/beslår hestene.  

 Travhestes beslag kan således af konkurrencemæssige/træningsmæssige hensyn  

 blive skiftet flere gange ugentligt.
 Arbejdsgruppen har endelig opfordret til, at der i en  

 kortere overgangsperiode gennemføres kompetenceafklaring med henblik på, at  

 såvel faglærte (i udlandet) som ufaglærte beslagsmede kan opnå dokumentation  

 for, at de besidder den relevante faglige uddannelse.
 Der henvises til kapitel IV, afsnit 12 i arbejdsgruppens  

 rapport.
14.2. Justitsministeriets overvejelser Arbejdsgruppen har vurderet, at en del heste med fordel kan  

 gå uden beslag, såfremt beskæring foretages af faguddannet personale, og  

 Justitsministeriet kan på denne baggrund tilslutte sig arbejdsgruppens  

 forslag  

 til krav om, at beskæring eller anlæggelse af beslag på heste skal ske efter  

 behov.
 Efter dyreværnslovens § 14 må operative indgreb, der  

 kan påføre dyret lidelse bortset fra uvæsentlig smerte af forbigående  

 beskaffenhed, kun foretages af en dyrlæge, medmindre indgrebet er  

 uopsætteligt.  

 Lidelse og smerte skal begrænses i videst muligt omfang.
Justitsministeriet er som udgangspunkt enig med  

 arbejdsgruppen i, at der ved beskæring eller anlæggelse af beslag må stilles  

 et  

 lignende krav som efter dyreværnslovens § 14 til den, som kan foretage  

 indgrebet, henset til den betydelige indvirkning, som forkert beskæring eller  

 anlæggelse af beslag har på hestes velfærdsmæssige velbefindende.
Før der  

 indføres et krav om, at beskæring eller anlæggelse af beslag kun må foretages  

 af personer, der har den relevante faglige uddannelse hertil, finder  

 Justitsministeriet det imidlertid rigtigst, at der administrativt fastsættes  

 regler om, hvilke forudsætninger der skal være opfyldt ved et sådan krav,  

 ligesom  

 det skal sikres, at der er uddannet det tilstrækkelige antal beslagsmede til  

 at  

 varetage opgaven.
På denne baggrund indeholder lovforslaget en bemyndigelse  

 til  

 at kunne fastsætte regler om, at beskæring eller anlæggelse af beslag kun må  

 foretages af personer, der har den relevante faglige uddannelse hertil, samt  

 krav til uddannelsen.
 Der henvises herved til lovforslagets § 28, som med  

 visse ændringer svarer til § 28 i arbejdsgruppens lovudkast.
15. Uddannelse af personer, som beskæftiger  

 sig med heste 15.1. Arbejdsgruppens overvejelser 15.1.1.  

  

 Der  

 findes i dag en række uddannelser, som er rettet mod personer, som  

 beskæftiger  

 sig professionelt med heste.
For det første findes der en række statsanerkendte  

 uddannelser, herunder uddannelsen som staldmester, dyrepasser eller  

 dyreassistent.
Både på uddannelsen til faglært landmand og til dyrepasser  

 undervises der i plantefag, tekniske fag, økonomiske fag, almene fag samt  

 husdyrfag.  

 Desuden undervises i ridning, rideteori, undervisningslære samt i hestens  

 behov  

 ud fra dens adfærdsmæssige og velfærdsmæssige krav.
For det andet findes der en række private uddannelser.  

 Dansk Ride Forbund og Dansk Ride-Instruktør Forening forestår træner og  

 berideruddannelsen, som med virkning fra 1. august 2005 ændrer betegnelse til  

 rideskoleassistent-, træner- og berideruddannelsen.
Uddannelsen som  

 rideskoleassistent  

 tager primært sigte på ansættelse ved en rideskole, mens både trænere og  

 beridere typisk er ansat på stutteri, salgsstald, større rideklub eller  

 lignende.
Såvel trænere som beridere kan tilride heste, undervise og være  

 daglig  

 leder af ansættelsesstedet.
Uddannelsen som travtræner varetages af Dansk Travsports  

 Centralforbund.
Uddannelsen forudsætter, at man har bestået en køre- og  

 teoriprøve.
Som uddannet travtræner har man licens til at køre alle  

 professionelle løb, og man kan søge opstaldningsplads, dvs. at man kan blive  

 ansat i en stald, tage heste i træning, anmelde heste til løb og ansætte en  

 jockey.
Indenfor galopsporten findes en treårig lærlingeuddannelse,  

 hvorunder lærlingene uddannes til jockeys.
For at blive professionel  

 galoptræner skal man have mindst fem års praktisk erfaring, som er egnet til  

 at  

 give kundskaber i hestens røgt og pleje, ridning, fysiologi, hovpleje og  

 træning.  

 En vis del af denne praktik skal være foregået hos en person, som har  

 professionel  

 licens udstedt af Dansk Galop til at træne galopheste.
Uddannelserne som rideskoleassistent, træner, berider,  

 trav- og galoptræner er private uddannelser uden eksternt tilsyn.
Uddannelsen  

 er derfor kun kompetencegivende inden for eget regi.
Desuden findes der kurser af kortere varighed for  

 hestebrugere i mange forskellige regi, som organisationer typisk udbyder som  

 et  

 tilbud til deres medlemmer.
Disse kurser er dog hverken kompetencegivende  

 eller  

 anerkendte.
For det tredje er der på nuværende tidspunkt en forsøgsordning  

 med uddannelse af privatpersoner i regi af Dansk Ride Forbund, som blandt  

 flere  

 tiltag som ridemærkeprøve af forskellig grad, basiskurser mv. længe har  

 drøftet  

 indførelsen af et hestekørekort med henblik på dokumentation af et vist  

 basalt  

 kendskab til hesten.
Der er på denne baggrund i et distrikt (Nordjylland) på  

 frivillig basis blevet vedtaget, at der i forbindelse med tilgang af nye  

 ryttere gennemføres en instruktion baseret på et undervisningsforløb med  

 afsluttende videnskonstatering, hvorefter der ved afslutningen udstedes et  

 hestekørekort.
Målet er, at der konkret fastlægges et grundlæggende pensum  

 for  

 undervisning af alle personer, der skal arbejde, ride eller køre med heste.
 15.1.2.  

  

 I Det  

 Dyreetiske Råds udtalelse fra marts 1998 om hold af heste anføres følgende  

 om uddannelserne til professionelle:
»Alle, der arbejder professionelt med heste, bør have en  

 uddannelse, som sikrer, at de har indsigt i hestens adfærd, sygdomme og  

 ernæringsbehov.
Det er Rådets opfattelse, at der på en række af de  

 eksisterende  

 uddannelser, herunder træner- og berideruddannelsen, mangler en grundig og  

 uafhængig undervisning i de pågældende emner.
Dette bør der rettes op på.« Arbejdsgruppen har tilsluttet sig Det Dyreetiske Råds  

 udtalelse.
Siden 1998 er uddannelsestilbuddene øget i omfang, idet  

 organisationerne har øget deres kursusudbud, men tilbuddene er enkeltstående,  

 uden koordinering eller formålsbeskrivelse, og desuden sikres kvaliteten af  

 uddannelserne ikke i alle tilfælde i tilstrækkeligt omfang.
Desuden har det  

 været arbejdsgruppens opfattelse, at formålet med en række kurser og  

 uddannelser  

 ikke alene tjener et uddannelsesmæssigt sigte, men også tjener såvel et  

 socialt  

 sigte som at styrke opbakningen til den pågældende organisation.
Set i forhold til den markante udvikling, der er i  

 hestesektoren i relation til professionelle tilbud om produkter og  

 servicetilbud som eksempelvis udstyr, hjælpemidler, behandling og foder, er  

 uddannelsesmulighederne efter arbejdsgruppens opfattelse alt for få.
Hertil  

 kommer, at det må antages, at der er ca. 20.000-30.000 fuldtidsjobs i  

 hestesektoren.
En væsentlig del af stillingerne i hestesektoren varetages af  

 deltidsbeskæftigede, og det må på denne baggrund lægges til grund, at  

 antallet  

 af personer beskæftiget i hestesektoren er væsentlig højere.
Udbud af  

 kompetencegivende kurser og med mulighed for meritoverførsel er efter  

 arbejdsgruppens  

 opfattelse ikke tilstrækkeligt set i forhold hertil og er i for høj grad  

 præget  

 af tilfældighed.
Hvis de professionelle ikke er tilstrækkeligt uddannede og  

 besidder den nødvendige viden, vil de ikke være i stand til at støtte op om  

 kravet om øget velfærd for heste.
Det har derfor været arbejdsgruppens  

 opfattelse, at en forbedret uddannelse er nødvendig for at skabe de rette  

 forudsætninger for at øge velfærden for heste.
Arbejdsgruppen har fundet, at der skal stilles krav om, at  

 personer, som er ansvarlige for professionelle hestehold, skal være over 18  

 år  

 og have en relevant faglig uddannelse.
Henset til, at tilrettelæggelsen af  

 selve indholdet af de enkelte uddannelser hører under  

 Undervisningsministeriets  

 ressort, har arbejdsgruppen afholdt sig fra at stille nærmere krav til  

 indholdet af uddannelserne.
Efter arbejdsgruppens forslag skal uddannelseskravet alene  

 finde anvendelse for professionelle hestehold.
Professionelle hestehold  

 omfatter bl.a. handelsbesætninger, hesteudlejningssteder, rideskoler,  

 træningsstalde, hestepensioner og lignende, hvor der drives en egentlig  

 virksomhed,  

 hvori der indgår brug af heste.
Avlere, som alene foretager avl med egne  

 heste,  

 og hvor avleren ligeledes ejer føllene, bør efter arbejdsgruppens opfattelse  

 ikke anses som et professionelt hestehold i relation til uddannelseskravet  

 henset til, at uddannelseskravet som udgangspunkt alene bør gælde for  

 ansvarlige  

 for hestehold, hvor der er opstaldet heste ejet af andre end avleren.  

 Arbejdsgruppen  

 har i den forbindelse lagt vægt på, at et krav om uddannelse kan have  

 indgribende betydning for en lang række personer, som i dag er ansvarlige for  

 professionelle hestehold, og arbejdsgruppen har på denne baggrund fundet, at  

 kravet primært bør finde anvendelse for personer, som er ansvarlige for heste  

 ejet af andre.
Arbejdsgruppen har i den forbindelse overvejet, hvordan  

 erhvervsmæssige hestehold kan defineres.
I Sverige tillægges særligt  

 størrelsen  

 af hesteholdet betydning ved denne vurdering.
Et andet element kan være  

 ejerforholdet.
Efter arbejdsgruppens opfattelse må der ved denne vurdering  

 lægges afgørende vægt på, om der leveres en ydelse mod vederlag.
 Arbejdsgruppen har endvidere overvejet, hvem der må anses  

 for »ansvarlig« for et erhvervsmæssigt hestehold.
Arbejdsgruppen har i den forbindelse fundet inspiration i  

 hundelovens § 8, hvorefter besidderen af en hund er forpligtet til at  

 erstatte den skade, hunden forvolder.
Ejeren af hunden vil normalt blive  

 anset  

 for besidder af hunden, men er hunden mere varigt anbragt hos en anden, vil  

 denne kunne anses som besidder med deraf følgende erstatningsansvar mv.  

 Tilsvarende gælder efter mark- og vejfredslovens § 3, stk. 1,  

 hvorefter den erstatningsansvarlige for skader forvoldt af husdyr er  

 husdyrets  

 besidder.
En lignende bestemmelse fremgår desuden af Danske Lov 6-10-2, som  

 efter almindelig opfattelse skal fortolkes i overensstemmelse med hundelovens  

 og mark- og vejfredslovens bestemmelser.
 På denne baggrund har arbejdsgruppen fundet, at den  

 ansvarlige for et erhvervsmæssigt hestehold er den, der er besidder af heste.  

 Dette kan dels være ejeren af hesten, hvis den er opstaldet hos ejeren, dels  

 kan det være den ansvarlige på det sted, hvor en hest mere varigt er  

 opstaldet,  

 eksempelvis den ansvarlige for en hestepension.
 Arbejdsgruppen har været opmærksom på, at der i dag er et  

 betydeligt antal rideskoler, som ikke vil kunne opfylde ovenstående  

 uddannelseskrav, og der må derfor etableres en passende overgangsordning for  

 at  

 afbøde dette, og desuden må der gives mulighed for kompetenceafklaring for  

 personer med private, ikke kvalitetssikrede uddannelser.
 Der henvises til kapitel IV, afsnit 13 i arbejdsgruppens  

 rapport.
15.2. Justitsministeriets overvejelser Justitsministeriet er enig med arbejdsgruppen i, at et krav  

 om, at ansvarlige for professionelle hestehold skal besidde en relevant  

 uddannelse, vil kunne have stor betydning for den generelle forbedring af  

 velfærden  

 for heste.
 Justitsministeriet kan på denne baggrund tilslutte sig Det  

 Dyreetiske Råds udtalelse fra 1998 samt arbejdsgruppens vurdering af, at  

 alle,  

 der arbejder professionelt med heste, bør have en uddannelse, som sikrer, at  

 de  

 har indsigt i hestens adfærd, sygdomme og ernæringsbehov.
 Justitsministeriet finder det rigtigst, at der  

 administrativt fastsættes nærmere regler om uddannelser, der kan godkendes i  

 forbindelse med professionelle hestehold.
 Der henvises til lovforslagets § 30, som med visse  

 ændringer svarer til § 30 i arbejdsgruppens lovudkast.
16. Håndhævelse Arbejdsgruppen har i sit lovudkast stillet forslag om, at  

 overtrædelse af en række af lovens bestemmelser skal kunne straffes med bøde  

 eller fængsel indtil fire måneder.
Arbejdsgruppen har desuden foreslået en  

 særlig  

 strafudmålingsbestemmelse, hvorefter det skal anses som en skærpende  

 omstændighed, hvis overtrædelsen er begået i forbindelse med udøvelse af  

 erhverv.
 Justitsministeriet kan som udgangspunkt tilslutte sig  

 arbejdsgruppens forslag om, at overtrædelse af en række af de mindstekrav til  

 hestehold, som følger af lovforslaget, skal kunne straffes, ligesom  

 Justitsministeriet kan tilslutte sig den foreslåede strafferamme, og at det  

 skal anses som en skærpende omstændighed, hvis overtrædelsen er begået i  

 forbindelse med udøvelse af erhverv.
Som anført ovenfor i afsnit 4 indebærer lovforslaget, at  

 der gennemføres en forholdsvis detaljeret regulering af et område, som ikke  

 tidligere har været særskilt reguleret ud over de mere generelle bestemmelser  

 i  

 dyreværnsloven.
Hertil kommer, at hestehold ikke - som f.eks. svinehold - er  

 karakteriseret ved at være overvejende professionaliserede dyrehold, og loven  

 vil således omfatte mange forskellige former for hold af heste, herunder også  

 i  

 vidt omfang private og hobbyprægede hestehold.
På denne baggrund foreslår Justitsministeriet, at der  

 indføres en påbudsordning, som indebærer, at fødevareregionerne og politiet i  

 tilfælde af overtrædelse af lovens krav til hestehold skal kan give den  

 ansvarlige for et hestehold påbud om at rette op på de forhold, som ikke er i  

 overensstemmelse med loven.
Denne ordning, som i det væsentlige svarer til  

 påbudsordningen i f.eks. lov om hold af slagtekyllinger, indebærer, at den  

 ansvarlige for hesteholdet kun kan straffes for overtrædelse af lovens krav i  

 tilfælde, hvor vedkommende ikke efterkommer et påbud, herunder efterkommer  

 påbuddet inden for den af myndighederne fastsatte frist.
Vedkommende får  

 således en chance for at rette op på de ulovlige forhold, før der kan blive  

 tale om at gennemføre en straffesag for overtrædelsen, ligesom vedkommende -  

 i  

 kraft af rekursadgangen for det meddelte påbud - får adgang til at fremkomme  

 med indsigelser imod myndighedernes vurdering af forholdene.
Det følger af § 3 i lovforslaget, at reglerne i  

 dyreværnsloven og regler, der udfærdiges med hjemmel i dyreværnsloven,  

 desuden  

 finder anvendelse på ethvert hestehold.
Dette indebærer, at der i grove  

 tilfælde, f.eks. hvor der er tale om vanrøgt af hestene, vil være adgang til  

 at  

 straffe direkte efter dyreværnslovens regler, og i disse tilfælde gælder  

 påbudsordningen således ikke.
 Påbudsordningen vil - for politiets vedkommende - supplere  

 den adgang, som politiet efter dyreværnslovens § 21 allerede har til at  

 give pålæg om et dyrs behandling i tilfælde, hvor et dyr behandles  

 uforsvarligt.
 For hestehold, som består af mindre end 10 heste og dermed  

 ikke er undergivet kontrol fra fødevareregionernes side, jf. nedenfor, vil  

 politiets adgang til at meddele påbud efter den skitserede ordning kunne  

 blive  

 aktuel på grundlag af politianmeldelse, f.eks. fra en dyrlæge, som har  

 besigtiget hesteholdet, eller fra andre anmeldere.
 For erhvervsmæssige hestehold følger det af dyreværnslovens  

 § 3, stk. 4, at disse mindst én gang årligt skal tilses af en  

 dyrlæge, og også her vil dyrlægen kunne underrette politiet om forhold ved  

 hesteholdet, som ikke er i overensstemmelse med loven.
Hestehold, som består af mindst 10 heste, er desuden  

 omfattet af Fødevarestyrelsens stikprøvekontrol, som indebærer at  

 fødevareregionerne skal udføre stikprøvekontrol af hestes velfærd i mindst 5  

 pct. af alle besætninger med mindst 10 heste.
Påbudsordningen vil i denne  

 sammenhæng  

 indebære, at en fødevareregion, som under kontrolbesøget konstaterer forhold,  

 som ikke er i overensstemmelse med lovens krav, vil kunne meddele et påbud om  

 at rette op på forholdene.
I grove tilfælde, hvor der er mistanke om  

 overtrædelse af dyreværnslovens regler, vil der - som efter gældende ret -  

 dog  

 være pligt til at indgive politianmeldelse i sagen.
Det bemærkes i forlængelse heraf, at efter dyreværnslovens  

 § 24 a, stk. 1, kan justitsministeren efter forhandling med  

 ministeren for familie- og forbrugeranliggender fastsætte regler om, at  

 ansatte  

 dyrlæger i fødevareregionerne og i Fødevarestyrelsen og privatpraktiserende  

 dyrlæger, der af Fødevarestyrelsen er bemyndiget hertil, kan foretage kontrol  

 med henblik på beskyttelse af dyrs velfærd.
Efter § 24 a, stk. 3,  

 har  

 de nævnte dyrlæger, i det omfang varetagelsen af kontrolopgaver efter bl.a.  

 § 24  

 a, stk. 1, kræver det, til enhver tid mod behørig legitimation uden  

 retskendelse  

 adgang til offentlige og private ejendomme, lokaliteter, transportmidler og  

 dokumenter.
Endvidere følger det af § 24 a, stk. 4, at indehaveren,  

 de i virksomheden beskæftigede personer, føreren af det pågældende  

 transportmiddel og andre, der udfører opgaver i forbindelse med behandling af  

 dyr og beskyttelse af dyrs velfærd, skal yde tilsynsmyndigheden fornøden  

 vejledning og hjælp i forbindelse med foretagelsen af kontrol bl.a. efter den  

 omtalte bestemmelse i § 24 a, stk. 1. Overtrædelse af § 24 a,  

 stk. 4, kan straffes, jf. dyreværnslovens § 28, stk. 2, nr. 1.
 Disse regler om gennemførelse af kontrolopgaver mv., der  

 også omfatter hestehold, vil udgøre et supplement til reglerne om  

 fødevareregionernes adgang til at meddele påbud i lovforslaget.
 Der henvises til lovforslagets §§ 33-35.
17. Lovovervågning Lovforslaget er omfattet af lovovervågning.  

 Lovovervågningen vil fokusere på, om reglerne har ført til den tilsigtede  

 forbedring af de dyrevelfærdsmæssige forhold for heste, samt hvilken  

 betydning  

 reglerne i øvrigt har haft for hesteholdene.
Loven træder efter lovforslaget  

 i  

 kraft den 1. januar 2008, og Justitsministeriet vil i 2012 efter høring af de  

 berørte myndigheder og organisationer mv. udarbejde en redegørelse herom til  

 Folketinget.
18. Lovforslagets økonomiske og  

 administrative konsekvenser Der findes kun meget begrænset statistik om hestebestanden  

 i Danmark og de fysiske forhold, som hestene lever under.
Det er derfor ikke  

 muligt at give et sikkert skøn over lovforslagets samlede økonomiske og  

 administrative  

 konsekvenser.
For de ansvarlige for hestehold vil det især være  

 opfyldelsen af de foreslåede minimumskrav til hestenes fysiske rammer,  

 herunder  

 de foreslåede minimumskrav til bokse, forbuddet mod spiltov samt kravene til  

 foldstørrelse  

 og staldenes loftshøjde, som vil kunne få økonomisk betydning.
De mere  

 adfærdsregulerende forslag om f.eks. hestes brug og adgang til fold vil især  

 få  

 konsekvenser for hestehold med lønnet arbejdskraft, dvs. rideskoler,  

 hestepensioner, salgsstalde mv.
De foreslåede regler vil formentlig i mange tilfælde  

 allerede være opfyldt eller kun kræve mindre tilpasninger af hestenes  

 nuværende  

 rammer, mens der i andre tilfælde vil kunne forekomme behov for større  

 ændringer  

 af det enkelte hestehold.
Lovforslaget forventes således at have varierende  

 konsekvenser for de ansvarlige for hestehold afhængigt af eksisterende  

 fysiske  

 rammer og mulighederne for tilpasning heraf.
Meromkostningerne må i vid udstrækning, hvor dette er  

 muligt, forventes overvæltet på brugerne ved forhøjelse af priserne for bl.a.  

 hestepensioner og rideskoler, hvorved nettovirkningerne reduceres væsentligt  

 for de erhvervsdrivende.
Hvor en overvæltning ikke er mulig, vil lovforslaget  

 dog kunne medføre et fald i indtjeningen og i yderste konsekvens lukning af  

 enkelte hestehold.
Forslaget har været forelagt til Erhvervs- og  

 Selskabsstyrelsens Center for Kvalitet i ErhvervsRegulering med henblik på en  

 vurdering af, om forslaget skal forelægges Økonomi- og Erhvervsministeriets  

 virksomhedspanel.
Erhvervs- og Selskabsstyrelsen vurderer, at forslaget  

 indeholder relativt små administrative omkostninger for erhvervslivet.  

 Særligt  

 kravet om udarbejdelsen af en plan for, hvornår de enkelte heste kommer på  

 fold, vurderes at medføre administrative omkostninger.
Lovforslaget vurderes  

 ikke at medføre administrative omkostninger af et omfang, som betyder, at  

 forslaget skal forelægges Økonomi- og Erhvervsministeriets virksomhedspanel.
 Lovforslaget skønnes ikke at have økonomiske eller  

 administrative konsekvenser for det offentlige af betydning.
 Lovforslaget har ingen miljømæssige konsekvenser og  

 indeholder ikke EU-retlige aspekter.
Positive konsekvenser/ mindreudgifter Negative konsekvenser/ Merudgifter Økonomiske konsekvenser for stat, kommuner og regioner Ingen Ingen af betydning Administrative konsekvenser for stat, kommuner og regioner Ingen Ingen af betydning Økonomiske konsekvenser for erhvervslivet Ingen Lovforslaget skønnes at medføre meromkostninger, der imidlertid  

 i vid udstrækning forventes overvæltet på brugerne.
Administrative konsekvenser for erhvervslivet Ingen Ingen af betydning Miljømæssige konsekvenser Ingen Ingen Administrative konsekvenser for borgerne Ingen Ingen af betydning Forholdet til EU-retten Lovforslaget indeholder ikke EU-retlige aspekter 19. Hørte myndigheder mv.
 Arbejdsgruppens rapport om hold af heste har i januar 2006  

 været sendt i høring hos følgende myndigheder og organisationer:
 Præsidenten for Østre Landsret, Præsidenten for Vestre  

 Landsret, Præsidenten for Københavns Byret, Præsidenten for Retten i Odense,  

 Præsidenten for Retten i Roskilde, Præsidenten for Retten i Aalborg,  

 Præsidenten  

 for Retten i Århus, Domstolsstyrelsen, Rigsadvokaten, Rigspolitichefen,  

 Politidirektøren i København, Økonomi- og Erhvervsministeriet, Ministeriet  

 for  

 Familie- og Forbrugeranliggender, Undervisningsministeriet, Ministeriet for  

 Fødevarer, Landbrug og Fiskeri, Miljøministeriet, Kulturministeriet, Skov- og  

 Naturstyrelsen, Fødevarestyrelsen, Foreningen af Politimestre i Danmark,  

 Politiforbundet i Danmark, Dommerforeningen, Politifuldmægtigforeningen,  

 Dommerfuldmægtigforeningen, Advokatrådet, Amtsrådsforeningen, Kommunernes  

 Landsforening, Den Kongelige Veterinær- og Landbohøjskole, Danmarks  

 JordbrugsForskning, Zoologisk Institut, Slagteriernes Forskningsinstitut,  

 Fødevareøkonomisk Institut, Statens Jordbrugs- og Fiskeriøkonomisk Institut,  

 HTS - Handel, Transport og Serviceerhvervene, Dansk Transport og Logistik,  

 Den  

 Danske Dyrlægeforening, Fagligt Fælles Forbund  

 3F, Sammenslutningen af Danske  

 Beslagsmede, Landsorganisationen i Danmark, Sammenslutningen af Landbrugets  

 Arbejdsgiverforeninger, Dansk Arbejdsgiverforening, Det Dyreetiske Råd,  

 Dyrenes  

 Beskyttelse, Dansk Industri, Landbrugsraadet, Forbrugerrådet, Danske  

 Slagterier, Det Veterinære Sundhedsråd, Dansk Landbrug, Kødbranchens  

 Fællesråd,  

 WSPA Danmark, Hestens Værn, Dansk Galop, Dansk Travsports Centralforbund,  

 Landsudvalget for Heste, Dansk Ride Forbund, Dansk Køre Forbund, Rådet for  

 Hovpleje og Hestebeslag, Dyreværnsrådet, Dansk Kvæg, Rådet for Dyreforsøg,  

 DVP  

 - Dyreambulance, Nordisk Samfund til bekæmpelse af misbrug af dyr,  

 Hesteinternatet  

 af 1999, Dyrefondet, Dyrenes Stemme, Alle Dyrs Ret, SamMark,  

 Vildtforvaltningsrådet, Dyreværnsforeningen Freja, Landsforeningen til  

 Oplysning om og Afskaffelse af Vivisektion, Brancheforeningen Fokus på Dyr,  

 Landsforeningen for Husdyrenes Vel, Gruppen for Dyrevelfærd, Foreningen af  

 private dyreparker og akvarier, Kredsen af dyrevenner på Tåsinge/Langeland,  

 Dyreværnsorganisationernes Samarbejdsudvalg (DoSu), Sammenslutningen af By og  

 Markedsfester i Danmark, Landsforeningen Forsøgsdyrenes Værn og  

 Landsforeningen  

 Komitéen mod Dyreforsøg.
Bemærkninger til lovforslagets enkelte bestemmelser Til § 1 Bestemmelsen fastlægger lovens anvendelsesområde.
Det  

 fremgår således, at loven finder anvendelse for ethvert hold af heste, uanset  

 om hestene holdes med erhvervsmæssigt formål, eller om de alene holdes til  

 privat brug.
Efter bestemmelsens stk. 2 finder loven ikke  

 anvendelse på heste, som anvendes i forbindelse med tekniske og  

 videnskabelige  

 undersøgelser, der udføres under tilsyn af Dyreforsøgstilsynet.
Forsøg med  

 dyr  

 er reguleret i lov om dyreforsøg og - i det omfang, der er tale om kloning og  

 genmodificering af dyr - i lov om kloning og genmodificering af dyr.
Heste,  

 som  

 anvendes til forsøg, vil således være omfattet af disse love med tilhørende  

 bekendtgørelser.
På denne baggrund foreslås det, at sådanne hestehold  

 undtages  

 fra lovens anvendelsesområde.
Bestemmelsen indeholder desuden en bemyndigelse til  

 justitsministeren til i særlige tilfælde at undtage visse hestehold helt  

 eller  

 delvist fra lovens anvendelsesområde.
Bestemmelsen vil f.eks. kunne anvendes  

 i  

 tilfælde, hvor et hestehold er placeret i en fredet bygning, og hvor det på  

 grund af fredningsværdierne ikke er muligt at opfylde kravene i eksempelvis  

 lovforslagets kapitel 3 om indretning af stalden.
Det skal desuden bemærkes, at der kan være tilfælde, hvor  

 de foreslåede regler om f.eks. forbud mod opstaldning i spiltov og kravet om  

 adgang til fold, kan ramme et hestehold så økonomisk intensivt og atypisk, at  

 der vil være tale om ekspropriation.
Det vil bero på en konkret vurdering, om  

 der i det enkelte tilfælde foreligger ekspropriation, og i denne vurdering  

 vil  

 bl.a. indgå den økonomiske betydning samt muligheden for at undtage det  

 pågældende hestehold helt eller delvist fra loven.
Til § 2 Bestemmelsen indeholder definitioner af en række begreber,  

 som anvendes i loven.
Efter nr. 1 defineres en hest som et husdyr af heste- eller  

 æselracen eller dyr, der fremkommer ved krydsning af disse.
Ved begrebet hest  

 forstås tillige føl og plage, det vil sige heste fra fødsel til ibrugtagning  

 i  

 1½-3 års alderen.
 Det følger af nr. 2, at stangmål defineres som afstanden  

 fra jorden og til det højeste punkt på hestens manke.
 Bestemmelsens nr. 3 definerer gruppeopstaldning som  

 opstaldning af flere heste uden adskillelse i samme rum.
 Det følger af nr. 4, at en folingsboks er en særlig  

 indrettet boks, hvor folingen finder sted.
 Efter nr. 5 defineres spiltov som opstaldning i bås, hvor  

 hesten står opbundet, oftest op mod en væg.
 Det følger af nr. 6, at en fold er en udendørs indhegning.
Endelig følger det af nr. 7, at strukturfoder er h  

 ø, halm  

 (hvede, byg, havre, frøgræs), langt græs, ensilage og wrap.
Strukturfoder  

 omfatter dog ikke halm, som anvendes til strøelse eller den halm, som hesten  

 har adgang til ved ophold på fold, jf. bemærkningerne nedenfor til  

 lovforslagets  

 § 21.
Til § 3 Bestemmelsen præciserer, at dyreværnslovens generelle  

 regler om beskyttelse af dyr - samtidig med denne lov - finder anvendelse på  

 heste, der er omfattet af denne lov.
Det samme er tilfældet med  

 administrative  

 regler udstedt med hjemmel i dyreværnsloven.
Det gælder bl.a. de mere generelt formulerede regler i  

 dyreværnslovens §§ 1-3. Det fremgår bl.a. heraf, at dyr skal behandles  

 forsvarlig og beskyttes bedst muligt mod smerte, lidelse, angst, varigt men  

 og  

 væsentlig ulempe.
Desuden skal enhver, der holder dyr, sørge for, at dyrene  

 behandles omsorgsfuldt, herunder at de huses, fodres, vandes og passes under  

 hensyn  

 til deres fysiologiske, adfærdsmæssige og sundhedsmæssige behov, samt at  

 dyrenes opholdsrum skal indrettes i overensstemmelse hermed.
Endvidere vil de hidtil gældende bestemmelser i  

 bekendtgørelser, der fastsætter regler om heste, og som er udstedt i medfør  

 af  

 dyreværnsloven, fortsat være gældende i det omfang, der ikke ved dette  

 forslag  

 fastsættes nye regler på området.
En række bestemmelser i bekendtgørelse nr.  

 674 af 14. juli 2003 om beskyttelse af dyr på samlesteder og andre samlinger  

 af  

 dyr, som ændret ved bekendtgørelse nr. 375 af 24. maj 2005, vil således  

 fortsat  

 være gældende også for så vidt angår heste.
 Der er ikke i medfør af dyreværnsloven fastsat regler, der  

 specifikt vedrører heste.
Til § 4 Det fremgår af bestemmelsen, at reglerne i denne lov er  

 mindstekrav, som altid skal opfyldes i ethvert hestehold.
Dette indebærer, at  

 der med fordel kan bygges stalde med eksempelvis en højere loftshøjde og  

 større  

 bokse, end hvad der følger af denne lov, hvis dette skaber øget velfærd for  

 hesten.
 Endvidere fastslår bestemmelsen, at anden lovgivning kan  

 fastsætte strengere krav om hold af heste, og i givet fald skal disse  

 strengere  

 krav opfyldes.
Til § 5 Det følger af stk. 1, at heste ikke må opstaldes i  

 spiltov.
Spiltov er defineret i lovforslagets § 2, nr. 5, som  

 opstaldning  

 i bås, hvor hesten står bundet, oftest op mod en væg.
Baggrunden for  

 bestemmelsen  

 er, at det må lægges til grund, at opstaldning i spiltov ikke opfylder  

 hestens  

 behov for bevægelse og begrænser hestens normale adfærdsmønster.
Bestemmelsen  

 indebærer, at heste fremover i stedet skal opstaldes enkeltvis i boks eller i  

 gruppeopstaldning.
 Henset til, at bestemmelsen vil kunne være indgribende  

 overfor hestehold, der bliver nødt til at opstalde heste på en anden måde end  

 i  

 spiltov, foreslås det, jf. lovforslagets § 36, stk. 2, at forbuddet  

 først finder anvendelse fra den 1. januar 2011.
Ved bestemmelsens stk. 2 foreslås det, at heste kan  

 opbindes i op til to timer under tilsyn, såfremt formålet er at lære hesten  

 at  

 stå opbundet uden tilsyn.
Formålet med dette forslag er, at hesten i en række  

 situationer skal kunne stå bundet, eksempelvis for at modtage behandling  

 eller  

 anlæggelse af beslag.
Bestemmelsen indebærer, at der kan ske opbinding i op  

 til  

 to timer ad gangen, hvis formålet er at lære hesten at stå opbundet uden  

 tilsyn.
Efter Justitsministeriets opfattelse vil det ikke være i strid med  

 bestemmelsen, hvis der sker opbinding af hesten under tilsyn f.eks. to timer  

 om  

 formiddagen og derpå to timer om eftermiddagen i tilfælde, hvor der måtte  

 være  

 et særligt behov herfor.
Der kan eksempelvis være tilfælde, hvor det er  

 forbundet med særlige vanskeligheder at lære en hest at stå opbundet, og hvor  

 opbinding i to timer dagligt ikke skønnes tilstrækkeligt.
Desuden foreslås det i stk. 3, at heste, der har lært  

 at stå opbundet uden tilsyn, kan opbindes uden tilsyn i op til to timer.
Ved  

 transport, stævner, dyrskuer mv. kan opbinding ske i længere tid end to  

 timer,  

 da der ved sådanne lejligheder ofte vil være behov for at kunne opbinde  

 hesten  

 i længere tid.
 Endelig foreslås det i stk. 4, at stk. 2 og 3 om  

 tidsmæssig begrænset opbinding af heste kan fraviges, hvis veterinære hensyn  

 taler herfor.
 Der henvises i øvrigt til afsnit 6 og afsnit 11 i de  

 almindelige bemærkninger til lovforslaget.
Til § 6 Det følger af bestemmelsen i stk. 1, at loftshøjden  

 skal være mindst 2,60 m i frihøjde over eventuel strøelse.
Det foreslås, at  

 højden skal måles over eventuel strøelse for at sikre, at et stort lag  

 strøelse  

 ikke bevirker, at loftshøjden - og dermed hestens mulighed for at stå oprejst  

 -  

 reelt er væsentlig mindre.
 Efter Justitsministeriets opfattelse vil det ikke være  

 tilstrækkeligt, hvis kravet til loftshøjden i stalde med skrå tage alene er  

 opfyldt for så vidt angår en del af loftet, hvor loftet er åbent til kip, da  

 det er afgørende for hestens velfærd, at kravet til loftshøjden er opfyldt  

 også  

 i relation til den del af loftet, som befinder sig over boksene.
 Endvidere foreslås det i stk. 2, at justitsministeren  

 gives bemyndigelse til at fastsætte regler om, at der for stalde, som  

 benyttes  

 til opstaldning af bestemte typer af heste, gælder en lavere loftshøjde end  

 angivet i stk. 1. Det forudsættes, at bemyndigelsen i givet fald  

 udnyttes  

 i forhold til staldbygninger, der alene benyttes til små heste som f.eks.  

 Shetlandsponyer,  

 og hvor de konsekvenser, som et krav om en loftshøjde på 2,60 meter vil  

 indebære med hensyn til ombygning mv., ikke vil stå i rimeligt forhold til  

 den  

 dyrevelfærdsmæssige gevinst for hestene.
 Desuden foreslås det i stk. 3, at det skal være et krav,  

 at staldrumfanget pr. hest skal være mindst 30 m3. Formålet er -  

 på  

 samme måde som kravet om loftshøjde - at sikre en bedre ventilation i  

 stalden.
 De foreslåede krav i stk. 1 og 3 er omfattet af  

 overgangsordningen i lovforslagets § 36, stk. 4, således at kravene  

 for hestehold, der er etableret inden 1. juli 2007, først skal være opfyldt  

 den  

 1. januar 2020.
 Der henvises i øvrigt til afsnit 6 i de almindelige  

 bemærkninger til lovforslaget.
Til § 7 Det følger af den foreslåede bestemmelse, at gulvarealet ved  

 enkeltvis opstaldning i boks skal være mindst (2,0 x hestens  

 stangmål)2,  

 hvor den korteste side skal være 1,7 x hestens stangmål.
Ved enkeltvis  

 opstaldning i boks går hesten løs i en boks, som forneden er afgrænset af  

 massive vægge og foroven ofte forsynet med tremmer.
 For at sikre, at alle heste uanset størrelse opstaldes i  

 tilstrækkeligt store bokse, foreslås det, at boksens størrelse knyttes til  

 hestens stangmål.
 De foreslåede arealkrav er omfattet af overgangsordningen i  

 lovforslagets § 36, stk. 4, og finder derfor først anvendelse fra  

 den  

 1. januar 2020.
 Der henvises i øvrigt til afsnit 6 i de almindelige  

 bemærkninger til lovforslaget.
Til § 8 Ved gruppeopstaldning forstås opstaldning af flere heste i  

 samme rum uden adskillelse, jf. lovforslagets § 2, nr. 2.
Den foreslåede bestemmelse indebærer, at størrelsen af  

 gulvarealet ved gruppeopstaldning afhænger af antallet af heste i  

 gruppeopstaldningen.
De første fire heste skal således altid mindst have et  

 areal pr. hest svarende til (2,0 x hestens stangmål)2, mens der  

 for  

 hver yderligere hest skal være mindst (1,7 x hestens stangmål)2.  

 Baggrunden herfor er, at alle heste vil få forholdsmæssigt mere plads ved  

 gruppeopstaldning.
 Det følger af den foreslåede bestemmelse i § 36, stk. 4,  

 at bestemmelsen først finder anvendelse fra den 1. januar 2020 for så vidt  

 angår hestehold, der er etableret før 1. juli 2007.
 Der henvises i øvrigt til afsnit 6 i de almindelige  

 bemærkninger til lovforslaget.
Til § 9 Efter stk. 1 skal foling på stald ske i folingsboks.  

 Begrebet folingsboks er defineret i lovforslagets § 2, nr. 4, hvoraf det  

 fremgår, at en folingsboks er en særlig indrettet boks, hvor folingen finder  

 sted.
 Det følger af stk. 2, at gulvarealet i folingsboksen  

 skal være mindst (2,5 x hoppens stangmål)2. Formålet med dette  

 krav  

 er at sikre, at der er tilstrækkelig plads til såvel hoppen som føllet i  

 folingsboksen.
Desuden følger det af bestemmelsen, at hoppe og føl skal  

 opholde sig i folingsboksen i den første måned efter folingen.
Bestemmelsen  

 indebærer, at folingsboksen skal opfylde de særlige størrelsesmæssige krav  

 til  

 opstaldningen af hoppe og føl sammen den første måned efter folingen.
Når  

 hoppe  

 og føl herefter opstaldes sammen, skal boksen opfylde kravene til  

 gruppeopstaldning, jf. lovforslagets § 8. Hvis man ønsker at benytte  

 folingsboksen helt frem til fravænningstidspunktet, skal folingsboksen -  

 efter  

 den første måned og frem til det tidspunkt, hvor fravænning sker - således  

 opfylde arealkravene i § 9, nr. 1, dvs. at gulvarealet i folingsboksen  

 skal være mindst (2,0 x hoppens stangmål)2  

 + (2,0 x føllets  

 stangmål)2.
Kravet om, at hoppe og føl skal opholde sig i folingsboksen  

 i den første måned efter folingen, indebærer ikke et forbud mod, at hoppe og  

 føl må komme på fold.
Hoppe og føl er således omfattet af lovforslagets  

 § 17,  

 stk. 1, hvorefter heste i mindst to timer fem dage om ugen skal  

 motioneres  

 eller gives fri bevægelse på fold.
 Det foreslås i lovforslagets § 36, stk. 4, at  

 bestemmelsen først finder anvendelse for eksisterende hestehold fra den 1.  

 januar 2020.
 Lovforslagets § 9 svarer til § 10 i  

 arbejdsgruppens lovudkast, idet det dog er tilføjet til bestemmelsen, at  

 hoppe  

 og føl skal opholde sig i folingsboksen i den første måned efter folingen.
 Der henvises i øvrigt til afsnit 6 i de almindelige  

 bemærkninger til lovforslaget.
Til § 10 Det følger af den foreslåede bestemmelse, at stalden skal  

 indrettes således, at syge eller skadede heste skal kunne holdes adskilt fra  

 de  

 øvrige heste, jf. § 24. Bestemmelsen har betydning for stalde med  

 gruppeopstaldning, da det skal være muligt at tage en syg eller skadet hest  

 ud  

 af gruppeopstaldningen og placere den i en enkeltboks.
 Der henvises i øvrigt til afsnit 6 i de almindelige  

 bemærkninger til lovforslaget.
Til § 11 Efter stk. 1 skal gulvet i stalden og boksen være jævnt  

 og ikke glat.
Gulvet skal være konstrueret, så hesten ikke kommer til skade  

 eller udsættes for lidelse.
Afgørende er, at hesten kan færdes sikkert og  

 ligge  

 godt, uden at den kommer til skade eller udsættes for lidelse.
Desuden følger det af bestemmelsens stk. 2, at  

 lejearealet skal være bekvemt, rent og passende drænet, og der skal i  

 passende  

 omfang udlægges strøelse.
Ved gruppeopstaldning er det præciseret, at hestene  

 skal have adgang til et velstrøet tørt leje på mindst 80 pct. af gulvarealet.
Bestemmelsen skal sikre, at hesten kan hvile behageligt  

 uden at blive generet af tryk- eller liggesår.
Desuden skal hestenes leje  

 være  

 tørt.
 Det foreslås i lovforslagets § 36, stk. 3, at  

 bestemmelsen for stalde, som er etableret før 1. juli 2007, først finder  

 anvendelse  

 fra den 1. januar 2016.
 Der henvises i øvrigt til afsnit 6 i de almindelige  

 bemærkninger til lovforslaget.
Til § 12 Den foreslåede bestemmelse i § 12 indeholder en række  

 mindstekrav til staldens og staldinventarets indretning.
 Det følger af den foreslåede bestemmelse i stk. 1, at  

 rum eller udstyr, som anvendes i forbindelse med opstaldning af heste, skal  

 konstrueres, installeres og vedligeholdes på en sådan måde, at hestene  

 beskyttes bedst muligt mod tilskadekomst og ikke udsættes for væsentlig  

 ulempe.  

 Bestemmelsen opstiller det grundlæggende krav, at stalden i sin helhed og  

 herunder gange, bokse, inventar og udstyr skal udformes i solide materialer  

 og  

 indrettes, så risiko for skader på hesten så vidt muligt undgås.
 Tilsvarende følger det af bestemmelsens stk. 2, at  

 udstyr til fodring og vanding skal være udformet, fremstillet og installeret,  

 så der er mindst mulig risiko for forurening af foder og vand, samt for at  

 hesten pådrager sig skader.
Desuden foreslås det ved bestemmelsens stk. 3, at alt  

 automatiseret eller mekanisk udstyr, der er af betydning for dyrs sundhed og  

 velfærd, skal monteres, så hestene beskyttes bedst muligt mod tilskadekomst  

 og  

 ikke udsættes for væsentlig ulempe.
Udstyret skal efterses mindst en gang om  

 dagen, og eventuelle fejl skal udbedres straks.
Kan eventuelle fejl ikke  

 straks  

 udbedres, skal der træffes passende foranstaltninger til at beskytte hestenes  

 sundhed og velfærd, indtil fejlen er udbedret.
Bestemmelsen finder bl.a.  

 anvendelse på drikkeanordninger, vandledninger og el-installationer, og  

 formålet er at sikre, at udstyret er udformet og monteret, samt at udstyret  

 virker,  

 så hestens velfærdsmæssige behov opfyldes.
Forpligtelsen til at sørge for det daglige tilsyn af  

 udstyret i stalden påhviler den, der er ansvarlig for hesteholdet.
Det er  

 derimod ikke et krav, at den ansvarlige selv fører tilsynet.
Endelig følger det af bestemmelsens stk. 4, at  

 inventar, mekaniske låger mv. skal være konstrueret og installeret med  

 henblik  

 på at opnå et så lavt støjniveau som muligt.
Formålet med bestemmelsen er at  

 sikre, at hesten har så rolige forhold som muligt.
 De foreslåede krav er omfattet af en overgangsordning og  

 finder således først anvendelse fra den 1. januar 2011 for så vidt angår  

 stalde, som er etableret før 1. juli 2007, jf. lovforslagets § 36,  

 stk. 2.
 Der henvises i øvrigt til afsnit 6 i de almindelige  

 bemærkninger til lovforslaget.
Til § 13 Det følger af den foreslåede bestemmelse, at  

 luftcirkulation, støvindhold, temperatur, relativ luftfugtighed og  

 koncentration af luftarter skal holdes på et niveau, som ikke er skadeligt  

 for  

 hestene, samt at stalden skal have ventilation, som sikrer et tilstrækkeligt  

 luftskifte.
Formålet er sikre tilstrækkelig ventilation og luftsammensætning  

 i  

 stalden for at hindre luftvejslidelser hos hestene.
 Kravet om ventilationen indebærer ikke, at ejere af stalde  

  

 skal  

  

 installere et ventilationssystem,  

 da bestemmelsen kan opfyldes ved, at der sikres tilstrækkelig ventilation  

 gennem åbne døre, vinduer mv.
 Ifølge den foreslåede bestemmelse i lovforslagets § 36,  

 stk. 2, skal bestemmelsen først finde anvendelse fra den 1. januar 2011  

 for hestehold, som er etableret før den 1. juli 2007.
 Der henvises i øvrigt til afsnit 6 i de almindelige  

 bemærkninger til lovforslaget.
Til § 14 Efter den foreslåede bestemmelse skal der være  

 tilstrækkeligt naturligt lys til at opfylde hestens adfærdsmæssige og  

 fysiologiske behov.
For at sikre naturligt lysindfald skal det samlede areal  

 af  

 vinduer eller lignende svare til mindst 7 pct. af staldens gulvareal.  

 Bestemmelsen har til formål at sikre, at heste ikke holdes i konstant mørke  

 eller elektrisk lys, samt at der i form af vinduer, døre mv. skal være  

 tilstrækkeligt naturligt lys i stalden.
Det beror på en konkret vurdering,  

 hvorvidt der er tilstrækkeligt naturligt lys i stalden til at opfylde hestens  

 adfærdsmæssige og fysiologiske behov.
 Desuden foreslås det i stk. 2, at der skal være  

 lyskilder, som sikrer, at hesten på ethvert tidspunkt kan tilses nøje.  

 Lyskilderne i form af elektrisk belysning skal placeres, så de ikke medfører  

 ulempe eller skade på hesten.
 Kravet om, at det samlede areal af vinduer eller lignende  

 skal svare til mindst 7 pct. af staldens gulvareal, er omfattet af en  

 overgangsordning, jf. lovforslagets § 36, stk. 4.
 Der henvises i øvrigt til afsnit 6 i de almindelige  

 bemærkninger til lovforslaget.
Til § 15 Den foreslåede bestemmelse indeholder en bemyndigelse til  

 justitsministeren til at fastsætte nærmere regler om staldens indretning,  

 eksempelvis til gulve, inventar, bokse, udstyr mv.
 Der henvises i øvrigt til afsnit 6 i de almindelige  

 bemærkninger til lovforslaget.
Til § 16 Den foreslåede bestemmelse i stk. 1 indebærer et krav  

 om, at der i ethvert hestehold skal være adgang til en fold.
Bestemmelsen  

 indebærer, at ethvert hestehold skal sikre sig adgang til en fold, som  

 opfylder  

 de nedenfor anførte mindstekrav.
Adgang til fold kan f.eks. bestå i, at et  

 hestehold har ejendomsret til en fold, eller at hesteholdet i form af en  

 forpagtningsaftale  

 har brugsret til en fold.
Kravet om »adgang til fold« indebærer i øvrigt, at  

 folden skal være beliggende ved - eller i tættere tilknytning til -  

 opstaldningsfaciliteterne.  

 En ordning, hvor hestene f.eks. skal transporteres flere kilometer for at  

 komme  

 på fold, vil således ikke opfyldet kravet om adgang til fold.
Det samme vil  

 gælde tilfælde, hvor hestene f.eks. er på fold døgnet rundt i nogle måneder i  

 sommerhalvåret, men i resten af året er opstaldet under forhold uden  

 umiddelbar  

 adgang til fold.
Endvidere følger det af den foreslåede bestemmelse i stk. 2,  

 at folden skal have et areal på mindst 800 m2, hvoraf den korteste  

 side skal være mindst 20 meter.
Såfremt folden benyttes af mere end fire  

 heste  

 på samme tid, forøges dette arealkrav med 200 m2  

 pr. hest.
Desuden  

 er det et krav, at folden ikke benyttes af mere end 20 heste.
Bestemmelsen  

 indebærer, at der til ethvert hestehold skal være en fold på mindst 800  

 m2.  

 Ønsker den ansvarlige for hesteholdet, at der kan gå mere end fire heste ad  

 gangen på folden samtidigt, skal folden være forholdsmæssigt større end de  

 800  

 m2. Desuden indebærer bestemmelsen, at hestehold, hvori der indgår  

 mere end 20 heste, skal have mindst to (eller flere) folde, da en fold aldrig  

 må benyttes af mere end 20 heste.
 Formålet med bestemmelsen er at sikre, at folden er  

 tilstrækkelig stor til, at hestes krav til bevægelse opfyldes, samt at  

 risikoen  

 for skader - eksempelvis som følge af aggression mellem heste - mindskes mest  

 muligt.
Det følger af den foreslåede bestemmelse i stk. 3, at  

 folden ikke må indhegnes med pigtråd.
Forbuddet foreslås indført for at sikre  

 hesten mod unødige skader.
Efter Justitsministeriets opfattelse kan der være  

 hestehold, hvor der i dag enten ikke er adgang til fold eller ikke er adgang  

 til fold af en tilstrækkelig størrelse.
I sådanne hestehold skal der således  

 etableres adgang til fold, og dette kan være indgribende over for de  

 pågældende  

 hestehold.
På denne baggrund foreslår Justitsministeriet en overgangsordning,  

 jf. lovforslagets § 36, stk. 3, så bestemmelsen for så vidt angår  

 hestehold, der er etableret inden 1. juli 2007, først finder anvendelse fra  

 den  

 1. januar 2016.
 Der henvises i øvrigt til afsnit 7 i de almindelige  

 bemærkninger til lovforslaget.
Til § 17 Det følger af stk. 1 i den foreslåede bestemmelse, at  

 heste i mindst to timer fem dage om ugen skal motioneres eller gives mulighed  

 for fri bevægelse på fold.
Bestemmelsen indebærer således ikke et ubetinget  

 krav om, at alle heste  

  

 skal  

  

 på fold  

 dagligt.
Ved motionering forstås f.eks. ridning med rytter,  

 longering mv.
Det er således ikke et krav, at hesten skal motioneres på fold.
 Ved fri bevægelse forstås, at heste gives mulighed for at  

 opholde sig i folden uden rytter og bevæge sig efter eget ønske.
Efter stk. 2 kan kravet i stk. 1 om motion eller  

 fri bevægelse fraviges, hvis veterinære eller vejrmæssige forhold taler  

 afgørende  

 herfor.
Det vil f.eks. kunne dreje sig om tilfælde, hvor en dyrlæge fraråder,  

 at en hest kommer på fold eller motioneres, eller hvis folden er dækket af  

 is.
Endelig foreslås det i stk. 3, at når føl og plage  

 skal på fold, jf. stk. 1, skal de, indtil de er to år gamle, på fold  

 sammen med artsfæller, medmindre veterinære forhold taler afgørende herimod.  

 Bestemmelsen har til formål at sikre, at føl og plages sociale færdigheder og  

 generelle udvikling påvirkes optimalt, hvilket sker ved ophold sammen med  

 artsfæller.  

 Om muligt bør det tilstræbes, at føl og plage opholder sig på fold sammen med  

 andre føl og plage under to år.
Såfremt veterinære forhold taler afgørende  

 imod, at føl og plage kommer på fold sammen med artsfæller, giver  

 bestemmelsen  

 mulighed for, at kravet fraviges.
Bestemmelsen vil eksempelvis kunne finde  

 anvendelse i tilfælde, hvor heste, der er blevet tidligt kønsmodne, forsøger  

 at  

 skade andre føl og plage på fold.
 Der henvises i øvrigt til afsnit 7 og afsnit 10 i de  

 almindelige bemærkninger til lovforslaget.
Til § 18 Efter bestemmelsen skal der for hvert opstaldningssted være  

 en plan for, hvornår de enkelte heste kommer på fold.
Planen skal udarbejdes  

 skriftligt, og det forudsættes, at der med hjemmel i lovforslagets § 20  

 udstedes nærmere regler om, hvad planen skal indeholde.
Bestemmelsen har til  

 formål at sikre, at alle heste i hesteholdet regelmæssigt kommer på fold.
 Der henvises i øvrigt til afsnit 7 i de almindelige  

 bemærkninger til lovforslaget.
Til § 19 Efter den foreslåede bestemmelse i stk. 1 skal den ansvarlige for  

 et hestehold sikre,  

 at heste, som går ude i vinterperioden og i perioder  

 med vinterlignende vejr, kun er ude i mere end 12 timer i døgnet, hvis de har  

 udviklet et kraftigt og tæt hårlag og er ved godt huld og har adgang til  

 læskur  

 eller bygning, hvor alle dyr samtidig kan hvile på et tørt, strøet leje.
Med hensyn til fortolkningen af begreberne vinterperioden  

 og perioder med vinterlignende vejr henvises til Dyreværnsrådet og Det  

 Veterinære Sundhedsråds fælles udtalelser af 14. december 2001 og 17. januar  

 2005, hvoraf det fremgår, at månederne december, januar og februar altid skal  

 betragtes som vinterperiode, jf. afsnit 7.1.3. i de almindelige bemærkninger  

 til lovforslaget.
Videre fremgår det, at det overordentligt hyppigt er  

 vinterlignende  

 vejr i november måned, ligesom der i marts måned meget ofte konstateres  

 vinterlignende vejr.
Justitsministeriet kan tilslutte sig disse definitioner  

 af  

 begreberne.
 Bestemmelsen indebærer, at heste, som går ude i mere end 12  

 timer i døgnet på disse tidspunkter af året, skal være forberedt hertil i  

 kraft  

 af, at de skal have udviklet et kraftigt og tæt hårlag og være ved godt huld  

 samt have adgang til læskur eller bygning.
 Efter bestemmelsens stk. 2 skal gulvarealet i læskuret  

 eller bygningen opfylde kravene til gruppeopstaldning, jf. § 8, det vil  

 sige, at gulvarealet skal være mindst (2,0 x hestens stangmål)2  

 pr.  

 hest for de første fire heste og mindst (1,7 x hestens stangmål)2  

 pr. hest for hver yderligere hest.
Det følger af stk. 3, at læskur eller bygning skal  

 placeres på et sted med tilstrækkelig afvanding.
Dette krav skal sikre, at  

 hestene også i perioder med frost og vådt vejr kan færdes sikkert og ligge  

 tørt.
 Der henvises i øvrigt til afsnit 7 i de almindelige  

 bemærkninger til lovforslaget.
Til § 20 Den foreslåede bestemmelse indebærer, at justitsministeren  

 kan fastsætte nærmere regler om adgang til og indretning af fold mv.
Herunder  

 kan justitsministeren fastsætte nærmere regler om planen for, hvornår de  

 enkelte heste kommer på fold, jf. § 18, samt om indhegning af folde.  

 Desuden  

 kan justitsministeren fastsætte nærmere regler om, at § 19, stk. 1,  

 kan fraviges for heste af bestemte racer.
 Bestemmelsen svarer i det væsentlige til § 17, stk. 7,  

 og § 20, stk. 4, i arbejdsgruppens lovudkast.
 Der henvises i øvrigt til afsnit 7 i de almindelige  

 bemærkninger til lovforslaget.
Til § 21 Efter bestemmelsen skal hestes foderration indeholde  

 tilstrækkeligt strukturfoder.
Bestemmelsen udgør en præcisering i forhold til  

 dyreværnslovens § 2, hvoraf det følger, at enhver, der holder dyr, skal  

 sørge for, at de behandles omsorgsfuldt, herunder at de fodres og vandes  

 under  

 hensyntagen til deres fysiologiske, adfærdsmæssige og sundhedsmæssige behov i  

 overensstemmelse med anerkendte praktiske og videnskabelige erfaringer.
Ved strukturfoder forstås modent græs, wrap, ensilage, hø,  

 roer, gulerødder, grøn- og roepiller, jf. § 2, nr. 7. Strukturfoder  

 omfatter dog ikke halm, som anvendes til strøelse eller den halm, som hesten  

 har adgang til ved ophold på fold.
Det beror på en konkret vurdering, om en  

 hests foderration indeholder tilstrækkeligt strukturfoder.
I denne vurdering  

 indgår bl.a. det konkrete valg af fodertype, hestens konkrete behov mv.
 Der henvises i øvrigt til afsnit 9 i de almindelige  

 bemærkninger til lovforslaget.
Til § 22 Det følger af bestemmelsen, at heste skal have fri adgang  

 til frisk drikkevand, samt at kravet ikke gælder ved kortere ophold på fold  

 indtil fire timer.
Den ansvarlige for hesteholdet skal således sørge for, at  

 hestene har adgang til rindende vand, eller at vandet - hvilket særligt er  

 relevant på fold - udskiftes jævnligt med henblik på at sikre, at  

 drikkevandet  

 er frisk.
 Der henvises i øvrigt til afsnit 9 i de almindelige  

 bemærkninger til lovforslaget.
Til § 23 Efter den foreslåede bestemmelse i stk. 1 skal enhver,  

 der holder hest, sørge for, at hesten tilses mindst en gang om dagen.
Ved  

 tilsynet skal det sikres, at hesten behandles omsorgsfuldt, herunder at  

 hesten  

 huses, fodres, vandes og passes under hensyntagen til dens behov.
Enhver, der holder hest - det vil sige den ansvarlige for  

 hesteholdet - eller den, der fører tilsyn på den ansvarliges vegne - skal  

 således sikre sig, at samtlige heste er tilset, og at de udviser normal  

 adfærd,  

 dvs. at alle hestene bevæger sig normalt og ikke udviser tegn på sygdom eller  

 smerte.
Tilsynet skal endvidere omfatte bygninger på fold samt stalde, som  

 bør  

 efterses for løse brædder, søm og andet, som kan skade hesten.  

 Foldindhegningens  

 stand skal kontrolleres, ligesom det skal sikres, at der ikke er opstået  

 uhensigtsmæssige  

 eller potentielt skadevoldende ændringer på inventar eller fold siden sidste  

 eftersyn.
Opstår der forhold, der kan skræmme hestene, herunder særlig  

 voldsom  

 torden eller storm eller usædvanlige hændelser, bør hestene tilses snarest  

 muligt.
Det følger af stk. 2, at enhver, der erhvervsmæssigt  

 holder heste, skal sørge for, at hesteholdet tilses af en dyrlæge mindst én  

 gang årligt.
I dyrlægens tilsyn skal bl.a. indgå en vurdering af, om  

 hesteholdet er i overensstemmelse med reglerne i denne lov.
Ved  

 erhvervsmæssige  

 hestehold forstås eksempelvis stutterier, hingstestationer, træningsstalde,  

 dyreparker, hestehandlere, hesteinternater, rideskoler, hestepensioner,  

 hesteudlejning,  

 hestevognskørsel (studenterkørsel, kapervogne mv.), heste i zoologiske haver  

 mv.
Det er ikke et krav efter bestemmelsen, at dyrlægen  

 tilkaldes alene med henblik på at foretage en egentlig gennemgang af  

 hesteholdet.
Dyrlægen kan således gennemføre tilsynet af hesteholdet i  

 forbindelse med, at vedkommende er tilkaldt, f.eks. i forbindelse med  

 sygdomsbehandling.
 Der henvises i øvrigt til afsnit 8 i de almindelige  

 bemærkninger til lovforslaget.
Til § 24 Den foreslåede bestemmelse opstiller nærmere krav til,  

 hvorledes den ansvarlige for hesteholdet skal handle i tilfælde af sygdom  

 eller  

 skade på hestene.
Efter bestemmelsen skal den ansvarlige for hesteholdet i  

 tilfælde af sygdom eller tilskadekomst således sikre, at hesten om fornødent  

 isoleres og pleje iværksættes.
Ved alvorlig lidelse eller hvis hesten ikke  

 hurtigt bedres, skal en dyrlæge straks tilkaldes.
 Der henvises i øvrigt til afsnit 8 i de almindelige  

 bemærkninger til lovforslaget.
Til § 25 Efter stk. 1 skal enhver, der holder hest, sørge for,  

 at heste i en tidlig alder oplæres til at blive håndteret.
Bestemmelsen  

 indebærer, at hesten skal opdrages og oplæres, så den kan beherske visse  

 grundlæggende færdigheder.
Håndteringen bør påbegyndes allerede i løbet af  

 den  

 første uge af føllets liv.
Ved håndtering forstås opdragelse og oplæring, så  

 føllet vænnes til at blive berørt af mennesker, at der går mennesker omkring  

 det, at det kan få lagt grime på, trækkes ud af stalden mv., og med tiden at  

 det lærer at få løftet ben, at rykke sig for menneskets tryk, vænner sig til  

 at  

 bære udstyr, rytter mv.
Den løbende håndtering af hesten skal altid være  

 tilpasset  

 dens alder samt dens fysiske og psykiske kapacitet.
Det følger af stk. 2, at oplæring, træning og brug af  

 heste skal være tilpasset hestens alder, dens fysiske og psykiske kapacitet,  

 så  

 hesten beskyttes bedst muligt mod smerte, lidelse, angst, varigt men og  

 væsentlig ulempe.
Hesten bør således ikke trænes eller i øvrigt bruges på en  

 måde, som ikke svarer til dens alder samt fysiske og psykiske kapacitet.  

 Almindelig brug af sporer og pisk er ikke uforeneligt med bestemmelsen.
 Bestemmelsen svarer til § 25 i arbejdsgruppens  

 lovudkast, idet det dog er præciseret, at forpligtelsen til, at heste i en  

 tidlig alder skal oplæres til at blive håndteret, påhviler enhver, der holder  

 hest.
 Der henvises i øvrigt til afsnit 11 i de almindelige bemærkninger  

 til lovforslaget.
Til § 26 Efter stk. 1 skal udstyr, som anvendes som  

 hjælpemidler på hesten, være tilpasset den enkelte hest og må ikke påføre  

 hesten skader og må ikke anvendes som tvangsmidler.
Ved hjælpemidler forstås  

 udstyr til træning af hesten, som benyttes til at hjælpe hesten til at  

 forstå,  

 hvad der kræves af den, f.eks. tøjler, pisk, sporer mv.
Anvendes udstyret  

 derimod til at tvinge hesten til præstationer, som den endnu ikke forstår  

 eller  

 ikke kan udføre, eventuelt på grund af skader, anses udstyret som  

 tvangsmidler,  

 som ikke kan anvendes.
 Stk. 2 indeholder en bemyndigelse til  

 justitsministeren til at fastsætte nærmere regler om brug af hjælpemidler og  

 tvangsmidler, herunder regler om, hvilket udstyr der må anses som henholdsvis  

 hjælpemidler og tvangsmidler.
 Der henvises i øvrigt til afsnit 12 i de almindelige  

 bemærkninger til lovforslaget.
Til § 27 Det følger af bestemmelsen, at enhver form for medicinering  

 og behandling, herunder kirurgisk behandling, som har til formål at skjule  

 sygdomssymptomer, så hesten kan træne og deltage i konkurrencer, er forbudt.  

 Forbuddet omfatter ikke kastrationer, der således anses som et lovligt  

 indgreb.
 Der henvises i øvrigt til afsnit 12 i de almindelige  

 bemærkninger til lovforslaget.
Til § 28 Efter den foreslåede bestemmelse i stk. 1 skal  

 beskæring eller anlæggelse af beslag på hesten ske efter behov.
Hensynet til  

 at  

 sikre et velfungerende bevægeapparat for hesten taler for, at den ansvarlige  

 for et hestehold er opmærksom på, at der foretages beskæring, når der konkret  

 er behov for det, men samtidig også at der ikke nødvendigvis anlægges beslag,  

 hvor dette konkret er ufornødent.
Det følger af bestemmelsen i stk. 2, at  

 justitsministeren kan fastsætte regler om, at beskæring eller anlæggelse af  

 beslag kun må foretages af personer, der har den relevante faglige uddannelse  

 hertil.
Justitsministeren kan desuden fastsætte krav til uddannelsen.
Justitsministeriet har herved lagt vægt på, at det på  

 nuværende tidspunkt ikke er afklaret, hvilke uddannelsesmæssige krav  

 beslagsmede  

 skal opfylde for at kunne leve op til det af arbejdsgruppen foreslåede krav.  

 Hertil kommer, at Rådet for Hovpleje og Hestebeslag samt Sammenslutningen af  

 Danske Beslagsmede i forbindelse med høringen vedrørende arbejdsgruppens  

 rapport har anført, at der mangler mellem 80 og 100 beslagsmede for at kunne  

 dække behovet for personer, som er uddannet til at beskære og anlægge beslag  

 på  

 heste.
Justitsministeriet har på denne baggrund fundet det rigtigst at stille  

 forslag om, at justitsministeren gives bemyndigelse til at fastsætte et sådan  

 krav samt til at udarbejde regler herom.
 Der henvises i øvrigt til afsnit 14 i de almindelige  

 bemærkninger til lovforslaget.
Til § 29 Efter bestemmelsen kan justitsministeren fastsætte regler  

 om, at mærkning af heste skal foretages af personer, der har den relevante  

 faglige uddannelse hertil.
Justitsministeren kan desuden fastsætte krav til  

 uddannelsen.
Arbejdsgruppen har foreslået et krav om, at når heste  

 mærkes, skal mærkningen foretages af uddannede personer.
Justitsministeriet  

 kan  

 i princippet tilslutte sig forslaget, men finder det rigtigst, at der er  

 taget  

 stilling til, hvilke uddannelsesmæssige krav der skal være opfyldt for at  

 kunne  

 foretage mærkning af heste, før der indføres et sådan krav.
På denne baggrund  

 foreslås det, at justitsministeren gives bemyndigelse til at fastsætte  

 nærmere  

 regler herom.
 Der henvises i øvrigt til afsnit 13 i de almindelige  

 bemærkninger til lovforslaget.
Til § 30 Det følger af den foreslåede bestemmelse, at  

 justitsministeren kan fastsætte regler om, at den, som er ansvarlig for et  

 professionelt hestehold, skal være over 18 år og besidde en relevant faglig  

 uddannelse hertil.
Justitsministeren kan desuden fastsætte krav til  

 uddannelsen.
Justitsministeriet har herved lagt vægt på, at det på  

 nuværende tidspunkt ikke er afklaret, hvilke uddannelsesmæssige krav de  

 ansvarlige for professionelle hestehold skal opfylde for at kunne leve op til  

 det af arbejdsgruppen foreslåede krav.
Justitsministeriet har på denne  

 baggrund  

 fundet det rigtigst at foreslå, at justitsministeren gives bemyndigelse til  

 at  

 fastsætte et sådan krav samt til at udarbejde regler herom, således at det er  

 muligt at fastlægge kravene til uddannelsen, inden der stilles krav herom.
 Der henvises i øvrigt til afsnit 15 i de almindelige  

 bemærkninger til lovforslaget.
Til § 31 Det følger af den foreslåede bestemmelse, at inden  

 justitsministeren fastsætter regler i henhold til bestemmelser i lovudkastet,  

 skal dyreværnsorganisationer og andre organisationer, der efter ministerens  

 skøn særlig berøres af reglerne, have lejlighed til at udtale sig.
 Bestemmelsen svarer til dyreværnslovens § 27, stk. 1.
Til § 32 Formålet med bestemmelsen er for det første at gøre det  

 muligt administrativt at gennemføre eventuelle direktiver fra EU om  

 forsvarlig  

 behandling af heste og om beskyttelse af disse dyrs velfærd.
Formålet er  

 derudover  

 at gøre det muligt administrativt at fastsætte regler, der sikrer anvendelsen  

 af forordninger på dyreværnsområdet.
Det kan f.eks. være bestemmelser om, at  

 ansøgning om godkendelse i henhold til en forordning skal behandles af en  

 bestemt myndighed, ligesom der kan udpeges en bestemt myndighed til at føre  

 tilsyn og lignende i henhold til en forordning.
Adgangen til administrativt  

 at  

 fastsætte regler, der gør det muligt at opfylde Danmarks internationale  

 forpligtelser også på hesteområdet, er allerede givet ved § 4 a i  

 dyreværnsloven.  

 Med gennemførelsen af en særlig lov om hold af heste finder  

 Justitsministeriet,  

 at bestemmelsen bør medtages heri.
 Bestemmelsen svarer til § 4 a i dyreværnsloven og § 14  

 i lov nr. 173 af 19. marts 2001 om udendørs hold af svin.
Til § 33 Der foreslås ved bestemmelsen indført en påbudsordning,  

 hvorefter fødevareregionerne og politiet i tilfælde af overtrædelse af lovens  

 krav til hestehold, eller af regler fastsat i medfør af loven, kan give den  

 ansvarlige for et hestehold et påbud om at rette op på de forhold, som ikke  

 er  

 i overensstemmelse med disse regler.
Denne ordning indebærer, at den ansvarlige for hesteholdet  

 kan straffes for overtrædelse af lovens krav i tilfælde, hvor vedkommende  

 ikke  

 efterkommer et påbud, herunder efterkommer påbuddet inden for den af  

 myndighederne fastsatte frist.
Vedkommende får således en chance for at rette  

 op på de ulovlige forhold, før der kan blive tale om at gennemføre en  

 straffesag for overtrædelsen, ligesom vedkommende - i kraft af rekursadgangen  

 for det meddelte påbud - får adgang til at fremkomme med indsigelser imod  

 myndighedernes vurdering af forholdene.
Det følger af § 3 i lovforslaget, at reglerne i  

 dyreværnsloven og regler, der udfærdiges med hjemmel i dyreværnsloven,  

 desuden  

 finder anvendelse på ethvert hestehold.
Dette indebærer, at der i grove  

 tilfælde, f.eks. hvor der er tale om vanrøgt af hestene, vil være adgang til  

 at  

 straffe direkte efter dyreværnslovens regler, og i disse tilfælde gælder  

 påbudsordningen således ikke.
 Påbudsordningen vil - for politiets vedkommende - supplere  

 den adgang, som politiet efter dyreværnslovens § 21 allerede har til at  

 give pålæg om et dyrs behandling i tilfælde, hvor et dyr behandles  

 uforsvarligt.
 For hestehold, som består af mindre end 10 heste og dermed  

 ikke er undergivet kontrol fra fødevareregionernes side, jf. nedenfor, vil  

 politiets adgang til at meddele påbud efter den skitserede ordning f.eks.  

 kunne  

 blive aktuel på grundlag af politianmeldelse, f.eks. fra en dyrlæge, som har  

 besigtiget hesteholdet, eller fra andre anmeldere.
 For erhvervsmæssige hestehold følger det af dyreværnslovens  

 § 3, stk. 4, at disse mindst én gang årligt skal tilses af en  

 dyrlæge, og også her vil dyrlægen kunne underrette politiet om forhold ved  

 hesteholdet, som ikke er i overensstemmelse med loven.
Hestehold, som består af mindst 10 heste, er desuden  

 omfattet af Fødevarestyrelsens stikprøvekontrol, som indebærer at  

 fødevareregionerne skal udføre stikprøvekontrol af hestes velfærd i mindst 5  

 pct. af alle besætninger med mindst 10 heste.
Påbudsordningen vil i denne  

 sammenhæng  

 indebære, at en fødevareregion, som under kontrolbesøget konstaterer forhold,  

 som ikke er i overensstemmelse med lovens krav, vil kunne meddele et påbud om  

 at rette op på forholdene.
 Der henvises i øvrigt til afsnit 16 i de almindelige  

 bemærkninger til lovforslaget.
Til § 34 Den foreslåede bestemmelse indeholder i stk. 1 en  

 adgang til at påklage fødevareregionernes og politiets påbud i medfør af  

 lovforslagets § 33 til Fødevarestyrelsen.
 Af hensyn til hurtigst muligt at kunne sikre hestenes  

 velfærd, foreslås det, at klage ikke har opsættende virkning, medmindre  

 Fødevarestyrelsen træffer anden afgørelse.
 Det foreslås, at Fødevarestyrelsens afgørelse i en klagesag  

 ikke kan indbringes for anden administrativ myndighed, jf. stk. 2.
 Der henvises i øvrigt til afsnit 16 i de almindelige  

 bemærkninger til lovforslaget.
Til § 35 Den foreslåede bestemmelse i stk. 1 giver mulighed for  

 at pålægge straf for undladelse af at efterkomme et påbud efter § 33,  

 herunder undladelse af at efterkomme påbuddet inden for den af myndighederne  

 fastsatte frist.
Det foreslås således, at en sådan undladelse kan straffes  

 med  

 bøde eller fængsel indtil 4 måneder.
Den, som kan ifalde strafansvar efter lovforslagets  

 bestemmelser, vil være den ansvarlige for hesteholdet, medmindre andet  

 fremgår  

 af den relevante bestemmelse.
Den ansvarlige for hesteholdet kan dels være  

 ejeren af hesteholdet, hvis hestene er opstaldet hos ejeren, eller det kan  

 være  

 den ansvarlige på det sted, hvor en hest mere varigt er opstaldet,  

 eksempelvis  

 på en hestepension.
 Bestemmelsen i stk. 2 er en strafudmålingsregel,  

 hvorefter det ved udmåling af straf efter denne lov eller efter regler  

 fastsat i  

 medfør heraf, anses som en skærpende omstændighed, hvis overtrædelsen er  

 begået  

 i forbindelse med udøvelse af erhverv.
 Efter den foreslåede bestemmelse i stk. 3 kan der  

 pålægges selskaber mv. (juridiske personer) strafansvar efter reglerne i  

 straffelovens  

 5. kapitel.
 Der henvises i øvrigt til afsnit 16 i de almindelige  

 bemærkninger til lovforslaget.
Til § 36 Bestemmelsen indeholder det foreslåede  

 ikrafttrædelsestidspunkt.
Det foreslås således, at loven træder i kraft den  

 1.  

 januar 2008, jf. dog overgangsordningerne i lovforslagets §§ 36,  

 stk. 2-4.
 Stk. 2 indebærer, at forbuddet imod at anvende spiltov  

 først finder anvendelse på hestehold, der er etableret før 1. juli 2007, fra  

 den 1. januar 2011. Desuden indebærer forslaget, at kravene til rum, udstyr  

 og  

 inventar i stalden, jf. lovforslagets § 12, samt kravet til staldens  

 indeklima, ventilation mv., jf. lovforslagets § 13, ligeledes først  

 finder  

 anvendelse fra den 1. januar 2011 for så vidt angår hestehold etableret før  

 1.  

 juli 2007.
 Bestemmelsen i stk. 3 er en overgangsordning for så  

 vidt angår kravene om gulv og lejeareal i stalden, jf. lovforslagets  

 § 11,  

 adgang til fold, jf. lovforslagets § 16, og planen for, hvornår de  

 enkelte  

 heste kommer på fold, jf. lovforslaget § 18. Kravene i lovforslagets  

 § 11,  

 § 16 og § 18 finder for hold af heste, der er etableret før 1. juli  

 2007, således først anvendelse fra den 1. januar 2016.
 Den foreslåede bestemmelse i stk. 4 indebærer, at  

 kravene vedrørende loftshøjde og staldrumfang, jf. lovforslagets § 6,  

 stk. 1  

 og 3, enkeltopstaldning, jf. lovforslagets § 7, gruppeopstaldning, jf.  

 lovforslagets § 8, folingsbokse, jf. lovforslagets § 9, og  

 størrelsen  

 af vinduesarealet, jf. lovforslagets § 14, stk. 1, 2. pkt., først  

 finder anvendelse fra 1. januar 2020 for så vidt angår hestehold etableret  

 før  

 1. juli 2007.
 Der henvises i øvrigt til afsnit 6, 7 og 11 i de  

 almindelige bemærkninger til lovforslaget.
Til § 37 Bestemmelsen fastlægger lovens territoriale  

 anvendelsesområde og indebærer, at loven ikke gælder i Grønland og på  

 Færøerne.  

 Det skyldes, at dyrevelfærd er et hjemmestyreanliggende for begge disse dele  

 af  

 riget.
