Nr LSF 2 Forslag til Lov om folketingsvalg på Færøerne Fremsat af indenrigsministeren (Thor Pedersen) den 7. oktober 1992 Vedtaget ved tredjebehandling den 18. juni 1993 Lov nr. 458 af 30/06/1993 Kapitel 1 Færøernes repræsentation i Folketinget § 1. På Færøerne vælges to medlemmer til Folketinget.
 Stk. 2 . Folketingsmedlemmerne vælges for 4 år regnet fra den  

 almindelige valgdag i den øvrige del af riget bortset fra Grønland.
Kapitel 2 Valgret og valgbarhed § 2. Valgret til Folketinget har enhver, som har dansk indfødsret,  

 er fyldt 18 år og har fast bopæl i riget, medmindre vedkommende er  

 umyndiggjort.
 § 3. Følgende personer, der midlertidigt har taget ophold i  

 udlandet, og ægtefæller, der samlever med disse personer, anses for at have  

 fast bopæl i riget:
 1) Personer, der er udsendt for at gøre tjeneste i udlandet som ansat af  

 en offentlig myndighed, en privat virksomhed eller en privat forening i  

 riget.
 2) Personer, der opholder sig i udlandet som ansat i en international  

 organisation, hvoraf Danmark eller Færøerne er medlem.
 3) Personer, der er udsendt for at gøre tjeneste i udlandet af en  

 hjælpeorganisation i riget.
 4) Personer, der opholder sig i udlandet i uddannelsesøjemed.
 5) Personer, der opholder sig i udlandet af helbredsmæssige grunde.
 6) Personer, der opholder sig udlandet, og som i henseende til  

 tilknytningen til riget ganske må sidestilles med de personer, der er nævnt i  

 nr. 1-5.
 § 4. Ingen kan udøve valgret uden at være optaget på valglisten.
 § 5. Valgbar til Folketinget er enhver, som har valgret efter § 2,  

 jf. § 3, medmindre vedkommende er straffet for en handling, der i almindeligt  

 omdømme gør den pågældende uværdig til at være medlem af Folketinget, jf.  

 grundlovens §§ 30 og 33.
 Stk. 2 . En person kan dog altid opstille til valg uanset  

 indsigelser om manglende valgbarhed.
 § 6. Ingen kan opstilles til valg uden selv at have anmeldt sig  

 som kandidat til valget.
Kapitel 3 Valgdistrikter.
Valgbestyrelse Valgdistrikter § 7. Færøerne udgør eet valgområde.
 § 8. Færøerne er inddelt i valgdistrikter som angivet i den  

 fortegnelse over valgdistrikterne, der er optaget som bilag til loven.  

 Valgdistrikterne omfatter de byer og bygder, der er nævnt i fortegnelsen.  

 Inden for hvert distrikt foregår afstemningen på det valgsted, der er nævnt i  

 fortegnelsen.
 Stk. 2 . Efter indstilling fra landsstyret kan indenrigsministeren  

 ved bekendtgørelse foretage ændringer i fortegnelsen over valgdistrikterne.
Valgbestyrelse § 9. Landsstyret udpeger for 4 år ad gangen en valgbestyrelse  

 bestående af 13 medlemmer.
For hvert medlem udpeges en stedfortræder.
Fra  

 hvert syssel udpeges mindst 1 medlem og 1 stedfortræder.
Formanden for  

 valgbestyrelsen udpeges af landsstyret blandt de i Thorshavn bosatte  

 medlemmer.
De af landsstyret udpegede personer har pligt til at påtage sig  

 hvervet, medmindre de er fyldt 60 år eller forhindret ved et af landsstyret  

 for lovligt anset forfald.
 Stk. 2 . Ingen, der er opstillet som kandidat til valget, kan  

 fungere som medlem af valgbestyrelsen.
§ 10. Valgbestyrelsen modtager og godkender kandidatanmeldelser  

 samt tilvejebringer stemmesedler og opslag.
Valgbestyrelsen forestår  

 endvidere opgørelsen af valget.
 Stk. 2 . Valgbestyrelsen leder i øvrigt valget og skal i  

 forbindelse hermed sørge for, at kommunalbestyrelserne og valgstyrerne, jf. §  

 19, er gjort bekendt med deres opgaver i forbindelse med valget og i  

 fornødent omfang vejledt herom.
§ 11. Valgbestyrelsens formand forbereder, indkalder og leder  

 valgbestyrelsens møder.
Valgbestyrelsens afgørelser træffes ved  

 stemmeflertal.
I tilfælde af stemmelighed gør formandens stemme udslaget.
 Stk. 2 . Valgbestyrelsens formand træffer afgørelse i alle  

 spørgsmål, der ikke giver anledning til tvivl.
Stk. 3 . Valgbestyrelsen fører en valgbog, hvori indføres alle  

 væsentlige oplysninger om afstemningen samt resultatet heraf.
Valgbogen  

 tilvejebringes af indenrigsministeren.
 Stk. 4 . Hvis et medlem af valgbestyrelsen har forfald, indtræder  

 den pågældendes stedfortræder i valgbestyrelsen.
 Stk. 5 . Til de medlemmer af valgbestyrelsen, der er bosat uden  

 for Thorshavn, ydes befordringsgodtgørelse i forbindelse med deltagelse i den  

 endelige opgørelse af valget, jf. § 65, stk. 1.
Kapitel 4 Valglister § 12. Vælgerne skal optages på valglisten i den kommune, hvor de  

 er tilmeldt folkeregistret, jf. dog § 13.
§ 13. Vælgere, der er omfattet af § 3, skal efter anmodning  

 optages på valglisten i den kommune, hvor de sidst har været tilmeldt  

 folkeregistret.
Anmodning om optagelse skal indgives til kommunalbestyrelsen.
Stk. 2 . Anmodningen forelægges for rigsombudsmanden til afgørelse  

 med attestation af, at den pågældende har dansk indfødsret, er fyldt 18 år og  

 ikke er umyndiggjort, og med oplysning om, hvornår vedkommende sidst har  

 været optaget i kommunens folkeregister.
Rigsombudsmandens afgørelse kan ikke  

 indbringes for anden administrativ myndighed.
Stk. 3 . Afgørelser om optagelse på valglisten gælder i 2 år fra  

 afgørelsens dato.
Hvis vælgeren inden udløbet af denne periode indgiver  

 anmodning om fornyet optagelse på valglisten, forlænges perioden, indtil der  

 er truffet afgørelse.
 Stk. 4 . Indenrigsministeren kan fastsætte nærmere regler om  

 optagelse på valglisten af vælgere, der er omfattet af § 3.
 § 14. Når valg er udskrevet, skal kommunalbestyrelsen udarbejde en  

 valgliste over kommunens vælgere, jf. §§ 12 og 13. Såfremt kommunen er delt i  

 flere valgdistrikter, skal der udarbejdes en valgliste for hvert  

 valgdistrikt.
 Stk. 2 . På valglisten optages de vælgere, der senest 18.-dagen  

 før valgdagen er flyttet til kommunen, og som senest på denne dag har anmeldt  

 flytningen.
 Stk. 3 . Vælgere, der senest 18.-dagen før valgdagen er flyttet  

 inden for kommunen, og som senest denne dag har anmeldt flytningen til  

 kommunens folkeregister, skal optages på valglisten under den nye bopæl.
 Stk. 4 . Vælgere, der senere end 18.-dagen før valgdagen er  

 flyttet til en anden kommune eller inden for kommunen, eller som senere end  

 denne dag har anmeldt flytning, skal forblive optaget på valglisten under den  

 hidtidige bopæl.
 Stk. 5 . Vælgere, der er omfattet af § 3, skal optages på  

 valglisten, hvis der er truffet afgørelse herom senest 18.-dagen før  

 valgdagen.
 § 15. Valglisterne udfærdiges på grundlag af oplysningerne i  

 kommunens folkeregister.
 Stk. 2 . Valglisterne skal indeholde vælgernes navn, fødselsdato  

 og bopæl samt løbenummer og en rubrik til afmærkning.
 Stk. 3 . Indenrigsministeren kan fastsætte nærmere regler om  

 udarbejdelsen af valglisterne og disses indretning.
§ 16. Så snart valglisten er udarbejdet, udsender  

 kommunalbestyrelsen valgkort til de vælgere, der er opført på valglisten og  

 tilmeldt folkeregistret.
Valgkortet skal indeholde oplysning om vælgerens  

 navn og adresse, om nummer på valglisten samt om afstemningsstedets  

 beliggenhed og dag og tid for afstemningen.
 § 17. Senest 10 dage før valgdagen skal kommunalbestyrelsen på  

 sædvanlig måde bekendtgøre, at der vil blive udsendt valgkort til vælgerne,  

 og at indsigelser om manglende modtagelse af valgkort eller modtagelse af  

 valgkort med fejlagtigt indhold skal fremsættes over for kommunalbestyrelsen.
§ 18. Kommunalbestyrelsen skal straks behandle de indsigelser, der  

 er nævnt i § 17, og i givet fald berigtige fejlene ved udfærdigelse af nye  

 valgkort og ved rettelser i valglisten.
Sådanne rettelser kan foretages til  

 og med valgdagen.
 Stk. 2 . Kommunalbestyrelsen skal endvidere til og med valgdagen  

 berigtige valglisten, hvis kommunen modtager meddelelse om fraflytning til  

 udlandet, dødsfald, umyndiggørelse, ophævelse af umyndiggørelse eller  

 erhvervelse henholdsvis fortabelse af dansk indfødsret.
Kapitel 5 Valgstyrere og tilforordnede vælgere § 19. Senest når valg er udskrevet, vælger kommunalbestyrelsen for  

 hvert valgdistrikt mindst 3 og højst 5 valgstyrere til at forestå  

 afstemningen og stemmeoptællingen på valgstedet.
 Stk. 2 . Valgstyrerne vælges ved forholdstalsvalg under eet blandt  

 de vælgere, der har bopæl i valgdistriktet.
Stk. 3 . Blandt valgstyrerne vælger kommunalbestyrelsen en formand  

 for valgstyrerne for hvert valgdistrikt i kommunen.
Formændene vælges ved  

 forholdstalsvalg under eet.
Stk. 4 . Valgstyrerne fører en afstemningsbog, der er autoriseret  

 af kommunalbestyrelsen.
I afstemningsbogen indføres alle væsentlige  

 oplysninger om afstemningen i valgdistriktet samt resultatet heraf.
§ 20. For valgdistrikter, der omfatter flere kommuner, fastsætter  

 landsstyret, hvor mange valgstyrere og tilforordnede vælgere, jf. § 21, hver  

 kommunalbestyrelse skal vælge.
Landsstyret fastsætter endvidere, hvilken  

 kommunalbestyrelse der skal udpege formanden for valgstyrerne.
§ 21. Senest når valg er udskrevet, vælger kommunalbestyrelsen om  

 fornødent et antal tilforordnede vælgere til at bistå valgstyrerne ved  

 valget.
De tilforordnede vælgere vælges ved forholdstalsvalg under eet blandt  

 de vælgere, der har bopæl i valgdistriktet.
§ 22. Enhver vælger har pligt til at påtage sig hvervet som  

 valgstyrer eller tilforordnet vælger.
Hvis en valgstyrer eller en  

 tilforordnet vælger har forfald, udpeger kommunalbestyrelsen en ny valgstyrer  

 henholdsvis tilforordnet vælger.
Stk. 2 . Der ydes diæter til valgstyrerne og de tilforordnede  

 vælgere for deres virksomhed i forbindelse med valget.
Diæterne er af samme  

 størrelse som de diæter, der ydes valgbestyrelsens medlemmer, valgstyrere og  

 tilforordnede vælgere i den øvrige del af riget bortset fra Grønland.
Kapitel 6 Forberedelserne til valget Valgets udskrivelse § 23. Valg til Folketinget udskrives ved kongeligt åbent brev.
Det  

 kan ved det kongelige åbne brev overlades til rigsombudsmanden at fastsætte  

 en anden dag for valgets afholdelse end den, der er fastsat for den øvrige  

 del af riget.
 § 24. Rigsombudsmanden bekendtgør dagen for valgets afholdelse og  

 underretter samtidig valgbestyrelsen herom.
Stk. 2 . Valgbestyrelsen sørger for, at kommunalbestyrelserne  

 bliver underrettet om valgets udskrivelse og gjort bekendt med deres opgaver  

 i forbindelse med valget.
Kommunalbestyrelsen bekendtgør på sædvanlig måde  

 dag og tid for afstemningen.
 Stk. 3 . Rigsombudsmanden sørger for, at brevstemmestederne  

 henholdsvis brevstemmemodtagerne bliver forsynet med det fornødne  

 brevstemmemateriale.
Kandidater til valget § 25. En person, der vil anmelde sig som kandidat til valget, kan  

 enten opstille som kandidat for et parti, der ved det sidst afholdte  

 lagtingsvalg har opnået repræsentation i Lagtinget og ved valgets udskrivelse  

 fortsat er repræsenteret i dette, eller som kandidat uden for partierne.
En  

 kandidat, der vil opstille for et parti, skal godkendes af partiet.
En  

 kandidat, der opstiller uden for partierne, skal anbefales af mindst 150 og  

 højst 200 vælgere på Færøerne som stillere.
Stk. 2 . Ingen kan samtidig være kandidat på Færøerne og i den  

 øvrige del af riget.
Ingen kan være kandidat for mere end eet parti eller  

 kandidat for et parti og samtidig kandidat uden for partierne.
Valg af en  

 kandidat, der har handlet i strid hermed, er ugyldigt.
 Stk. 3 . Den, der som stiller anbefaler flere kandidater, kan ikke  

 anses som stiller for nogen af kandidaterne.
Kandidatanmeldelse og partiernes godkendelse § 26. Senest kl. 18 elleve dage før valgdagen skal anmeldelser om  

 kandidater være indleveret til valgbestyrelsens formand.
Stk. 2 . Anmeldelsen skal være underskrevet af kandidaten og  

 indeholde oplysning om kandidatens fulde navn, fødselsdato, stilling og  

 bopæl.
Hvis kandidaten ikke ønsker sig anført på stemmesedlen med sit fulde  

 navn, skal det angives, hvordan navnet ønskes anført.
Kandidatens efternavn  

 (slægtsnavn) samt mindst eet fornavn eller forbogstav skal altid anføres.
Er  

 en kandidat i videre kredse kendt under et navn, der ikke er optaget på dåbs-  

 eller fødselsattest, eller som der ikke er opnået tilladelse til at føre, kan  

 dette navn anføres på stemmesedlerne i en parentes efter kandidatens fornavn  

 eller slægtsnavn.
I anmeldelsen skal endvidere angives navn og bopæl på en  

 vælger, som valgbestyrelsen ud over kandidaten kan rette henvendelse til,  

 hvis anmeldelsen er mangelfuld.
 Stk. 3 . Kandidater, der vil opstille for et parti, skal angive  

 dette i anmeldelsen.
Stk. 4 . Kandidater, der opstiller uden for partierne, skal angive  

 dette i anmeldelsen.
Anmeldelsen skal endvidere være underskrevet af  

 kandidatens stillere og indeholde oplysning om hver enkelt stillers navn,  

 fødselsdato, stilling og bopæl.
Oplysningerne om stillernes navn, stilling og  

 bopæl er offentligt tilgængelige.
 Stk. 5 . Den, der indleverer en kandidatanmeldelse, har ret til at  

 få kvittering for indleveringen med angivelse af tidspunktet.
§ 27. En kandidat kan tilbagekalde en indgivet kandidatanmeldelse  

 over for valgbestyrelsens formand senest kl. 18 elleve dage før valgdagen.
En  

 vælger, der som stiller har anbefalet en kandidat, kan ikke tilbagekalde  

 anbefalingen, efter at kandidatanmeldelsen er indleveret til valgbestyrelsens  

 formand.
§ 28. Umiddelbart efter udløbet af fristen for kandidaters  

 anmeldelse skal valgbestyrelsen undersøge, om de rettidigt indleverede  

 kandidatanmeldelser er gyldige.
Hvis valgbestyrelsen finder, at en  

 kandidatanmeldelse på grund af væsentlige mangler må erklæres ugyldig, skal  

 valgbestyrelsen straks meddele dette til kandidaten eller til den vælger, der  

 er anført i anmeldelsen.
Senest 24 timer efter afgivelsen af meddelelsen kan  

 der indleveres en ny anmeldelse af kandidaten eller foretages en afhjælpning  

 af manglerne.
Valgbestyrelsens formand træffer herefter afgørelse om  

 anmeldelsens gyldighed.
Afgørelsen indføres i valgbogen, og en udskrift heraf  

 sendes til kandidaten.
§ 29. Senest kl. 18 otte dage før valgdagen skal partierne over  

 for valgbestyrelsen meddele, hvilke kandidater partiet kan godkende.  

 Kandidater, der ikke godkendes af vedkommende parti, kan ikke opstille til  

 valget.
Hvis meddelelse ikke gives, kan ingen kandidater opstilles for  

 partiet.
 Stk. 2 . Meddelelsen skal for hver godkendt kandidat indeholde  

 oplysning om kandidatens navn, fødselsdato og bopæl.
 § 30. Partier, der har opstillet kandidater til valget, opføres på  

 stemmesedlerne med den bogstavbetegnelse, som de var tildelt ved det sidst  

 afholdte lagtingsvalg.
Bekendtgørelse om kandidater § 31. Valgbestyrelsen bekendtgør snarest muligt i de stedlige  

 dagblade eller lokalaviser, hvilke kandidatanmeldelser der er godkendt for  

 hvert parti, og de godkendte kandidatanmeldelser for kandidater uden for  

 partierne.
Af bekendtgørelsen skal fremgå, hvilken bogstavbetegnelse der er  

 tildelt de enkelte partier.
Valgbestyrelsen sender ligeledes meddelelse om  

 godkendte kandidatanmeldelser til rigs-ombudsmanden og kommunalbestyrelserne.  

 Kommunalbestyrelsen bekendtgør på sædvanlig måde meddelelsen fra  

 valgbestyrelsen.
Stemmesedler § 32. Valgbestyrelsen tilvejebringer stemmesedler til brug ved  

 afstemningen.
 Stk. 2 . Stemmesedlen skal indeholde navnene og  

 bogstavbetegnelserne for samtlige partier, der har opstillet kandidater.  

 Stemmesedlen skal endvidere indeholde navnene på samtlige kandidater, der er  

 opstillet.
 § 33. Øverst på stemmesedlen anføres med fede typer og adskilt fra  

 stemmesedlens øvrige tekst med en fed vandret streg ordet  

 »Folketingsvalget« med tilføjelse af årstallet for valget.
Stk. 2 . Stemmesedlen skal indeholde et særskilt felt for hvert  

 parti, der har kandidater opstillet.
Felterne for de enkelte partier  

 anbringes under hinanden i alfabetisk rækkefølge efter partiernes  

 bogstavbetegnelse.
Felterne skal adskilles fra hinanden ved en fed vandret  

 streg.
Det nederste felt på stemmesedlen skal ligeledes afsluttes med en fed  

 vandret streg.
Stk. 3 . I hvert felt anføres først med fede typer partiets  

 bogstavbetegnelse efterfulgt af et punktum.
Bogstavbetegnelsen skal anbringes  

 umiddelbart inden for stemmesedlens venstre kant.
Til højre for  

 bogstavbetegnelsen anføres partiets navn ligeledes med fede typer.
Der skal  

 mellem partinavnet og stemmesedlens højre kant være rigelig plads til at  

 sætte et kryds.
Under bogstavbetegnelsen og partinavnet anføres adskilt ved  

 en halvfed vandret streg i alfabetisk rækkefølge navnene på de kandidater,  

 som er opstillet for partiet.
Navnene adskilles fra hinanden ved tynde  

 vandrette streger.
Stk. 4 . Nederst på stemmesedlen anføres i et særskilt felt  

 kandidater, der er opstillet uden for partierne.
I feltet anføres først med  

 fede typer ordene »Uden for partierne«.
Herefter anføres adskilt  

 ved en halvfed vandret streg i alfabetisk rækkefølge navnene på de pågældende  

 kandidater.
Navnene adskilles fra hinanden ved tynde vandrette streger.
Stk. 5 . Kandidaternes navne, jf. § 26, stk. 2, anføres med  

 fornavne eller forbogstaver først.
Mellem kandidaternes navne og  

 stemmesedlens højre kant skal være rigelig plads til at sætte et kryds.
 Stk. 6 . Alle de vandrette streger, der er nævnt i stk. 1-4, skal  

 gå tværs over stemmesedlen fra kant til kant.
§ 34. I tilfælde, hvor valgbestyrelsen skønner, at der kan ske  

 forveksling af kandidaternes navne, skal der i forlængelse af navnene anføres  

 en kortfattet betegnelse på enten stilling eller bopæl for de pågældende  

 kandidater.
I andre tilfælde må kandidatens stilling eller bopæl ikke  

 anføres.
 § 35. Ud over det, der er nævnt i §§ 32-34, må intet andet ord  

 eller bogstav og intet navn, tal eller tegn være påført nogen stemmeseddel  

 ved tryk eller ved skrift eller på anden måde, jf. dog stk. 3.
Stk. 2 . Stemmesedlerne skal være af hvidt karton eller svært  

 papir.
Stemmesedlerne skal ved anbragte knæk være til at sammenfolde således,  

 at de kan nedlægges af vælgerne i stemmekasserne, uden at nogen kan se,  

 hvorledes der er stemt.
 Stk. 3 . Indenrigsministeren kan fastsætte nærmere regler om  

 stemmesedlernes indhold og udformning, herunder om adgang til at anføre  

 kandidaternes navne i to eller flere kolonner ved siden af hinanden.
 § 36. Valgbestyrelsen sørger for, at det nødvendige antal  

 stemmesedler og opslag, jf. § 37, stk. 3, er udbragt til valgstederne i god  

 tid inden afstemningens begyndelse.
Kapitel 7 Afstemning på valgdagen § 37. Stemmeafgivningen foregår i hvert valgdistrikt på  

 valgstedet.
Kommunalbestyrelsen i den kommune, hvor valgstedet er beliggende,  

 sørger for lokaler til afstemningen samt for det fornødne antal stemmerum og  

 stemmekasser.
Stk. 2 . Stemmerum skal være indrettet således, at der kan afgives  

 stemme, uden at andre kan se, hvorledes vælgeren stemmer.
Stemmerum skal være  

 forsynet med det fornødne udstyr til stemmeafgivning.
Stemmekasser skal være  

 indrettet således, at ingen stemmeseddel kan tages ud, uden at stemmekassen  

 åbnes.
Stemmekasser skal kunne låses eller forsegles.
Stk. 3 . I stemmelokalerne skal der være opslag, der angiver  

 samtlige partiers og kandidaters navne i den rækkefølge, hvori de er anført  

 på stemmesedlen.
For partierne skal tillige angives bogstavbetegnelserne.
 Stk. 4 . Valgbestyrelsen skal sørge for, at vedkommende  

 kommunalbestyrelse har truffet de fornødne forberedelser til afstemningen, og  

 at valgstyrerne og de tilforordnede vælgere er gjort bekendt med deres  

 opgaver i forbindelse med afstemningen og den efterfølgende stemmeoptælling.
§ 38. Afstemningen begynder kl. 9 og fortsætter til kl. 20, og så  

 længe der endnu derefter indfinder sig vælgere for at stemme.
Afstemningen  

 sluttes, når ingen vælger tilkendegiver at ville stemme, uanset at der gives  

 opfordring hertil.
Afstemningen kan sluttes tidligere, hvis samtlige vælgere  

 har afgivet deres stemme.
Stk. 2 . Inden stemmeafgivningens begyndelse skal valgstyrere  

 eller tilforordnede vælgere vise de tilstedeværende, at stemmekasserne er  

 tomme.
Derefter skal kasserne straks låses eller forsegles.
§ 39. Valgret udøves ved personligt fremmøde på afstemningsstedet.  

 Vælgeren skal inden stemmeafgivningen aflevere sit valgkort til  

 valglisteføreren.
Har en vælger ikke medbragt valgkort, udskrives et  

 valgkort.
Vælgeren skal i øvrigt på forespørgsel give oplysning om navn,  

 bopæl og fødselsdato.
Hvis der er tvivl om en vælgers identitet, skal denne  

 fastslås, om fornødent ved fremlæggelse af dokumentation herfor.
Derefter, og  

 når valglisteføreren har afmærket vælgerens navn på valglisten, udleveres en  

 stemmeseddel til vælgeren.
§ 40. Stemmeafgivningen sker i stemmerummet, hvor kun vælgeren må  

 være til stede.
På stemmesedlen sætter vælgeren et kryds ved et partinavn  

 eller et kandidatnavn.
Stk. 2 . En vælger kan få ombyttet sin stemmeseddel, hvis den er  

 fejlagtigt afkrydset eller ved uagtsomhed gjort ubrugelig.
Ombytning kan ikke  

 ske, efter at stemmesedlen er lagt i stemmekassen.
Stk. 3 . Når stemmeafgivningen er foretaget, sammenfolder vælgeren  

 stemmesedlen således, at ingen kan se, hvordan der er stemt.
Derefter lægger  

 vælgeren stemmesedlen i stemmekassen i overværelse af en valgstyrer eller  

 tilforordnet vælger.
 § 41. Vælgere, der på grund af manglende førlighed, svagelighed  

 eller lignende ikke kan bevæge sig ind i stemmelokalet eller stemmerummet  

 eller i øvrigt foretage stemmeafgivningen på den foreskrevne måde, jf. § 40,  

 kan forlange fornøden hjælp til stemmeafgivningen, jf. dog stk. 3. Der kan  

 herved ske de nødvendige lempelser i den foreskrevne fremgangsmåde, herunder  

 gives adgang til at foretage stemmeafgivning umiddelbart uden for  

 stemmelokalet.
Stk. 2 . Hjælp til stemmeafgivning ydes af 2 valgstyrere eller  

 tilforordnede vælgere.
En blind eller svagsynet vælger kan dog forlange hjælp  

 af en person, der er udpeget af vælgeren selv.
 Stk. 3 . Hjælp til afkrydsning af stemmesedlen kan kun ydes,  

 såfremt vælgeren umiddelbart over for dem, der yder hjælp, utvetydigt kan  

 tilkendegive, på hvilket parti eller hvilken kandidat vælgeren ønsker at  

 stemme.
§ 42. Valgstyrerne kan bestemme, at der i stemmelokalet foruden de  

 personer, som forestår afstemningen, kun må opholde sig vælgere, der skal  

 afgive stemme.
Endvidere kan valgstyrerne begrænse antallet af  

 tilstedeværende vælgere, når ordensmæssige hensyn kræver det.
Valgstyrerne  

 påser, at vælgerne ikke udsættes for valgagitation i valglokalerne eller  

 andre steder i umiddelbar tilknytning hertil.
De tilstedeværende skal i  

 øvrigt rette sig efter valgstyrernes anvisninger.
§ 43. De personer, der forestår afstemningen, må ikke under  

 afstemningen give en vælger råd eller opfordring med hensyn til, hvilket  

 parti eller hvilken kandidat vælgeren skal stemme på.
De må ikke over for  

 uvedkommende oplyse, om en vælger har været til stede for at afgive stemme,  

 eller i øvrigt oplyse forhold vedrørende en vælgers stemmeafgivning.
 Stk. 2 . Ingen uvedkommende må føre systematisk kontrol med, at  

 vælgerne møder og afgiver stemme.
§ 44. Når afstemningen er afsluttet, og før stemmeoptællingen  

 påbegyndes, optælles og sammenbindes i særskilte pakker 1) de stemmesedler, der ikke er udleveret, og 2) de stemmesedler, der er tilbageleveret ved ombytning.
 Stk. 2 . Derefter foretages stemmeoptælling i overensstemmelse med  

 reglerne i §§ 61-64.
Kapitel 8 Brevstemmeafgivning Brevstemmeafgivning på Færøerne § 45. Vælgere, der opholder sig på Færøerne, og som er forhindret  

 i at møde frem til afstemningen på valgdagen, kan brevstemme på ethvert  

 folkeregister.
 Stk. 2 . Søfolk og fiskere kan endvidere brevstemme hos landfogden  

 (politimesteren) eller hos en sysselmand eller mønstringsbestyrer.
§ 46. Vælgere, der har bopæl på afsides beliggende øer, der ikke  

 udgør et selvstændigt valgdistrikt, kan brevstemme på øen.
Blandt vælgerne på  

 øen udpeger kommunalbestyrelsen en eller flere stemmemodtagere.
 § 47. Vælgere, der er indlagt på sygehuse eller andre  

 helbredelses- og plejeinstitutioner på Færøerne, kan brevstemme på sygehuset  

 eller institutionen.
 Stk. 2 . Vælgere, der er under lægebehandling i hjemmet, kan  

 brevstemme i hjemmet.
 Stk. 3 . Brevstemmer på de institutioner, der er nævnt i stk. 1,  

 og i vælgernes hjem, jf. stk. 2, skal afgives til 2 stemmemodtagere, der er  

 udpeget af valgstyrerne.
 § 48. Vælgere, der er indsat i arresthuset i Thorshavn, kan  

 brevstemme hos landfogden (politimesteren).
 § 49. Brevstemmeafgivning på Færøerne kan finde sted de sidste 3  

 uger før valgdagen, dog senest næstsidste søgnedag før valgdagen, jf. dog  

 stk. 2.
 Stk. 2 . Søfolk og fiskere kan brevstemme de sidste 3 måneder før  

 valgdagen, dog senest næstsidste søgnedag før valgdagen.
Brevstemmeafgivning i Danmark, i Grønland og i udlandet § 50. Vælgere, der opholder sig i den øvrige del af riget, kan  

 brevstemme på et folkeregister eller et af de øvrige derværende steder for  

 brevstemmeafgivning eller hos en stemmemodtager, der er udpeget af  

 indenrigsministeren.
 Stk. 2 . Vælgere, der opholder sig i udlandet, kan brevstemme på  

 en dansk diplomatisk eller konsulær repræsentation eller hos en  

 stemmemodtager, der er udpeget af indenrigsministeren.
 Stk. 3 . Brevstemmeafgivning kan finde sted de sidste 3 måneder  

 før valgdagen.
Brevstemmeafgivning på skibe i udenrigsfart og på havanlæg § 51. Søfolk og passagerer på skibe i udenrigsfart, som er  

 hjemmehørende i riget, og personer, der er ansat på danske havanlæg, kan  

 brevstemme på skibet eller havanlægget.
Skibsføreren eller den, som  

 skibsføreren har udpeget, henholdsvis havanlæggets chef eller den, som chefen  

 har udpeget, fungerer som stemmemodtager.
 Stk. 2 . Brevstemmeafgivning kan finde sted de sidste 3 måneder  

 før valgdagen, jf. dog stk. 3.
 Stk. 3 . Søfolk på skibe i udenrigsfart, som er hjemmehørende i  

 riget, og deres medsejlende ægtefæller kan afgive brevstemme på skibet fra  

 dagen efter et folketingsvalg med gyldighed for førstkommende folketingsvalg.
 § 52. Når valg til Folketinget er udskrevet, underrettes  

 skibsførere på færøske skibe i udenrigsfart herom.
 Stk. 2 . Så snart skibsføreren på et færøsk skib i udenrigsfart  

 bliver bekendt med, at der er udskrevet valg til Folketinget, skal  

 skibsføreren sørge for, at der straks foretages brevstemmeafgivning om bord.  

 Gennemførelse af brevstemmeafgivning kan dog undlades, hvis brevstemmerne  

 selv ved anvendelse af hurtigste forsendelsesmåde ikke kan påregnes at komme  

 frem inden afstemningens begyndelse på valgdagen, eller hvis tvingende eller  

 uopsættelige skibsforretninger er til hinder herfor.
Brevstemmematerialet § 53. Brevstemmematerialet til brug ved brevstemmeafgivning på  

 Færøerne består af stemmeseddel, konvolut, følgebrev og yderkuvert.  

 Indenrigsministeren bestemmer brevstemmematerialets nærmere indhold og  

 udformning.
 Stk. 2 . Indenrigsministeren tilvejebringer brevstemmematerialet.  

 Brevstemmematerialet skal til enhver tid findes på folkeregistrene og hos  

 landfogden (politimesteren), sysselmændene og mønstringsbestyrerne.  

 Brevstemmematerialet bør så vidt muligt altid findes om bord i færøske skibe  

 i udenrigsfart.
Fremgangsmåden ved brevstemmeafgivning § 54. Vælgere, der ønsker at brevstemme, skal vise fornøden  

 legitimation til brevstemmemodtageren.
Herefter udleveres  

 brevstemmematerialet, jf. § 53.
 Stk. 2 . På stemmesedlen anføres navnet eller bogstavbetegnelsen  

 for et lagtingsparti, der har kandidater opstillet til valget. Ønsker  

 vælgeren at stemme på en bestemt kandidat, anføres navnet på kandidaten,  

 eventuelt med tilføjelse af navnet eller bogstavbetegnelsen for det parti,  

 som kandidaten er opstillet for.
Stk. 3 . Vælgeren udfylder stemmesedlen uden overværelse af andre  

 og lægger den i konvolutten.
Derefter udfylder vælgeren følgebrevet og  

 underskriver dette i overværelse af stemmemodtageren, der attesterer  

 stemmeafgivningen.
 Stk. 4 . Hvis vælgeren ikke er i stand til at udfylde stemmesedlen  

 eller udfylde og underskrive følgebrevet, skal stemmemodtageren yde den  

 fornødne hjælp, jf. dog stk. 5. Er der ydet hjælp, skal dette fremgå af  

 følgebrevet.
 Stk. 5 . Hjælp til udfyldning af stemmesedlen kan kun ydes,  

 såfremt vælgeren umiddelbart over for den, der yder hjælp, utvetydigt kan  

 tilkendegive, på hvilket parti eller hvilken kandidat vælgeren ønsker at  

 stemme.
Stk. 6 . Konvolutten med stemmeseddel og følgebrevet lægges i  

 yderkuverten, der sendes til kommunalbestyrelsen i den kommune, hvor vælgeren  

 er optaget på valglisten.
På yderkuverten skal angives vælgerens navn,  

 fødselsdato og bopæl.
 § 55. Stemmemodtageren må ikke i forbindelse med  

 brevstemmeafgivningen give en vælger råd eller opfordring med hensyn til,  

 hvilket parti eller hvilken kandidat vælgeren skal stemme på.  

 Stemmemodtageren må ikke over for uvedkommende oplyse, om en vælger har  

 afgivet brevstemme, eller i øvrigt oplyse forhold vedrørende en vælgers  

 stemmeafgivning.
 Stk. 2 . Ingen uvedkommende må føre systematisk kontrol med, om  

 vælgere afgiver brevstemme.
 § 56. Indenrigsministeren kan fastsætte nærmere regler om  

 tilrettelæggelse og gennemførelse af brevstemmeafgivning og om fremgangsmåden  

 ved afgivelse af brevstemme.
Modtagelse og kontrol af brevstemmer § 57. Kommunalbestyrelsen anfører tidspunktet for modtagelsen af  

 en brevstemme på yderkuverten.
I en protokol anføres det antal brevstemmer,  

 der modtages, datoen for modtagelsen og det antal brevstemmer, der  

 videresendes til andre kommuner, jf. stk. 2, og datoen herfor.  

 Indenrigsministeren kan fastsætte regler om protokollens indhold og  

 udformning.
 Stk. 2 . Hvis afsenderen efter sin bopælsangivelse på yderkuverten  

 har bopæl i en anden kommune, skal kommunalbestyrelsen straks videresende  

 brevstemmen til den pågældende kommune.
 Stk. 3 . Når valg er udskrevet, sørger kommunalbestyrelsen for, at  

 brevstemmer fra vælgere, der har afgivet brevstemme inden valgets udskrivelse  

 og senere anmeldt flytning til en anden kommune, bliver sendt til den nye  

 bopælskommune.
 Stk. 4 . Kommunalbestyrelsen samler og opgør antallet af  

 brevstemmer for hvert valgdistrikt i kommunen, hvor afsenderne efter deres  

 bopælsangivelse på yderkuverterne er optaget på valglisten.  

 Kommunalbestyrelsen sørger for, at brevstemmerne inden afstemningens  

 begyndelse er afleveret til valgstyrerne på afstemningsstedet i det  

 pågældende valgdistrikt.
§ 58. Valgstyrerne gennemgår brevstemmerne, om nødvendigt dagen  

 før valgdagen.
Yderkuverterne åbnes, og det undersøges, om brevstemmerne kan  

 komme i betragtning.
Stk. 2 . En brevstemme kan ikke komme i betragtning, såfremt 1) afsenderen ikke er opført på valglisten, 2) afsenderen er død inden valgdagen, 3) yderkuverten indeholder flere end eet følgebrev og een konvolut, 4) der ikke er anvendt det brevstemmemateriale, som indenrigsministeren  

 har tilvejebragt, 5) den foreskrevne fremgangsmåde ved brevstemmeafgivningen ikke har været  

 fulgt eller 6) brevstemmen ikke er afgivet inden for de frister, der er nævnt i § 49,  

 § 50, stk. 3, og § 51, stk. 2 og 3.
 Stk. 3 . Er der fra samme vælger modtaget mere end een brevstemme,  

 der kan komme i betragtning, kommer den sidst afgivne brevstemme i  

 betragtning.
§ 59. Når en brevstemme kan komme i betragtning, sættes et mærke  

 ved vælgerens navn på valglisten, der angiver, at vælgeren har afgivet  

 brevstemme.
Den uåbnede konvolut og følgebrevet lægges på ny i yderkuverten  

 og opbevares, indtil afstemningen er afsluttet.
Derefter tages konvolutterne  

 ud af yderkuverterne og lægges i en af stemmekasserne.
Konvolutterne åbnes  

 først i forbindelse med stemmeoptællingen.
 Stk. 2 . Når en brevstemme ikke kan komme i betragtning, anføres  

 årsagen hertil på yderkuverten, og den uåbnede konvolut og følgebrevet lægges  

 på ny i yderkuverten.
 Stk. 3 . Brevstemmer, der modtages af valgstyrerne efter  

 afstemningens begyndelse, påtegnes om modtagelsestidspunktet og kommer ikke i  

 betragtning.
 § 60. En vælger, der har afgivet en brevstemme, der er taget i  

 betragtning, kan ikke stemme ved afstemningen på valgdagen.
Kapitel 9 Valgets opgørelse Stemmeoptælling på afstemningsstedet § 61. Når afstemningen er afsluttet og de stemmesedler, der er  

 nævnt i § 44, er optalt og pakket, foretager valgstyrerne og de tilforordnede  

 vælgere stemmeoptælling på afstemningsstedet.
Stemmeoptællingen er offentlig.  

 Det optælles, hvor mange stemmer der er afgivet for hvert af partierne og for  

 hver kandidat uden for partierne.
Stk. 2 . En stemme er afgivet for det parti, inden for hvis felt  

 på stemmesedlen vælgeren har sat kryds.
En brevstemme er afgivet for det  

 parti, hvis navn vælgeren har anført på brevstemmesedlen.
Har vælgeren på  

 brevstemmesedlen anført navnet på en kandidat, der opstiller for et parti,  

 anses stemmen for afgivet for partiet.
Stk. 3 . En stemme er afgivet for den kandidat uden for partierne,  

 ud for hvem vælgeren har sat kryds på stemmesedlen.
En brevstemme er afgivet  

 for den kandidat uden for partierne, hvis navn vælgeren har anført på  

 brevstemmesedlen.
§ 62. En stemmeseddel afgivet på afstemningsstedet er ugyldig,  

 såfremt 1) den er blank, 2) det ikke med sikkerhed kan afgøres, hvilket af partierne eller hvilken  

 kandidat uden for partierne vælgeren har villet give sin stemme, 3) det må antages, at stemmesedlen ikke er udleveret på afstemningsstedet,  

 eller 4) der er givet stemmesedlen et særpræg.
Stk. 2 . En brevstemmeseddel er ugyldig, såfremt 1) den er blank, 2) det ikke med sikkerhed kan afgøres, hvilket af partierne eller hvilken  

 kandidat uden for partierne vælgeren har villet give sin stemme, 3) der på stemmesedlen alene er anført navnet på en person, der ikke er  

 opstillet, eller alene navnet eller bogstavbetegnelsen for et parti, der ikke  

 har opstillet kandidater, 4) en konvolut indeholder andet eller mere end een stemmeseddel, 5) det må antages, at stemmesedlen ikke er tilvejebragt af  

 indenrigsministeren, eller 6) der er givet stemmesedlen et særpræg.
 Stk. 3 . Valgstyrerne anfører i afstemningsbogen, hvor mange  

 stemmesedler de har anset for ugyldige, og grundene hertil.
§ 63. Når stemmeoptællingen er afsluttet, indføres resultatet i  

 afstemningsbogen, der underskrives af valgstyrerne, og resultatet meddeles de  

 tilstedeværende.
Formanden for valgstyrerne skal straks meddele resultatet  

 til formanden for valgbestyrelsen.
 Stk. 2 . Når formanden for valgbestyrelsen har modtaget  

 indberetninger fra samtlige valgdistrikter, sammentælles de indberettede  

 stemmetal, og der foretages en foreløbig opgørelse af valget, jf. § 66, stk.  

 1 og 2. Straks herefter indberettes til rigsombudsmanden, hvor mange stemmer  

 der i alt er afgivet for hvert parti og hver kandidat uden for partierne, og  

 den foreløbige opgørelse af valget.
 § 64. Valgstyrerne sørger for, at de benyttede valglister og  

 valgkort samt stemmesedlerne og brevstemmematerialet straks pakkes og snarest  

 muligt sendes til valgbestyrelsen tillige med afstemningsbogen.
Fintælling § 65. Senest ugedagen efter at afstemningen har fundet sted,  

 samles valgbestyrelsen i Thorshavn til endelig opgørelse af valget på  

 Færøerne (fintælling), jf. dog stk. 2. Fintællingen er offentlig.
 Stk. 2 . Rigsombudsmanden kan bestemme, at fintællingen skal  

 foretages på et tidligere tidspunkt end anført i stk. 1.
Stk. 3 . For hvert valgdistrikt foretager valgbestyrelsen en ny  

 optælling og bedømmelse af de afgivne stemmesedler efter reglerne i §§ 61 og  

 62. Resultatet af optællingerne indføres i valgbogen.
Derefter opgøres, hvor  

 mange stemmer der på Færøerne i alt er tilfaldet hvert parti og hver kandidat  

 uden for partierne.
Resultatet indføres i valgbogen og meddeles de  

 tilstedeværende.
 Stk. 4 . Der foretages samtidig en opgørelse af, hvorledes de  

 afgivne stemmer skal fordeles på hver enkelt kandidat, jf. stk. 5 og 6.
 Stk. 5 . Har vælgeren sat kryds ud for navnet på en kandidat eller  

 såvel ud for navnet på en kandidat som ud for navnet på det parti, kandidaten  

 er opstillet for, anses stemmesedlen som afgivet for kandidaten (personlig  

 stemme). Tilsvarende gælder, hvis vælgeren på brevstemmesedlen har anført  

 navnet på en kandidat eller såvel navnet på en kandidat som navnet eller  

 bogstavbetegnelsen for det parti, kandidaten er opstillet for.
 Stk. 6 . Har vælgeren sat kryds ud for navnet på et parti eller  

 inden for partifeltet på en sådan måde, at det ikke med sikkerhed fremgår,  

 hvilken af partiets kandidater vælgeren har villet give sin stemme, anses  

 stemmesedlen som afgivet for partiet (partistemme). Tilsvarende gælder, hvis  

 vælgeren på brevstemmesedlen har anført navnet eller bogstavbetegnelsen for  

 et parti eller navnene på flere kandidater, der er opstillet for samme parti.
 Stk. 7 . Resultatet af opgørelsen indføres i valgbogen og meddeles  

 de tilstedeværende.
Mandaternes fordeling og kandidatudvælgelse § 66. For hvert parti sammentælles de stemmer, der er tilfaldet  

 partiet i samtlige valgdistrikter.
Ligeledes sammentælles de stemmer, der er  

 tilfaldet hver kandidat uden for partierne.
Stk. 2 . Hvert stemmetal, der fremkommer ved sammentællingen, jf.  

 stk. 1, divideres med 1 og 2. Det parti eller den kandidat uden for  

 partierne, der har den største af de fremkomne kvotienter, får det første  

 mandat.
Den næststørste kvotient giver ret til det andet mandat.
Er to eller  

 flere kvotienter lige store, foretager valgbestyrelsen lodtrækning.
Stk. 3 . De mandater, der er tilfaldet et parti, fordeles mellem  

 partiets kandidater i rækkefølge efter størrelsen af deres personlige  

 stemmetal.
I tilfælde af stemmelighed foretager valgbestyrelsen lodtrækning.
 Stk. 4 . Resultatet af opgørelsen indføres i valgbogen og meddeles  

 de tilstedeværende.
 § 67. De ikke valgte kandidater er stedfortrædere for de valgte af  

 samme parti i rækkefølge efter deres personlige stemmetal.
§ 68. Valgbogen underskrives af hele valgbestyrelsen.
I særskilte  

 pakker sammenbindes 1) de stemmesedler, der ikke er udleveret, 2) de stemmesedler, der er tilbageleveret ved ombytning, 3) de afgivne blanke og andre ugyldige stemmesedler, 4) de gyldige stemmesedler, således at de personlige stemmer for hver  

 kandidat og partistemmerne for hvert parti samles i pakker for sig, og 5) brevstemmematerialet.
Stk. 2 . Hver pakke påtegnes om indholdet og forsegles.
Pakkerne  

 samt valgbogen, afstemningsbøgerne, valgkortene og valglisterne opbevares som  

 nævnt i § 86.
Stk. 3 . Senest dagen efter valgets endelige opgørelse sender  

 formanden for valgbestyrelsen en kopi af valgbogen til rigsombudsmanden, der  

 straks videresender kopien til indenrigsministeren.
Kopien skal være  

 attesteret af formanden.
Indenrigsministeren sender valgbogen til Folketinget  

 ved dets sammentræden.
Valgbreve § 69. Valgbestyrelsen udfærdiger valgbreve for de kandidater, der  

 er valgt, dog med forbehold af Folketingets godkendelse af valgene.
 Stk. 2 . Valgbrevene udfærdiges efter en af indenrigsministeren  

 foreskrevet form og underskrives af valgbestyrelsen.
 Stk. 3 . Valgbrevene udfærdiges snarest muligt efter, at valget er  

 opgjort.
Kapitel 10 Folketingets godkendelse af valget m.v.
 § 70. Folketinget godkender gyldigheden af kandidaternes valg.
Stk. 2 . Folketinget afgør, om valgbestyrelsens opgørelse af  

 valget kan godkendes, eller om valgbestyrelsen skal foretage en ny opgørelse,  

 herunder en fornyet gennemgang af det materiale eller dele heraf, der har  

 været benyttet ved valget.
Folketinget kan kræve stemmemateriale m.v.  

 indsendt til Folketinget.
§ 71. Enhver vælger kan klage over folketingsvalg.
Klager skal  

 stiles til Folketinget og sendes til rigsombudsmanden.
Klager skal være  

 rigsombudsmanden i hænde senest ugedagen efter valgdagen.
Rigsombudsmanden  

 sender klagen til indenrigsministeren.
Indenrigsministeren videresender  

 klagen til Folketinget.
§ 72. Hvis Folketinget træffer afgørelse om, at afstemningen er  

 ugyldig, afholdes der omvalg.
Kandidaterne anses foreløbig som lovligt  

 valgte.
Stk. 2 . Rigsombudsmanden fastsætter dagen for afholdelsen af  

 omvalg.
Ved omvalg kan kun de personer, der havde valgret og var optaget på  

 valglisten på den almindelige valgdag, afgive stemme.
 Stk. 3 . Gyldighedsperioden for omvalg følger gyldighedsperioden  

 efter § 1, stk. 2.
 § 73. Hvis Folketinget træffer afgørelse om, at en valgt kandidat  

 ikke er valgbar, indtræder den pågældendes stedfortræder, jf. § 67.
 § 74. En stedfortræder indtræder i Folketinget, når et  

 folketingsmedlem ophører med at være medlem, og i øvrigt efter de regler  

 herom, der er fastsat i Folketingets forretningsorden.
 Stk. 2 . Hvis der ved mandatledighed ikke er nogen stedfortræder,  

 afholdes udfyldningsvalg, jf. § 75.
 § 75. Hvis der er afholdt udfyldningsvalg, gælder valget af det  

 nye medlem for den resterende del af gyldighedsperioden for valgene på den  

 almindelige valgdag.
 § 76. Folketingsmedlemmerne oppebærer vederlag og pension m.v.  

 efter de regler, der er fastsat i kapitel 14 i lov om valg til Folketinget.
Kapitel 11 Folkeafstemninger § 77. Folkeafstemninger efter grundlovens § 29, stk. 2, og § 88  

 afholdes på Færøerne.
Det samme gælder folkeafstemninger efter grundlovens §  

 20, stk. 2, og § 42, såfremt den pågældende lov skal gælde for Færøerne eller  

 ved anordning kunne sættes i kraft på Færøerne.
 § 78. Folkeafstemninger på Færøerne finder sted samme dag som i de  

 øvrige dele af riget.
§ 79. Rigsombudsmanden bekendtgør lovforslaget eller loven med  

 oplysning om dagen for folkeafstemningen.
Bekendtgørelse om folkeafstemning  

 efter grundlovens § 20, stk. 2, og § 42 må tidligst ske 18 søgnedage og  

 senest 12 søgnedage før afstemningsdagen.
 § 80. Enhver, der har valgret til Folketinget og er optaget på  

 valglisten, har ret til at deltage i folkeafstemninger.
 Stk. 2 . Når dagen for en folkeafstemning er fastsat, skal  

 kommunalbestyrelsen udarbejde en valgliste over kommunens vælgere og udsende  

 valgkort i overensstemmelse med reglerne i kapitel 4 for folketingsvalg.
 Stk. 3 . Senest 10 dage før folkeafstemningen bekendtgør  

 valgbestyrelsen dag og tid for afstemningen og udsendelsen af valgkort i  

 overensstemmelse med reglerne i kapitel 4 for folketingsvalg.
 § 81. Folkeafstemningen foregår i de samme valgdistrikter som valg  

 til Folketinget, jf. § 8.
Stk. 2 . Folkeafstemningen ledes af valgbestyrelsen.  

 Valgbestyrelsen har de opgaver, der er nævnt i kapitel 3 for folketingsvalg,  

 dog med de ændringer, der følger af afstemningens karakter.
Senest, når dagen  

 for folkeafstemningen er fastsat, vælges valgstyrere og tilforordnede vælgere  

 i overensstemmelse med reglerne i kapitel 5 for folketingsvalg.
 Stk. 3 . Indenrigsministeren tilvejebringer den valgbog og de  

 afstemningsbøger (indberetningsskemaer), som valgbestyrelsen henholdsvis  

 valgstyrerne skal benytte ved folkeafstemninger.
Stk. 4 . På stemmesedlerne ved folkeafstemninger skal ordene  

 »Ja« og »Nej« være tydeligt trykt over hinanden og  

 adskilt ved en trykt vandret streg.
På stemmesedlerne skal endvidere være  

 trykt afstemningens år og dag.
Intet andet navn eller ord og intet tal eller  

 tegn må være påført nogen stemmeseddel enten ved tryk eller ved skrift eller  

 på anden måde, jf. dog stk. 5.
 Stk. 5 . Indenrigsministeren kan fastsætte nærmere regler om  

 stemmesedlernes indhold og udformning.
 § 82. Afstemningen på afstemningsdagen finder sted i  

 overensstemmelse med reglerne i kapitel 7 for folketingsvalg, jf. dog stk. 2.
 Stk. 2 . Ved stemmeafgivningen sætter vælgere, der stemmer for  

 lovforslaget eller loven, et kryds ved ordet »Ja« på stemmesedlen,  

 medens vælgere, der stemmer imod, sætter et kryds ved ordet »Nej«.  

 Ved opslag i stemmelokalet og stemmerummene skal der gives vælgerne  

 vejledning herom.
Stk. 3 . Hvis der samme dag afholdes afstemning om to eller flere  

 lovforslag eller love, skal der på hvert afstemningssted findes særskilte  

 stemmekasser til brug for hver afstemning.
Vælgeren skal modtage en  

 stemmeseddel til hver afstemning.
Vælgeren skal tage samtlige stemmesedler  

 med ind i stemmerummet og efter stemmeafgivning lægge dem i de pågældende  

 stemmekasser.
 § 83. Ved folkeafstemning kan der brevstemmes i overensstemmelse  

 med reglerne i kapitel 8 for folketingsvalg, jf. dog stk. 2 og 3.
 Stk. 2 . På brevstemmesedlerne skal klart adskilt være trykt  

 ordene »Ja« og »Nej«.
 Stk. 3 . Stemmeafgivningen foregår som angivet i § 82, stk. 2.
 § 84. Opgørelsen af og indberetningen om afstemningens resultat  

 sker i overensstemmelse med reglerne i kapitel 9 for folketingsvalg med de  

 ændringer, der følger af afstemningens karakter, jf. dog stk. 2.
Stk. 2 . En stemmeseddel, herunder en brevstemmeseddel, er  

 ugyldig, såfremt 1) den er blank, 2) den ikke er afkrydset som nævnt i § 82, stk. 2, 3) det må antages, at stemmesedlen ikke er udleveret på afstemningsstedet, 4) det må antages, at brevstemmesedlen ikke er tilvejebragt af  

 indenrigsministeren, 5) en konvolut ved brevstemmeafgivning indeholder andet eller mere end een  

 stemmeseddel eller 6) der er givet stemmesedlen et særpræg.
§ 85. Enhver vælger kan klage over folkeafstemninger.
Klager skal  

 stiles til Folketinget og sendes til rigsombudsmanden.
Klager skal være  

 rigsombudsmanden i hænde senest ugedagen efter afstemningen.
Rigsombudsmanden  

 sender klagen til indenrigsministeren, der videresender klagen til  

 Folketinget.
Kapitel 12 Forskellige bestemmelser § 86. Valgbogen, afstemningsbøgerne, valglisterne, valgkortene,  

 stemmesedlerne og øvrigt valgmateriale i forbindelse med folketingsvalg eller  

 folkeafstemninger opbevares af valgbestyrelsen.
 Stk. 2 . Hver kommunalbestyrelse opbevarer det valgmateriale, som  

 kommunalbestyrelsen har modtaget, og som ikke er overgivet til  

 valgbestyrelsen.
 Stk. 3 . Valglisterne, valgkortene og stemmesedlerne, herunder  

 brevstemmematerialet, skal tilintetgøres, når klagefristen er udløbet, jf. §  

 71 og § 85, og eventuelle klager over valget er endeligt afgjort. Øvrigt  

 valgmateriale skal opbevares.
 § 87. Udgifterne ved folketingsvalg og folkeafstemninger afholdes  

 af kommunen, jf. dog stk. 2-4.
 Stk. 2 . Landskassen afholder udgifterne til de foranstaltninger,  

 der påhviler valgbestyrelsen, og til rejsegodtgørelse til valgbestyrelsens  

 medlemmer, jf. § 11, stk. 5.
 Stk. 3 . Udgifterne til brevstemmematerialet afholdes af  

 statskassen.
 Stk. 4 . Udgifter til porto til forsendelse af brevstemmer  

 afholdes af den myndighed, institution, skib eller havanlæg, som  

 stemmemodtageren repræsenterer.
 § 88. Ved folketingsvalg og folkeafstemninger yder statskassen  

 kommunen et tilskud, der svarer til udgiften til diæter til valgstyrere og  

 tilforordnede vælgere, jf. § 22, stk. 2. Dette tilskud kan dog højst ydes med  

 et beløb svarende til een valgstyrer eller tilforordnet for hver fulde antal  

 200 vælgere, dog således at der ydes mindst et beløb svarende til tre  

 valgstyrere eller tilforordnede for hvert valgdistrikt.
 Stk. 2 . Indenrigsministeren fastsætter de nærmere regler om  

 udbetalingen af de tilskud, der er nævnt i stk. 1.
 § 89. Medmindre højere straf er forskyldt efter den øvrige  

 lovgivning, straffes den, der overtræder § 43, § 52, stk. 2, og § 55 med bøde  

 eller hæfte.
Kapitel 13 Ikrafttræden § 90. Loven træder i kraft den 1. september 1993.
 Stk. 2 . Samtidig ophæves lov om folketingsvalg på Færøerne, jf.  

 lovbekendtgørelse nr. 592 af 3. september 1986, og de administrative  

 forskrifter, der er udstedt i henhold til denne lov.
Bilag Fortegnelse over valgdistrikterne Oprindeligt fremsat forslag Kapitel 1 Færøernes repræsentation i Folketinget § 1. På Færøerne vælges to medlemmer til Folketinget.
 Stk. 2 . Folketingsmedlemmerne vælges for 4 år regnet fra den  

 almindelige valgdag i den øvrige del af riget bortset fra Grønland.
Kapitel 2 Valgret og valgbarhed § 2. Valgret til Folketinget har enhver, som har dansk indfødsret,  

 er fyldt 18 år og har fast bopæl i riget, medmindre vedkommende er  

 umyndiggjort.
 § 3. Følgende personer, der midlertidigt har taget ophold i  

 udlandet, og ægtefæller, der samlever med disse personer, anses for at have  

 fast bopæl i riget:
 1) Personer, der er udsendt for at gøre tjeneste i udlandet som ansat af  

 en offentlig myndighed, en privat virksomhed eller en privat forening i  

 riget.
 2) Personer, der opholder sig i udlandet som ansat i en international  

 organisation, hvoraf Danmark eller Færøerne er medlem.
 3) Personer, der er udsendt for at gøre tjeneste i udlandet af en  

 hjælpeorganisation i riget.
 4) Personer, der opholder sig i udlandet i uddannelsesøjemed.
 5) Personer, der opholder sig i udlandet af helbredsmæssige grunde.
 6) Personer, der opholder sig udlandet, og som i henseende til  

 tilknytningen til riget ganske må sidestilles med de personer, der er nævnt i  

 nr. 1-5.
 § 4. Ingen kan udøve valgret uden at være optaget på valglisten.
 § 5. Valgbar til Folketinget er enhver, som har valgret efter § 2,  

 jf. § 3, medmindre vedkommende er straffet for en handling, der i almindeligt  

 omdømme gør den pågældende uværdig til at være medlem af Folketinget, jf.  

 grundlovens §§ 30 og 33.
 Stk. 2 . En person kan dog altid opstille til valg uanset  

 indsigelser om manglende valgbarhed.
 § 6. Ingen kan opstilles til valg uden selv at have anmeldt sig  

 som kandidat til valget.
Kapitel 3 Valgdistrikter.
Valgbestyrelse Valgdistrikter § 7. Færøerne udgør eet valgområde.
 § 8. Færøerne er inddelt i valgdistrikter som angivet i den  

 fortegnelse over valgdistrikterne, der er optaget som bilag til loven.  

 Valgdistrikterne omfatter de byer og bygder, der er nævnt i fortegnelsen.  

 Inden for hvert distrikt foregår afstemningen på det valgsted, der er nævnt i  

 fortegnelsen.
 Stk. 2 . Efter indstilling fra Landsstyret kan indenrigsministeren  

 ved bekendtgørelse foretage ændringer i fortegnelsen over valgdistrikterne.
Valgbestyrelse § 9. Landsstyret udpeger for 4 år ad gangen en valgbestyrelse  

 bestående af 13 medlemmer.
For hvert medlem udpeges en stedfortræder.
Fra  

 hvert syssel udpeges mindst 1 medlem og 1 stedfortræder.
Formanden for  

 valgbestyrelsen udpeges af Landsstyret blandt de i Thorshavn bosatte  

 medlemmer.
De af Landsstyret udpegede personer har pligt til at påtage sig  

 hvervet, medmindre de er fyldt 60 år eller forhindret ved et af Landsstyret  

 for lovligt anset forfald.
 Stk. 2 . Ingen, der er opstillet som kandidat til valget, kan  

 fungere som medlem af valgbestyrelsen.
§ 10. Valgbestyrelsen modtager og godkender kandidatanmeldelser  

 samt tilvejebringer stemmesedler og opslag.
Valgbestyrelsen forestår  

 endvidere opgørelsen af valget.
 Stk. 2 . Valgbestyrelsen leder i øvrigt valget og skal i  

 forbindelse hermed sørge for, at kommunalbestyrelserne og valgstyrerne, jf. §  

 19, er gjort bekendt med deres opgaver i forbindelse med valget og i  

 fornødent omfang vejledt herom.
§ 11. Valgbestyrelsens formand forbereder, indkalder og leder  

 valgbestyrelsens møder.
Valgbestyrelsens afgørelser træffes ved  

 stemmeflertal.
I tilfælde af stemmelighed gør formandens stemme udslaget.
 Stk. 2 . Valgbestyrelsens formand træffer afgørelse i alle  

 spørgsmål, der ikke giver anledning til tvivl.
Stk. 3 . Valgbestyrelsen fører en valgbog, hvori indføres alle  

 væsentlige oplysninger om afstemningen samt resultatet heraf.
Valgbogen  

 tilvejebringes af indenrigsministeren.
 Stk. 4 . Hvis et medlem af valgbestyrelsen har forfald, indtræder  

 den pågældendes stedfortræder i valgbestyrelsen.
 Stk. 5 . Til de medlemmer af valgbestyrelsen, der er bosat uden  

 for Thorshavn, ydes befordringsgodtgørelse i forbindelse med deltagelse i den  

 endelige opgørelse af valget, jf. § 65, stk. 1.
Kapitel 4 Valglister § 12. Vælgerne skal optages på valglisten i den kommune, hvor de  

 er tilmeldt folkeregistret, jf. dog § 13.
§ 13. Vælgere, der er omfattet af § 3, skal efter anmodning  

 optages på valglisten i den kommune, hvor de sidst har været tilmeldt  

 folkeregistret.
Anmodning om optagelse skal indgives til kommunalbestyrelsen.
Stk. 2 . Anmodningen forelægges for rigsombudsmanden til afgørelse  

 med attestation af, at den pågældende har dansk indfødsret, er fyldt 18 år og  

 ikke er umyndiggjort, samt med oplysning om, hvornår vedkommende sidst har  

 været optaget i kommunens folkeregister.
Rigsombudsmandens afgørelse kan ikke  

 indbringes for anden administrativ myndighed.
Stk. 3 . Afgørelser om optagelse på valglisten gælder i 2 år fra  

 afgørelsens dato.
Hvis vælgeren inden udløbet af denne periode indgiver  

 anmodning om fornyet optagelse på valglisten, forlænges perioden, indtil der  

 er truffet afgørelse.
 Stk. 4 . Indenrigsministeren kan fastsætte nærmere regler om  

 optagelse på valglisten af vælgere, der er omfattet af § 3.
 § 14. Når valg er udskrevet, skal kommunalbestyrelsen udarbejde en  

 valgliste over kommunens vælgere, jf. §§ 12 og 13. Såfremt kommunen er delt i  

 flere valgdistrikter, skal der udarbejdes en valgliste for hvert  

 valgdistrikt.
 Stk. 2 . På valglisten optages de vælgere, der senest 18.-dagen  

 før valgdagen er flyttet til kommunen, og som senest på denne dag har anmeldt  

 flytningen.
 Stk. 3 . Vælgere, der senest 18.-dagen før valgdagen er flyttet  

 inden for kommunen, og som senest denne dag har anmeldt flytningen til  

 kommunens folkeregister, skal optages på valglisten under den nye bopæl.
 Stk. 4 . Vælgere, der senere end 18.-dagen før valgdagen er  

 flyttet til en anden kommune eller inden for kommunen, eller som senere end  

 denne dag har anmeldt flytning, skal forblive optaget på valglisten under den  

 hidtidige bopæl.
 Stk. 5 . Vælgere, der er omfattet af § 3, skal optages på  

 valglisten, hvis der er truffet afgørelse herom senest 18.-dagen før  

 valgdagen.
 § 15. Valglisterne udfærdiges på grundlag af oplysningerne i  

 kommunens folkeregister.
 Stk. 2 . Valglisterne skal indeholde vælgernes navn, fødselsdato  

 og bopæl samt løbe-nr. og en rubrik til afmærkning.
 Stk. 3 . Indenrigsministeren kan fastsætte nærmere regler om  

 udarbejdelsen af valglisterne samt disses indretning.
§ 16. Så snart valglisten er udarbejdet, udsender  

 kommunalbestyrelsen valgkort til de vælgere, der er opført på valglisten og  

 tilmeldt folkeregistret.
Valgkortet skal indeholde oplysning om vælgerens  

 navn og adresse, nummer på valglisten samt om afstemningsstedets beliggenhed  

 og dag og tid for afstemningen.
 § 17. Senest 10 dage før valgdagen skal kommunalbestyrelsen på  

 sædvanlig måde bekendtgøre, at der vil blive udsendt valgkort til vælgerne,  

 og at indsigelser om manglende modtagelse af valgkort eller modtagelse af  

 valgkort med fejlagtigt indhold skal fremsættes over for kommunalbestyrelsen.
§ 18. Kommunalbestyrelsen skal straks behandle de indsigelser, der  

 er nævnt i § 17, samt i givet fald berigtige fejlene ved udfærdigelse af nye  

 valgkort og ved rettelser i valglisten.
Sådanne rettelser kan foretages til  

 og med valgdagen.
 Stk. 2 . Kommunalbestyrelsen skal endvidere til og med valgdagen  

 berigtige valglisten, hvis kommunen modtager meddelelse om fraflytning til  

 udlandet, dødsfald, umyndiggørelse, ophævelse af umyndiggørelse eller  

 erhvervelse henholdsvis fortabelse af dansk indfødsret.
Kapitel 5 Valgstyrere og tilforordnede vælgere § 19. Senest når valg er udskrevet, vælger kommunalbestyrelsen for  

 hvert valgdistrikt mindst 3 og højst 5 valgstyrere til at forestå  

 afstemningen og stemmeoptællingen på valgstedet.
 Stk. 2 . Valgstyrerne vælges ved forholdstalsvalg under eet blandt  

 de vælgere, der har bopæl i valgdistriktet.
Stk. 3 . Blandt valgstyrerne vælger kommunalbestyrelsen en formand  

 for valgstyrerne for hvert valgdistrikt i kommunen.
Formændene vælges ved  

 forholdstalsvalg under eet.
Stk. 4 . Valgstyrerne fører en afstemningsbog, der er autoriseret  

 af kommunalbestyrelsen.
I afstemningsbogen indføres alle væsentlige  

 oplysninger om afstemningen i valgdistriktet samt resultatet heraf.
§ 20. For valgdistrikter, der omfatter flere kommuner, fastsætter  

 Landsstyret, hvor mange valgstyrere og tilforordnede vælgere, jf. § 21, hver  

 kommunalbestyrelse skal vælge.
Landsstyret fastsætter endvidere, hvilken  

 kommunalbestyrelse der skal udpege formanden for valgstyrerne.
§ 21. Senest når valg er udskrevet, vælger kommunalbestyrelsen om  

 fornødent et antal tilforordnede vælgere til at bistå valgstyrerne ved  

 valget.
De tilforordnede vælgere vælges ved forholdstalsvalg under eet blandt  

 de vælgere, der har bopæl i valgdistriktet.
§ 22. Enhver vælger har pligt til at påtage sig hvervet som  

 valgstyrer eller tilforordnet vælger.
Hvis en valgstyrer eller en  

 tilforordnet vælger har forfald, udpeger kommunalbestyrelsen en ny valgstyrer  

 henholdsvis tilforordnet vælger.
Stk. 2 . Der ydes diæter til valgstyrerne og de tilforordnede  

 vælgere for deres virksomhed i forbindelse med valget.
Diæterne er af samme  

 størrelse som de diæter, der ydes valgbestyrelsens medlemmer, valgstyrere og  

 tilforordnede vælgere i den øvrige del af riget, bortset fra Grønland.
Kapitel 6 Forberedelserne til valget Valgets udskrivelse § 23. Valg til Folketinget udskrives ved kongeligt åbent brev.
Det  

 kan ved det kongelige åbne brev overlades til rigsombudsmanden at fastsætte  

 en anden dag for valgets afholdelse end den, der er fastsat for den øvrige  

 del af riget.
 § 24. Rigsombudsmanden bekendtgør dagen for valgets afholdelse og  

 underretter samtidig valgbestyrelsen herom.
Stk. 2 . Valgbestyrelsen sørger for, at kommunalbestyrelserne  

 bliver underrettet om valgets udskrivelse og gjort bekendt med deres opgaver  

 i forbindelse med valget.
Kommunalbestyrelsen bekendtgør på sædvanlig måde  

 dag og tid for afstemningen.
 Stk. 3 . Rigsombudsmanden sørger for, at brevstemmestederne  

 henholdsvis brevstemmemodtagerne bliver forsynet med det fornødne  

 brevstemmemateriale.
Kandidater til valget § 25. En person, der vil anmelde sig som kandidat til valget, kan  

 enten opstille som kandidat for et parti, der ved det sidst afholdte  

 lagtingsvalg har opnået repræsentation i Lagtinget og ved valgets udskrivelse  

 fortsat er repræsenteret i dette, eller som kandidat uden for partierne.
En  

 kandidat, der vil opstille for et parti, skal godkendes af partiet.
En  

 kandidat, der opstiller uden for partierne, skal anbefales af mindst 150 og  

 højst 200 vælgere på Færøerne som stillere.
Stk. 2 . Ingen kan samtidig være kandidat på Færøerne og i den  

 øvrige del af riget.
Ingen kan være kandidat for mere end eet parti eller  

 kandidat for et parti og samtidig kandidat uden for partierne.
Valg af en  

 kandidat, der har handlet i strid hermed, er ugyldigt.
 Stk. 3 . Den, der som stiller anbefaler flere kandidater, kan ikke  

 anses som stiller for nogen af kandidaterne.
Kandidatanmeldelse og partiernes godkendelse § 26. Senest kl. 18 elleve dage før valgdagen skal anmeldelser om  

 kandidater være indleveret til valgbestyrelsens formand.
Stk. 2 . Anmeldelsen skal være underskrevet af kandidaten og  

 indeholde oplysning om kandidatens fulde navn, fødselsdato, stilling og  

 bopæl.
Hvis kandidaten ikke ønsker sig anført på stemmesedlen med sit fulde  

 navn, skal det angives, hvordan navnet ønskes anført.
Kandidatens efternavn  

 (slægtsnavn) samt mindst eet fornavn eller forbogstav skal altid anføres.
Er  

 en kandidat i videre kredse kendt under et navn, der ikke er optaget på dåbs-  

 eller fødselsattest, eller som der ikke er opnået tilladelse til at føre, kan  

 dette navn anføres på stemmesedlerne i en parentes efter kandidatens fornavn  

 eller slægtsnævn.
I anmeldelsen skal endvidere angives navn og bopæl på en  

 vælger, som valgbestyrelsen ud over kandidaten kan rette henvendelse til,  

 hvis anmeldelsen er mangelfuld.
 Stk. 3 . Kandidater, der vil opstille for et parti, skal angive  

 dette i anmeldelsen.
Stk. 4 . Kandidater, der opstiller uden for partierne, skal angive  

 dette i anmeldelsen.
Anmeldelsen skal endvidere være underskrevet af  

 kandidatens stillere og indeholde oplysning om hver enkelt stillers navn,  

 fødselsdato, stilling og bopæl.
Oplysningerne om stillernes navne, stilling  

 og bopæl er offentligt tilgængelige.
 Stk. 5 . Den, der indleverer en kandidatanmeldelse, har ret til at  

 få kvittering for indleveringen med angivelse af tidspunktet.
§ 27. En kandidat kan tilbagekalde en indgivet kandidatanmeldelse  

 over for valgbestyrelsens formand senest kl. 18 elleve dage før valgdagen.
En  

 vælger, der som stiller har anbefalet en kandidat, kan ikke tilbagekalde  

 anbefalingen, efter at kandidatanmeldelsen er indleveret til valgbestyrelsens  

 formand.
§ 28. Umiddelbart efter udløbet af fristen for kandidaters  

 anmeldelse skal valgbestyrelsen undersøge, om de rettidigt indleverede  

 kandidatanmeldelser er gyldige.
Hvis valgbestyrelsen finder, at en  

 kandidatanmeldelse på grund af væsentlige mangler må erklæres ugyldig, skal  

 valgbestyrelsen straks meddele dette til kandidaten eller til den vælger, der  

 er anført i anmeldelsen.
Senest 24 timer efter afgivelsen af meddelelsen kan  

 der indleveres en ny anmeldelse af kandidaten eller foretages en afhjælpning  

 af manglerne.
Valgbestyrelsens formand træffer herefter afgørelse om  

 anmeldelsens gyldighed.
Afgørelsen indføres i valgbogen, og en udskrift heraf  

 sendes til kandidaten.
§ 29. Senest kl. 18 otte dage før valgdagen skal partierne over  

 for valgbestyrelsen meddele, hvilke kandidater partiet kan godkende.  

 Kandidater, der ikke godkendes af vedkommende parti, kan ikke opstille til  

 valget.
Hvis meddelelse ikke gives, kan ingen kandidater opstilles for  

 partiet.
 Stk. 2 . Meddelelsen skal for hver godkendt kandidat indeholde  

 oplysning om kandidatens navn, fødselsdato og bopæl.
 § 30. Partier, der har opstillet kandidater til valget, opføres på  

 stemmesedlerne med den bogstavbetegnelse, som de var tildelt ved det sidst  

 afholdte lagtingsvalg.
Bekendtgørelse om kandidater § 31. Valgbestyrelsen bekendtgør snarest muligt i de stedlige  

 dagblade eller lokalaviser, hvilke kandidatanmeldelser der er godkendt for  

 hvert parti samt de godkendte kandidatanmeldelser for kandidater uden for  

 partierne.
Af bekendtgørelsen skal fremgå, hvilken bogstavbetegnelse der er  

 tildelt de enkelte partier.
Valgbestyrelsen sender ligeledes meddelelse om  

 godkendte kandidatanmeldelser til rigs-ombudsmanden og kommunalbestyrelserne.  

 Kommunalbestyrelsen bekendtgør på sædvanlig måde meddelelsen fra  

 valgbestyrelsen.
Stemmesedler § 32. Valgbestyrelsen tilvejebringer stemmesedler til brug ved  

 afstemningen.
 Stk. 2 . Stemmesedlen skal indeholde navnene og  

 bogstavbetegnelserne for samtlige partier, der har opstillet kandidater.  

 Stemmesedlen skal endvidere indeholde navnene på samtlige kandidater, der er  

 opstillet.
 § 33. Øverst på stemmesedlen anføres med fede typer og adskilt fra  

 stemmesedlens øvrige tekst med en fed, vandret streg ordet  

 »Folketingsvalget« med tilføjelse af årstallet for valget.
Stk. 2 . Stemmesedlen skal indeholde et særskilt felt for hvert  

 parti, der har kandidater opstillet.
Felterne for de enkelte partier  

 anbringes under hinanden i alfabetisk rækkefølge efter partiernes  

 bogstavbetegnelse.
Felterne skal adskilles fra hinanden ved en fed, vandret  

 streg.
Det nederste felt på stemmesedlen skal ligeledes afsluttes med en fed,  

 vandret streg.
Stk. 3 . I hvert felt anføres først med fede typer partiets  

 bogstavbetegnelse efterfulgt af et punktum.
Bogstavbetegnelsen skal anbringes  

 umiddelbart inden for stemmesedlens venstre kant.
Til højre for  

 bogstavbetegnelsen anføres partiets navn ligeledes med fede typer.
Der skal  

 mellem partinavnet og stemmesedlens højre kant være rigelig plads til at  

 sætte et kryds.
Under bogstavbetegnelsen og partinavnet anføres adskilt ved  

 en halvfed, vandret streg i alfabetisk rækkefølge navnene på de kandidater,  

 som er opstillet for partiet.
Navnene adskilles fra hinanden ved tynde,  

 vandrette streger.
Stk. 4 . Nederst på stemmesedlen anføres i et særskilt felt  

 kandidater, der er opstillet uden for partierne.
I feltet anføres først med  

 fede typer ordene »Uden for partierne«.
Herefter anføres adskilt  

 ved en halvfed, vandret streg i alfabetisk rækkefølge navnene på de  

 pågældende kandidater.
Navnene adskilles fra hinanden ved tynde vandrette  

 streger.
Stk. 5 . Kandidaternes navne, jf. § 26, stk. 2, anføres med  

 fornavne eller forbogstaver først.
Mellem kandidaternes navne og  

 stemmesedlens højre kant skal være rigelig plads til at sætte et kryds.
 Stk. 6 . Alle de vandrette streger, der er nævnt i stk. 1-4, skal  

 gå tværs over stemmesedlen fra kant til kant.
§ 34. I tilfælde, hvor valgbestyrelsen skønner, at der kan ske  

 forveksling af kandidaternes navne, skal der i forlængelse af navnene anføres  

 en kortfattet betegnelse på enten stilling eller bopæl for de pågældende  

 kandidater.
I andre tilfælde må kandidatens stilling eller bopæl ikke  

 anføres.
 § 35. Ud over det, der er nævnt i §§ 32-34, må intet andet ord  

 eller bogstav og intet navn, tal eller tegn være påført nogen stemmeseddel  

 ved tryk eller ved skrift eller på anden måde, jf. dog stk. 3.
Stk. 2 . Stemmesedlerne skal være af hvidt karton eller svært  

 papir.
Stemmesedlerne skal ved anbragte knæk være til at sammenfolde således,  

 at de kan nedlægges af vælgerne i stemmekasserne, uden at nogen kan se,  

 hvorledes der er stemt.
 Stk. 3 . Indenrigsministeren kan fastsætte nærmere regler om  

 stemmesedlernes indhold og udformning, herunder om adgang til at anføre  

 kandidaternes navne i to eller flere kolonner ved siden af hinanden.
 § 36. Valgbestyrelsen sørger for, at det nødvendige antal  

 stemmesedler og opslag, jf. § 37, stk. 3, er udbragt til valgstederne i god  

 tid inden afstemningens begyndelse.
Kapitel 7 Afstemning på valgdagen § 37. Stemmeafgivningen foregår i hvert valgdistrikt på  

 valgstedet.
Kommunalbestyrelsen i den kommune, hvor valgstedet er beliggende,  

 sørger for lokaler til afstemningen samt for det fornødne antal stemmerum og  

 stemmekasser.
Stk. 2 . Stemmerum skal være indrettet således, at der kan afgives  

 stemme, uden at andre kan se, hvorledes vælgeren stemmer.
Stemmerum skal være  

 forsynet med det fornødne udstyr til stemmeafgivning.
Stemmekasser skal være  

 indrettet således, at ingen stemmeseddel kan tages ud, uden at stemmekassen  

 åbnes.
Stemmekasser skal kunne låses eller forsegles.
Stk. 3 . I stemmelokalerne skal der være opslag, der angiver  

 samtlige partiers og kandidaters navne i den rækkefølge, hvori de er anført  

 på stemmesedlen.
For partierne skal tillige angives bogstavbetegnelserne.
 Stk. 4 . Valgbestyrelsen skal sørge for, at vedkommende  

 kommunalbestyrelse har truffet de fornødne forberedelser til afstemningen,  

 samt at valgstyrerne og de tilforordnede vælgere er gjort bekendt med deres  

 opgaver i forbindelse med afstemningen og den efterfølgende stemmeoptælling.
§ 38. Afstemningen begynder kl. 9 og fortsætter til kl. 20, og så  

 længe der endnu derefter indfinder sig vælgere for at stemme.
Afstemningen  

 sluttes, når ingen vælger tilkendegiver at ville stemme, uanset at der gives  

 opfordring hertil.
Afstemningen kan sluttes tidligere, hvis samtlige vælgere  

 har afgivet deres stemme.
Stk. 2 . Inden stemmeafgivningens begyndelse skal valgstyrere  

 eller tilforordnede vælgere vise de tilstedeværende, at stemmekasserne er  

 tomme.
Derefter skal kasserne straks låses eller forsegles.
§ 39. Valgret udøves ved personligt fremmøde på afstemningsstedet.  

 Vælgeren skal inden stemmeafgivningen aflevere sit valgkort til  

 valglisteføreren.
Har en vælger ikke medbragt valgkort, udskrives et  

 valgkort.
Vælgeren skal i øvrigt på forespørgsel give oplysning om navn,  

 bopæl og fødselsdato.
Hvis der er tvivl om en vælgers identitet, skal denne  

 fastslås, om fornødent ved fremlæggelse af dokumentation herfor.
Derefter, og  

 når valglisteføreren har afmærket vælgerens navn på valglisten, udleveres en  

 stemmeseddel til vælgeren.
§ 40. Stemmeafgivningen sker i stemmerummet, hvor kun vælgeren må  

 være til stede.
På stemmesedlen sætter vælgeren et kryds ved et partinavn  

 eller et kandidatnavn.
Stk. 2 . En vælger kan få ombyttet sin stemmeseddel, hvis den er  

 fejlagtigt afkrydset eller ved uagtsomhed gjort ubrugelig.
Ombytning kan ikke  

 ske, efter at stemmesedlen er lagt i stemmekassen.
Stk. 3 . Når stemmeafgivningen er foretaget, sammenfolder vælgeren  

 stemmesedlen således, at ingen kan se, hvordan der er stemt.
Derefter lægger  

 vælgeren stemmesedlen i stemmekassen i overværelse af en valgstyrer eller  

 tilforordnet vælger.
 § 41. Vælgere, der på grund af manglende førlighed, svagelighed  

 eller lignende ikke kan bevæge sig ind i stemmelokalet eller stemmerummet  

 eller i øvrigt foretage stemmeafgivningen på den foreskrevne måde, jf. § 40,  

 kan forlange fornøden hjælp til stemmeafgivningen, jf. dog stk. 3. Der kan  

 herved ske de nødvendige lempelser i den foreskrevne fremgangsmåde, herunder  

 gives adgang til at foretage stemmeafgivning umiddelbart uden for  

 stemmelokalet.
Stk. 2 . Hjælp til stemmeafgivning ydes af 2 valgstyrere eller  

 tilforordnede vælgere.
En blind eller svagsynet vælger kan dog forlange hjælp  

 af en person, der er udpeget af vælgeren selv.
 Stk. 3 . Hjælp til afkrydsning af stemmesedlen kan kun ydes,  

 såfremt vælgeren umiddelbart over for dem, der yder hjælp, utvetydigt kan  

 tilkendegive, på hvilket parti eller hvilken kandidat vælgeren ønsker at  

 stemme.
§ 42. Valgstyrerne kan bestemme, at der i stemmelokalet foruden de  

 personer, som forestår afstemningen, kun må opholde sig vælgere, der skal  

 afgive stemme.
Endvidere kan valgstyrerne begrænse antallet af  

 tilstedeværende vælgere, når ordensmæssige hensyn kræver det.
Valgstyrerne  

 påser, at vælgerne ikke udsættes for valgagitation i valglokalerne eller  

 andre steder i umiddelbar tilknytning hertil.
De tilstedeværende skal i  

 øvrigt rette sig efter valgstyrernes anvisninger.
§ 43. De personer, der forestår afstemningen, må ikke under  

 afstemningen give en vælger råd eller opfordring med hensyn til, hvilket  

 parti eller hvilken kandidat vælgeren skal stemme på.
De må ikke over for  

 uvedkommende oplyse, om en vælger har været til stede for at afgive stemme,  

 eller i øvrigt oplyse forhold vedrørende en vælgers stemmeafgivning.
 Stk. 2 . Ingen uvedkommende må føre systematisk kontrol med, at  

 vælgerne møder og afgiver stemme.
§ 44. Når afstemningen er afsluttet, og før stemmeoptællingen  

 påbegyndes, optælles og sammenbindes i særskilte pakker 1) de stemmesedler, der ikke er udleveret, og 2) de stemmesedler, der er tilbageleveret ved ombytning.
 Stk. 2 . Derefter foretages stemmeoptælling i overensstemmelse med  

 reglerne i §§ 61-64.
Kapitel 8 Brevstemmeafgivning Brevstemmeafgivning på Færøerne § 45. Vælgere, der opholder sig på Færøerne, og som er forhindret  

 i at møde frem til afstemningen på valgdagen, kan brevstemme på ethvert  

 folkeregister.
 Stk. 2 . Søfolk og fiskere kan endvidere brevstemme hos landfogden  

 (politimesteren) eller hos en sysselmand eller mønstringsbestyrer.
§ 46. Vælgere, der har bopæl på afsides beliggende øer, der ikke  

 udgør et selvstændigt valgdistrikt, kan brevstemme på øen.
Blandt vælgerne på  

 øen udpeger kommunalbestyrelsen en eller flere stemmemodtagere.
 § 47. Vælgere, der er indlagt på sygehuse eller andre  

 helbredelses- og plejeinstitutioner på Færøerne, kan brevstemme på sygehuset  

 eller institutionen.
 Stk. 2 . Vælgere, der er under lægebehandling i hjemmet kan  

 brevstemme i hjemmet.
 Stk. 3 . Brevstemmer på de institutioner, der er nævnt i stk. 1,  

 samt i vælgernes hjem, jf. stk. 2, skal afgives til 2 stemmemodtagere, der er  

 udpeget af valgstyrerne.
 § 48. Vælgere, der er indsat i arresthuset i Thorshavn, kan  

 brevstemme hos landfogden (politimesteren).
 § 49. Brevstemmeafgivning på Færøerne kan finde sted de sidste 3  

 uger før valgdagen, dog senest næstsidste søgnedag før valgdagen, jf. dog  

 stk. 2.
 Stk. 2 . Søfolk og fiskere kan brevstemme de sidste 3 måneder før  

 valgdagen, dog senest næstsidste søgnedag før valgdagen.
Brevstemmeafgivning i Danmark, i Grønland og i udlandet § 50. Vælgere, der opholder sig i den øvrige del af riget, kan  

 brevstemme på et folkeregister eller et af de øvrige derværende steder for  

 brevstemmeafgivning eller hos en stemmemodtager, der er udpeget af  

 indenrigsministeren.
 Stk. 2 . Vælgere, der opholder sig i udlandet, kan brevstemme på  

 en dansk diplomatisk eller konsulær repræsentation eller hos en  

 stemmemodtager, der er udpeget af indenrigsministeren.
 Stk. 3 . Brevstemmeafgivning kan finde sted de sidste 3 måneder  

 før valgdagen.
Brevstemmeafgivning på skibe i udenrigsfart og på havanlæg § 51. Søfolk og passagerer på skibe i udenrigsfart, som er  

 hjemmehørende i riget, samt personer, der er ansat på danske havanlæg, kan  

 brevstemme på skibet eller havanlægget.
Skibsføreren eller den, som  

 skibsføreren har udpeget, henholdsvis havanlæggets chef eller den, som chefen  

 har udpeget, fungerer som stemmemodtager.
 Stk. 2 . Brevstemmeafgivning kan finde sted de sidste 3 måneder  

 før valgdagen, jf. dog stk. 3.
 Stk. 3 . Søfolk på skibe i udenrigsfart, som er hjemmehørende i  

 riget, og deres medsejlende ægtefæller, kan afgive brevstemme på skibet fra  

 dagen efter et folketingsvalg med gyldighed for førstkommende folketingsvalg.
 § 52. Når valg til Folketinget er udskrevet, underrettes  

 skibsførere på færøske skibe i udenrigsfart herom.
 Stk. 2 . Så snart skibsføreren på et færøsk skib i udenrigsfart  

 bliver bekendt med, at der er udskrevet valg til Folketinget, skal  

 skibsføreren sørge for, at der straks foretages brevstemmeafgivning om bord.  

 Gennemførelse af brevstemmeafgivning kan dog undlades, hvis brevstemmerne  

 selv ved anvendelse af hurtigste forsendelsesmåde ikke kan påregnes at komme  

 frem inden afstemningens begyndelse på valgdagen, eller hvis tvingende eller  

 uopsættelige skibsforretninger er til hinder herfor.
Brevstemmematerialet § 53. Brevstemmematerialet til brug ved brevstemmeafgivning på  

 Færøerne består af stemmeseddel, konvolut, følgebrev og yderkuvert.  

 Indenrigsministeren bestemmer brevstemmematerialets nærmere indhold og  

 udformning.
 Stk. 2 . Indenrigsministeren tilvejebringer brevstemmematerialet.  

 Brevstemmematerialet skal til enhver tid findes på folkeregistrene og hos  

 landfogden (politimesteren), sysselmændene og mønstringsbestyrerne.  

 Brevstemmematerialet bør så vidt muligt altid findes om bord i færøske skibe  

 i udenrigsfart.
Fremgangsmåden ved brevstemmeafgivning § 54. Vælgere, der ønsker at brevstemme, skal vise fornøden  

 legitimation til brevstemmemodtageren.
Herefter udleveres  

 brevstemmematerialet, jf. § 53.
 Stk. 2 . På stemmesedlen anføres navnet eller bogstavbetegnelsen  

 for et lagtingsparti, der har kandidater opstillet til valget. Ønsker  

 vælgeren at stemme på en bestemt kandidat, anføres navnet på kandidaten,  

 eventuelt med tilføjelse af navnet eller bogstavbetegnelsen for det parti,  

 som kandidaten er opstillet for.
Stk. 3 . Vælgeren udfylder stemmesedlen uden overværelse af andre  

 og lægger den i konvolutten.
Derefter udfylder vælgeren følgebrevet og  

 underskriver dette i overværelse af stemmemodtageren, der attesterer  

 stemmeafgivningen.
 Stk. 4 . Hvis vælgeren ikke er i stand til at udfylde stemmesedlen  

 eller udfylde og underskrive følgebrevet, skal stemmemodtageren yde den  

 fornødne hjælp, jf. dog stk. 5. Er der ydet hjælp, skal dette fremgå af  

 følgebrevet.
 Stk. 5 . Hjælp til udfyldning af stemmesedlen kan kun ydes,  

 såfremt vælgeren umiddelbart over for den, der yder hjælp, utvetydigt kan  

 tilkendegive, på hvilket parti eller hvilken kandidat vælgeren ønsker at  

 stemme.
Stk. 6 . Konvolutten med stemmeseddel samt følgebrevet lægges i  

 yderkuverten, der sendes til kommunalbestyrelsen i den kommune, hvor vælgeren  

 er optaget på valglisten.
På yderkuverten skal angives vælgerens navn,  

 fødselsdato og bopæl.
 § 55. Stemmemodtageren må ikke i forbindelse med  

 brevstemmeafgivningen give en vælger råd eller opfordring med hensyn til,  

 hvilket parti eller hvilken kandidat vælgeren skal stemme på.  

 Stemmemodtageren må ikke over for uvedkommende oplyse, om en vælger har  

 afgivet brevstemme eller i øvrigt oplyse forhold vedrørende en vælgers  

 stemmeafgivning.
 Stk. 2 . Ingen uvedkommende må føre systematisk kontrol med, om  

 vælgere afgiver brevstemme.
 § 56. Indenrigsministeren kan fastsætte nærmere regler om  

 tilrettelæggelse og gennemførelse af brevstemmeafgivning og om fremgangsmåden  

 ved afgivelse af brevstemme.
Modtagelse og kontrol af brevstemmer § 57. Kommunalbestyrelsen anfører tidspunktet for modtagelsen af  

 en brevstemme på yderkuverten.
I en protokol anføres det antal brevstemmer,  

 der modtages, og datoen for modtagelsen samt det antal brevstemmer, der  

 videresendes til andre kommuner, jf. stk. 2, og datoen herfor.  

 Indenrigsministeren kan fastsætte regler om protokollens indhold og  

 udformning.
 Stk. 2 . Hvis afsenderen efter sin bopælsangivelse på yderkuverten  

 har bopæl i en anden kommune, skal kommunalbestyrelsen straks videresende  

 brevstemmen til den pågældende kommune.
 Stk. 3 . Når valg er udskrevet, sørger kommunalbestyrelsen for, at  

 brevstemmer fra vælgere, der har afgivet brevstemme inden valgets udskrivelse  

 og senere anmeldt flytning til en anden kommune, bliver sendt til den nye  

 bopælskommune.
 Stk. 4 . Kommunalbestyrelsen samler og opgør antallet af  

 brevstemmer for hvert valgdistrikt i kommunen, hvor afsenderne efter deres  

 bopælsangivelse på yderkuverterne er optaget på valglisten.  

 Kommunalbestyrelsen sørger for, at brevstemmerne inden afstemningens  

 begyndelse er afleveret til valgstyrerne på afstemningsstedet i det  

 pågældende valgdistrikt.
§ 58. Valgstyrerne gennemgår brevstemmerne, om nødvendigt dagen  

 før valgdagen.
Yderkuverterne åbnes, og det undersøges, om brevstemmerne kan  

 komme i betragtning.
Stk. 2 . En brevstemme kan ikke komme i betragtning, såfremt 1) afsenderen ikke er opført på valglisten, 2) afsenderen er død inden valgdagen, 3) yderkuverten indeholder flere end eet følgebrev og een konvolut, 4) der ikke er anvendt det brevstemmemateriale, som indenrigsministeren  

 har tilvejebragt, 5) den foreskrevne fremgangsmåde ved brevstemmeafgivningen ikke har været  

 fulgt, eller 6) brevstemmen ikke er afgivet inden for de frister, der er nævnt i § 49,  

 § 50, stk. 3, og § 51, stk. 2 og 3.
 Stk. 3 . Er der fra samme vælger modtaget mere end een brevstemme,  

 der kan komme i betragtning, kommer den sidst afgivne brevstemme i  

 betragtning.
§ 59. Når en brevstemme kan komme i betragtning sættes et mærke  

 ved vælgerens navn på valglisten, der angiver, at vælgeren har afgivet  

 brevstemme.
Den uåbnede konvolut og følgebrevet lægges på ny i yderkuverten  

 og opbevares indtil afstemningen er afsluttet.
Derefter tages konvolutterne  

 ud af yderkuverterne og lægges i en af stemmekasserne.
Konvolutterne åbnes  

 først i forbindelse med stemmeoptællingen.
 Stk. 2 . Når en brevstemme ikke kan komme i betragtning, anføres  

 årsagen hertil på yderkuverten, og den uåbnede konvolut og følgebrevet lægges  

 på ny i yderkuverten.
 Stk. 3 . Brevstemmer, der modtages af valgstyrerne efter  

 afstemningens begyndelse, påtegnes om modtagelsestidspunktet og kommer ikke i  

 betragtning.
 § 60. En vælger, der har afgivet en brevstemme, der er taget i  

 betragtning, kan ikke stemme ved afstemningen på valgdagen.
Kapitel 9 Valgets opgørelse Stemmeoptælling på afstemningsstedet § 61. Når afstemningen er afsluttet og de stemmesedler, der er  

 nævnt i § 44 er optalt og pakket, foretager valgstyrerne og de tilforordnede  

 vælgere stemmeoptælling på afstemningsstedet.
Stemmeoptællingen er offentlig.  

 Det optælles, hvor mange stemmer der er afgivet for hvert af partierne og for  

 hver kandidat uden for partierne.
Stk. 2 . En stemme er afgivet for det parti, inden for hvis felt  

 på stemmesedlen vælgeren har sat kryds.
En brevstemme er afgivet for det  

 parti, hvis navn vælgeren har anført på brevstemmesedlen.
Har vælgeren på  

 brevstemmesedlen anført navnet på en kandidat, der opstiller for et parti,  

 anses stemmen for afgivet for partiet.
Stk. 3 . En stemme er afgivet for den kandidat uden for partierne,  

 ud for hvem vælgeren har sat kryds på stemmesedlen.
En brevstemme er afgivet  

 for den kandidat uden for partierne, hvis navn vælgeren har anført på  

 brevstemmesedlen.
§ 62. En stemmeseddel afgivet på afstemningsstedet er ugyldig  

 såfremt 1) den er blank, 2) det ikke med sikkerhed kan afgøres, hvilket af partierne eller hvilken  

 kandidat uden for partierne vælgeren har villet give sin stemme, 3) det må antages, at stemmesedlen ikke er udleveret på afstemningsstedet,  

 eller 4) der er givet stemmesedlen et særpræg.
Stk. 2 . En brevstemmeseddel er ugyldig, såfremt 1) den er blank, 2) det ikke med sikkerhed kan afgøres, hvilket af partierne eller hvilken  

 kandidat uden for partierne vælgeren har villet give sin stemme, 3) der på stemmesedlen alene er anført navnet på en person, der ikke er  

 opstillet eller alene navnet eller bogstavbetegnelsen for et parti, der ikke  

 har opstillet kandidater, 4) en konvolut indeholder andet eller mere end een stemmeseddel, 5) det må antages, at stemmesedlen ikke er tilvejebragt af  

 indenrigsministeren, eller 6) der er givet stemmesedlen et særpræg.
 Stk. 3 . Valgstyrerne anfører i afstemningsbogen, hvor mange  

 stemmesedler de har anset for ugyldige og grundene hertil.
§ 63. Når stemmeoptællingen er afsluttet, indføres resultatet i  

 afstemningsbogen, der underskrives af valgstyrerne, og resultatet meddeles de  

 tilstedeværende.
Formanden for valgstyrerne skal straks meddele resultatet  

 til formanden for valgbestyrelsen.
 Stk. 2 . Når formanden for valgbestyrelsen har modtaget  

 indberetninger fra samtlige valgdistrikter sammentælles de indberettede  

 stemmetal og der foretages en foreløbig opgørelse af valget, jf. § 66, stk. 1  

 og 2. Straks herefter indberettes til rigsombudsmanden, hvor mange stemmer,  

 der i alt er afgivet for hvert parti og hver kandidat uden for partierne,  

 samt den foreløbige opgørelse af valget.
 § 64. Valgstyrerne sørger for, at de benyttede valglister og  

 valgkort samt stemmesedlerne og brevstemmematerialet straks pakkes og snarest  

 muligt sendes til valgbestyrelsen tillige med afstemningsbogen.
Fintælling § 65. Senest ugedagen efter at afstemningen har fundet sted,  

 samles valgbestyrelsen i Thorshavn til endelig opgørelse af valget på  

 Færøerne (fintælling), jf. dog stk. 2. Fintællingen er offentlig.
 Stk. 2 . Rigsombudsmanden kan bestemme, at fintællingen skal  

 foretages på et tidligere tidspunkt end anført i stk. 1.
Stk. 3 . For hvert valgdistrikt foretager valgbestyrelsen en ny  

 optælling og bedømmelse af de afgivne stemmesedler efter reglerne i §§ 61-62.  

 Resultatet af optællingerne indføres i valgbogen.
Derefter opgøres, hvor  

 mange stemmer der på Færøerne i alt er tilfaldet hvert parti og hver kandidat  

 uden for partierne.
Resultatet indføres i valgbogen og meddeles de  

 tilstedeværende.
 Stk. 4 . Der foretages samtidig en opgørelse af, hvorledes de  

 afgivne stemmer skal fordeles på hver enkelt kandidat, jf. stk. 5-6.
 Stk. 5 . Har vælgeren sat kryds ud for navnet på en kandidat eller  

 såvel ud for navnet på en kandidat som ud for navnet på det parti, kandidaten  

 er opstillet for, anses stemmesedlen som afgivet for kandidaten (personlig  

 stemme). Tilsvarende gælder, hvis vælgeren på brevstemmesedlen har anført  

 navnet på en kandidat eller såvel navnet på en kandidat som navnet eller  

 bogstavbetegnelsen for det parti, kandidaten er opstillet for.
 Stk. 6 . Har vælgeren sat kryds ud for navnet på et parti eller  

 inden for partifeltet på en sådan måde, at det ikke med sikkerhed fremgår,  

 hvilken af partiets kandidater vælgeren har villet give sin stemme, anses  

 stemmesedlen som afgivet for partiet (partistemme). Tilsvarende gælder, hvis  

 vælgeren på brevstemmesedlen har anført navnet eller bogstavbetegnelsen for  

 et parti eller navnene på flere kandidater, der er opstillet for samme parti.
 Stk. 7 . Resultatet af opgørelsen indføres i valgbogen, og  

 meddeles de tilstedeværende.
Mandaternes fordeling og kandidatudvælgelse § 66. For hvert parti sammentælles de stemmer, der er tilfaldet  

 partiet i samtlige valgdistrikter.
Ligeledes sammentælles de stemmer, der er  

 tilfaldet hver kandidat uden for partierne.
Stk. 2 . Hvert stemmetal, der fremkommer ved sammentællingen, jf.  

 stk. 1, divideres med 1 og 2. Det parti eller den kandidat uden for  

 partierne, der har den største af de fremkomne kvotienter, får det første  

 mandat.
Den næststørste kvotient giver ret til det andet mandat.
Er to eller  

 flere kvotienter lige store, foretager valgbestyrelsen lodtrækning.
Stk. 3 . De mandater, der er tilfaldet et parti, fordeles mellem  

 partiets kandidater i rækkefølge efter størrelsen af deres personlige  

 stemmetal.
I tilfælde af stemmelighed foretager valgbestyrelsen lodtrækning.
 Stk. 4 . Resultatet af opgørelsen indføres i valgbogen og meddeles  

 de tilstedeværende.
 § 67. De ikke valgte kandidater er stedfortrædere for de valgte af  

 samme parti i rækkefølge efter deres personlige stemmetal.
§ 68. Valgbogen underskrives af hele valgbestyrelsen.
I særskilte  

 pakker sammenbindes 1) de stemmesedler, der ikke er udleveret, 2) de stemmesedler, der er tilbageleveret ved ombytning, 3) de afgivne blanke og andre ugyldige stemmesedler, 4) de gyldige stemmesedler, således at de personlige stemmer for hver  

 kandidat, og partistemmerne for hvert parti samles i pakker for sig, og 5) brevstemmematerialet.
Stk. 2 . Hver pakke påtegnes om indholdet og forsegles.
Pakkerne  

 samt valgbogen, afstemningsbøgerne, valgkortene og valglisterne opbevares som  

 nævnt i § 86.
Stk. 3 . Senest dagen efter valgets endelige opgørelse sender  

 formanden for valgbestyrelsen en kopi af valgbogen til rigsombudsmanden, der  

 straks videresender kopien til indenrigsministeren.
Kopien skal være  

 attesteret af formanden.
Indenrigsministeren sender valgbogen til Folketinget  

 ved dets sammentræden.
Valgbreve § 69. Valgbestyrelsen udfærdiger valgbreve for de kandidater, der  

 er valgt, dog med forbehold af Folketingets godkendelse af valgene.
 Stk. 2 . Valgbrevene udfærdiges efter en af indenrigsministeren  

 foreskrevet form og underskrives af valgbestyrelsen.
 Stk. 3 . Valgbrevene udfærdiges snarest muligt efter, at valget er  

 opgjort.
Kapitel 10 Folketingets godkendelse af valget m.v.
 § 70. Folketinget godkender gyldigheden af kandidaternes valg.
Stk. 2 . Folketinget afgør, om valgbestyrelsens opgørelse af  

 valget kan godkendes, eller om valgbestyrelsen skal foretage en ny opgørelse,  

 herunder en fornyet gennemgang af det materiale eller dele heraf, der har  

 været benyttet ved valget.
Folketinget kan kræve stemmemateriale m.v.  

 indsendt til Folketinget.
§ 71. Enhver vælger kan klage over folketingsvalg.
Klager skal  

 stiles til Folketinget og sendes til rigsombudsmanden.
Klager skal være  

 rigsombudsmanden i hænde senest ugedagen efter valgdagen.
Rigsombudsmanden  

 sender klagen til indenrigsministeren.
Indenrigsministeren videresender  

 klagen til Folketinget.
§ 72. Hvis Folketinget træffer afgørelse om, at afstemningen er  

 ugyldig, afholdes der omvalg.
Kandidaterne anses foreløbig som lovligt  

 valgte.
Stk. 2 . Rigsombudsmanden fastsætter dagen for afholdelsen af  

 omvalg.
Ved omvalg kan kun de personer, der havde valgret og var optaget på  

 valglisten på den almindelige valgdag, afgive stemme.
 Stk. 3 . Gyldighedsperioden for omvalg følger gyldighedsperioden  

 efter § 1, stk. 2.
 § 73. Hvis Folketinget træffer afgørelse om, at en valgt kandidat  

 ikke er valgbar, indtræder den pågældendes stedfortræder, jf. § 67.
 § 74. En stedfortræder indtræder i Folketinget, når et  

 folketingsmedlem ophører med at være medlem, og i øvrigt efter de regler  

 herom, der er fastsat i Folketingets forretningsorden.
 Stk. 2 . Hvis der ved mandatledighed ikke er nogen stedfortræder,  

 afholdes udfyldningsvalg, jf. § 75.
 § 75. Hvis der er afholdt udfyldningsvalg, gælder valget af det  

 nye medlem for den resterende del af gyldighedsperioden for valgene på den  

 almindelige valgdag.
 § 76. Folketingsmedlemmerne oppebærer vederlag og pension m.v.  

 efter de regler, der er fastsat i kapitel 14 i lov om valg til Folketinget.
Kapitel 11 Folkeafstemninger § 77. Folkeafstemninger efter grundlovens § 29, stk. 2, og § 88  

 afholdes på Færøerne.
Det samme gælder folkeafstemninger efter grundlovens §  

 20, stk. 2, og § 42, såfremt den pågældende lov skal gælde for Færøerne eller  

 ved anordning kunne sættes i kraft på Færøerne.
 § 78. Folkeafstemninger på Færøerne finder sted samme dag som i de  

 øvrige dele af riget.
§ 79. Rigsombudsmanden bekendtgør lovforslaget eller loven med  

 oplysning om dagen for folkeafstemningen.
Bekendtgørelse om folkeafstemning  

 efter grundlovens § 20, stk. 2, og § 42 må tidligst ske 18 søgnedage og  

 senest 12 søgnedage før afstemningsdagen.
 § 80. Enhver, der har valgret til Folketinget og er optaget på  

 valglisten, har ret til at deltage i folkeafstemninger.
 Stk. 2 . Når dagen for en folkeafstemning er fastsat, skal  

 kommunalbestyrelsen udarbejde en valgliste over kommunens vælgere og udsende  

 valgkort i overensstemmelse med reglerne i kapitel 4 for folketingsvalg.
 Stk. 3 . Senest 10 dage før folkeafstemningen bekendtgør  

 valgbestyrelsen dag og tid for afstemningen samt udsendelsen af valgkort i  

 overensstemmelse med reglerne i kapitel 4 for folketingsvalg.
 § 81. Folkeafstemningen foregår i de samme valgdistrikter som valg  

 til Folketinget, jf. § 8.
Stk. 2 . Folkeafstemningen ledes af valgbestyrelsen.  

 Valgbestyrelsen har de opgaver, der er nævnt i kapitel 3 for folketingsvalg,  

 dog med de ændringer, der følger af afstemningens karakter.
Senest, når dagen  

 for folkeafstemningen er fastsat, vælges valgstyrere og tilforordnede vælgere  

 i overensstemmelse med reglerne i kapitel 5 for folketingsvalg.
 Stk. 3 . Indenrigsministeren tilvejebringer den valgbog og de  

 afstemningsbøger (indberetningsskemaer), som valgbestyrelsen henholdsvis  

 valgstyrerne skal benytte ved folkeafstemninger.
Stk. 4 . På stemmesedlerne ved folkeafstemninger skal ordene  

 »Ja« og »Nej« være tydeligt trykt over hinanden og  

 adskilt ved en trykt vandret streg.
På stemmesedlerne skal endvidere være  

 trykt afstemningens år og dag.
Intet andet navn eller ord og intet tal eller  

 tegn må være påført nogen stemmeseddel enten ved tryk eller ved skrift eller  

 på anden måde, jf. dog stk. 5.
 Stk. 5 . Indenrigsministeren kan fastsætte nærmere regler om  

 stemmesedlernes indhold og udformning.
 § 82. Afstemningen på afstemningsdagen finder sted i  

 overensstemmelse med reglerne i kapitel 7 for folketingsvalg, jf. dog stk. 2.
 Stk. 2 . Ved stemmeafgivningen sætter vælgere, der stemmer for  

 lovforslaget eller loven, et kryds ved ordet »Ja« på stemmesedlen,  

 medens vælgere, der stemmer imod, sætter et kryds ved ordet »Nej«.  

 Ved opslag i stemmelokalet og stemmerummene skal der gives vælgerne  

 vejledning herom.
Stk. 3 . Hvis der samme dag afholdes afstemning om to eller flere  

 lovforslag eller love, skal der på hvert afstemningssted findes særskilte  

 stemmekasser til brug for hver afstemning.
Vælgeren skal modtage en  

 stemmeseddel til hver afstemning.
Vælgeren skal tage samtlige stemmesedler  

 med ind i stemmerummet og efter stemmeafgivning lægge dem i de pågældende  

 stemmekasser.
 § 83. Ved folkeafstemning kan der brevstemmes i overensstemmelse  

 med reglerne i kapitel 8 for folketingsvalg, jf. dog stk. 2 og 3.
 Stk. 2 . På brevstemmesedlerne skal klart adskilt være trykt  

 ordene »Ja« og »Nej«.
 Stk. 3 . Stemmeafgivningen foregår som angivet i § 82, stk. 2.
 § 84. Opgørelsen af og indberetningen om afstemningens resultat  

 sker i overensstemmelse med reglerne i kapitel 9 for folketingsvalg med de  

 ændringer, der følger af afstemningens karakter, jf. dog stk. 2.
Stk. 2 . En stemmeseddel, herunder en brevstemmeseddel, er  

 ugyldig, såfremt 1) den er blank, 2) den ikke er afkrydset som nævnt i § 82, stk. 2, 3) det må antages, at stemmesedlen ikke er udleveret på afstemningsstedet, 4) det må antages, at brevstemmesedlen ikke er tilvejebragt af  

 indenrigsministeren, 5) en konvolut ved brevstemmeafgivning indeholder andet eller mere end een  

 stemmeseddel, eller 6) der er givet stemmesedlen et særpræg.
§ 85. Enhver vælger kan klage over folkeafstemninger.
Klager skal  

 stiles til Folketinget og sendes til rigsombudsmanden.
Klager skal være  

 rigsombudsmanden i hænde senest ugedagen efter afstemningen.
Rigsombudsmanden  

 sender klagen til indenrigsministeren, der videresender klagen til  

 Folketinget.
Kapitel 12 Forskellige bestemmelser § 86. Valgbogen, afstemningsbøgerne, valglisterne, valgkortene,  

 stemmesedlerne samt øvrigt valgmateriale i forbindelse med folketingsvalg  

 eller folkeafstemninger, opbevares af valgbestyrelsen.
 Stk. 2 . Hver kommunalbestyrelse opbevarer det valgmateriale, som  

 kommunalbestyrelsen har modtaget, og som ikke er overgivet til  

 valgbestyrelsen.
 Stk. 3 . Valglisterne, valgkortene og stemmesedlerne, herunder  

 brevstemmematerialet, skal tilintetgøres, når klagefristen er udløbet, jf. §  

 71 og § 85, og eventuelle klager over valget er endeligt afgjort. Øvrigt  

 valgmateriale skal opbevares.
 § 87. Udgifterne ved folketingsvalg og folkeafstemninger afholdes  

 af kommunen, jf. dog stk. 2-4.
 Stk. 2 . Landskassen afholder udgifterne til de foranstaltninger,  

 der påhviler valgbestyrelsen, samt til rejsegodtgørelse til valgbestyrelsens  

 medlemmer, jf. § 11, stk. 5.
 Stk. 3 . Udgifterne til brevstemmematerialet afholdes af  

 statskassen.
 Stk. 4 . Udgifter til porto til forsendelse af brevstemmer  

 afholdes af den myndighed, institution, skib eller havanlæg, som  

 stemmemodtageren repræsenterer.
 § 88. Ved folketingsvalg og folkeafstemninger yder statskassen  

 kommunen et tilskud, der svarer til udgiften til diæter til valgstyrere og  

 tilforordnede vælgere, jf. § 22, stk. 2. Dette tilskud kan dog højst ydes med  

 et beløb svarende til een valgstyrer eller tilforordnet for hver fulde antal  

 200 vælgere, dog således at der ydes mindst et beløb svarende til tre  

 valgstyrere eller tilforordnede for hvert valgdistrikt.
 Stk. 2 . Indenrigsministeren fastsætter de nærmere regler om  

 udbetalingen af de tilskud, der er nævnt i stk. 1.
 § 89. Medmindre højere straf er forskyldt efter den øvrige  

 lovgivning, straffes den, der overtræder § 43, § 52, stk. 2, og § 55 med bøde  

 eller hæfte.
Kapitel 13 Ikrafttræden § 90. Loven træder i kraft den 1. juli 1993.
 Stk. 2 . Samtidig ophæves lov om folketingsvalg på Færøerne, jf.  

 lovbekendtgørelse nr. 592 af 3. september 1986, og de administrative  

 forskrifter, der er udstedt i henhold til denne lov.
Bilag Fortegnelse over valgdistrikterne Bemærkninger til lovforslaget Almindelige bemærkninger De gældende regler om folketingsvalg på Færøerne findes i lov om  

 folketingsvalg på Færøerne, jf. lovbekendtgørelse nr. 592 af 3. september  

 1986. Den gældende folketingsvalglov er fra 1956 og er i alt ændret 3 gange.
Formålet med lovforslaget er at foretage en generel modernisering af  

 reglerne om folketingsvalg på Færøerne efter de samme retningslinier, som har  

 ligget til grund for moderniseringen af den danske folketingsvalglov, jf. lov  

 nr. 271 af 13. maj 1987 om valg til Folketinget.
Reglerne om folketingsvalg  

 på Færøerne bør være tilpasset de regler, der gælder folketingsvalg i  

 Danmark, i det omfang det under hensyntagen til de særlige forhold på  

 Færøerne er muligt og hensigtsmæssigt.
 Ved lov nr. 845 af 21. december 1988 om folketingsvalg i Grønland er  

 gennemført en modernisering af reglerne om folketingsvalg i Grønland efter de  

 samme retningslinier, som har ligget til grund for moderniseringen af den  

 danske folketingsvalglov.
 Moderniseringen gennemføres dels ved en lidt ændret og navnlig mere  

 detaljeret inddeling af lovstoffet i kapitler, dels ved en række  

 indholdsmæssige ændringer i forhold til den gældende folketingsvalgslov.  

 Endelig er gennemført sproglige moderniseringer og forenklinger overalt, hvor  

 dette har været tiltrængt og muligt.
De indholdsmæssige ændringer i lovforslaget i forhold til den gældende  

 folketingsvalglov vedrører navnlig reglerne om kandidatanmeldelser og om  

 stemmesedlens indhold, reglerne om stemmeafgivning på valgdagen og reglerne  

 om brevstemmeafgivning.
Blandt de vigtigste ændringer kan nævnes:
 - Afskaffelse af stillere for kandidater, der opstiller for et parti.  

 Forhøjelse af stillerkravet fra 25 til 150 for kandidater, der opstiller uden  

 for partierne (§ 25).
 - Præcisering af reglerne om, hvilke partier, der er  

 opstillingsberettigede (§ 25).
 - Partiernes godkendelse af kandidater skal ske ved en særlig meddelelse  

 herom til valgbestyrelsen (§ 29).
 - Ophævelse af adgangen til at indgå valgforbund (§ 31).
 - Bogstavbetegnelser for partierne hvormed de skal opføres på  

 stemmesedlerne (§ 30).
 - Ændring af afstemningstiden på valgdagen, herunder ophævelse af reglen  

 om, at valgstederne lukker mellem kl. 13 og 15 (§ 38).
 - Generel lempelse af betingelserne for at afgive brevstemmer, således at  

 det alene kræves, at vælgeren er forhindret i at møde frem til afstemningen  

 på valgdagen (§ 45).
 - Vælgere på sygehuse m.v. kan brevstemme på institutionen, uanset om de  

 er i stand til at møde frem til afstemningsstedet på valgdagen (§ 47).
 - Ophævelse af adgangen til at brevstemme på fyr.
 - Ved flere brevstemmer fra een vælger skal sidst afgivne brevstemme tages  

 i betragtning og ikke den først afgivne (§ 58).
 - Ophævelse af adgangen til at stemme på valgdagen, uanset afgiven  

 brevstemme (§ 60).
 Med hensyn til det nærmere indhold af de enkelte forslag og begrundelsen  

 herfor henvises til bemærkningerne til lovforslagets enkelte bestemmelser.
 Færøernes hjemmestyre har tilsluttet sig lovforslaget.
 Lovforslaget har været forelagt for Justitsministeriet og  

 Finansministeriet.
 Lovforslaget medfører ikke økonomiske eller administrative konsekvenser  

 for staten.
Bemærkninger til lovforslagets enkelte bestemmelser Til kapitel 1. Færøernes repræsentation i Folketinget Til § 1 Bestemmelsen i stk. 1 om, at der på Færøerne vælges to medlemmer til  

 Folketinget, findes tilsvarende i den gældende lovs § 1, stk. 1.
 Bestemmelsen i stk. 2 om valgperioden svarer til reglen i den gældende  

 lovs § 1, stk. 2.
Til kapitel 2. Valgret og valgbarhed Til §§ 2-4 Bestemmelserne om valgret og om optagelse på valglisten som betingelse for  

 at udøve valgret svarer til reglerne i den gældende lovs §§ 2-2b.
Til § 5 Bestemmelsen i stk. 1 om valgbarhed svarer til reglen i gældende lovs § 3.
 Bestemmelsen i stk. 2, hvorefter en person altid kan opstille til valg  

 uanset indsigelser om manglende valgbarhed, svarer indholdsmæssigt til reglen  

 i den gældende lovs § 23.
Til § 6 Bestemmelsen, der fastslår, at ingen kan opstilles til valg uden selv at  

 have anmeldt sig som kandidat til valget, svarer indholdsmæssigt til reglen i  

 den gældende lovs § 21, stk. 1.
Til kapitel 3. Valgdistrikter.
Valgbestyrelse Til §§ 7-8 Bestemmelsen om, at Færøerne udgør eet valgområde og bestemmelsen om  

 inddelingen i valgdistrikter, svarer til gældende lovs § 17. Det har dog ikke  

 hidtil været direkte fastsat, at Færøerne udgør eet valgområde.
Bilaget til  

 lovforslaget - fortegnelsen over valgdistrikter - svarer til det hidtil  

 gældende.
Til § 9 Bestemmelsen om udpegning af medlemmer og stedfortrædere til  

 valgbestyrelsen svarer til gældende lovs § 18.
Til § 10 Bestemmelsen indeholder en kort beskrivelse af valgbestyrelsens opgaver.  

 Endvidere fastslås, at valgbestyrelsen leder valget og dermed også har  

 ansvaret for, at kommunalbestyrelserne og valgstyrerne er gjort bekendt med  

 deres opgaver ved valget og i fornødent omfang vejledt herom.
Til § 11 Bestemmelsen, der indeholder reglerne om de opgaver, der påhviler  

 valgbestyrelsens formand samt om valgbogen, svarer til gældende lovs § 19.  

 Bestemmelsen i stk. 3 om valgbestyrelsens valgbog svarer til reglen i  

 gældende lovs § 20. Det foreslås dog, at der i loven optages en udtrykkelig  

 bestemmelse om, at valgbogen tilvejebringes af indenrigsministeren, hvilket  

 er i overensstemmelse med gældende praksis.
Som en konsekvens heraf har man  

 fundet det unødvendigt at gentage den hidtidige detaljerede beskrivelse af  

 valgbogens indhold.
Bestemmelsen i stk. 5 om befordringsgodtgørelse i  

 forbindelse med deltagelsen i den endelige opgørelse af valget til de  

 medlemmer af valgbestyrelsen, der er bosat uden for Thorshavn, svarer til  

 gældende lovs § 34, stk. 3, 3. pkt.
Til kapitel 4. Valglister Til § 12 Bestemmelsen, der indeholder den almindelige regel om optagelse på  

 valglisten, svarer til reglen i den gældende lovs § 4. Ifølge den gældende  

 regel skal vælgerne optages på valglisten i den kommune, hvor de har fast  

 bopæl, hvilket normalt er den kommune, hvor de er tilmeldt folkeregistret.  

 Der kan dog forekomme tilfælde, hvor den faktiske opholdskommune og  

 folkeregisterkommunen ikke er sammenfaldende.
I praksis er  

 folkeregistertilmeldingen i disse tilfælde afgørende for, hvor vælgeren  

 optages på valglisten.
Det foreslås derfor i overensstemmelse med reglen i  

 den danske folketingsvalglovs § 15 præciseret, at vælgeren skal optages på  

 valglisten i den kommune, hvor vedkommende er tilmeldt folkeregistret.
Bestemmelsen i gældende lovs § 5 om optagelse på valglisten i seneste  

 bopælskommune af personer, der opholder sig på Grønland uden for den  

 kommunale inddeling, er ophævet ved lov nr. 845 af 21. december 1988 om  

 folketingsvalg i Grønland.
Denne lov er dog endnu ikke sat i kraft for så  

 vidt angår nævnte § 5, jf. den grønlandske folketingsvalglovs § 84, stk. 2,  

 jf. stk. 3, nr. 3.
 Bestemmelsen i gældende lovs § 5 vil senest blive ophævet i forbindelse  

 med ikrafttræden af denne lov, jf. § 90.
Til § 13 Bestemmelsen om optagelse på valglisten af vælgere, der midlertidigt  

 opholder sig i udlandet, svarer til reglen i den gældende lovs § 6.
Til §§ 14-16 Bestemmelserne om udarbejdelse af valglister og udsendelse af valgkort  

 svarer til reglerne i gældende lovs §§ 7-9. Det foreslås dog, at vælgernes  

 »navn« og ikke som hidtil »fulde navn« skal anføres på  

 valglisten.
I øvrigt er bestemmelserne præciseret på forskellige punkter.
I  

 relation til 18.-dagsreglen, anføres udtrykkeligt, at vælgere, der flytter  

 eller anmelder flytning senere end 18.-dagen, skal forblive optaget på  

 valglisten under den hidtidige bopæl.
Det angives ligeledes, at vælgere  

 omfattet af § 3, kun optages på valglisten, såfremt der er truffet afgørelse  

 herom senest 18.-dagen før valgdagen.
Med hensyn til udsendelse af valgkort fastslås i overensstemmelse med  

 gældende praksis, at valgkort kun skal udsendes til de vælgere, der - foruden  

 at være optaget på valglisten - er tilmeldt folkeregistret.
Det betyder  

 bl.a., at vælgere, der opholder sig i udlandet (§ 3-vælgere), ikke får  

 valgkort.
 Efter at udsendelse af valgkort, hvorpå bl.a. afstemningsstedets  

 beliggenhed er anført, er gjort obligatorisk, kan bestemmelsen i gældende  

 lovs § 25, stk. 2, sidste pkt., om kundgørelse af afstemningsstederne,  

 ophæves.
Til § 17 Bestemmelsen, hvorefter kommunalbestyrelsen senest 10 dage før valget på  

 sædvanlig måde bekendtgør dag og tid for valget samt udsendelse af valgkort,  

 træder i stedet for gældende lovs § 10 og § 25, stk. 2, 3. pkt.
Efter  

 gældende lovs § 10 skal kommunalbestyrelsen senest 10 dage før valget  

 bekendtgøre udsendelsen af valgkort, mens formændene for valgstyrerne efter §  

 25, stk. 2, 3. pkt., bekendtgør dag og klokkeslæt for afstemningen.
Ved  

 forslaget om bekendtgørelse ved kommunalbestyrelsens foranstaltning opnås en  

 forenkling, idet det alene er kommunalbestyrelsen, der skal foretage  

 bekendtgørelsen.
Til § 18 Bestemmelsen i § 18, stk. 1, om behandling af indsigelser vedrørende  

 valgkort m.v. svarer til reglerne i den gældende lovs § 11. Bestemmelsen i §  

 18, stk. 2, om kommunalbestyrelsens pligt til af egen drift at berigtige  

 valglisten i visse tilfælde, svarer til gældende (ulovbestemte) retstilstand.
Til kapitel 5. Valgstyrere og tilforordnede vælgere Til § 19 Bestemmelserne i stk. 1-3 om valg af valgstyrere svarer til bestemmelserne  

 i gældende lovs § 26, stk. 1, med nedennævnte undtagelser.
 Der stilles ikke mere krav om, at nogle af valgstyrerne skal vælges blandt  

 kommunalbestyrelsens medlemmer, selv om det i mange tilfælde vil være  

 formålstjenstligt.
 Det fastslås, at formændene for valgstyrerne vælges ved forholdstalsvalg.  

 Efter gældende lov er det uklart, om hver valgstyrerformand skal vælges ved  

 flertalsvalg eller om de skal vælges under eet ved forholdstalsvalg.
Personer, der er opstillet til valget, kan vælges til valgstyrere.
Dette  

 er udtrykkeligt nævnt i gældende lovs § 26, stk. 1, 4. pkt.
Det er dog ikke  

 nødvendigt at fastslå dette i selve lovteksten, da det følger af almindelige  

 lovfortolkningsprincipper (modsætningsslutning fra reglerne om, at kandidater  

 ikke kan være medlemmer af valgbestyrelsen, jf. lovforslagets § 9, stk. 2).
 Vedrørende muligheden for udpegelse af valgstyrere og formænd for disse i  

 enighed henvises til bemærkninger neden for til § 21.
 Det foreslås, at den »valgbog«, valgstyrerne skal føre, for  

 fremtiden benævnes »afstemningsbog« for at undgå forveksling med  

 valgbestyrelsens valgbog.
 Bestemmelserne i § 19 svarer til reglerne i den danske folketingsvalglovs  

 § 29, bortset fra, at det ikke er fundet påkrævet at indføre en regel om, at  

 indenrigsministeren skal fastsætte regler om afstemningsbogens indhold og  

 udformning.
Til § 20 Bestemmelsen, der indeholder regler om, at landsstyret fastsætter, hvor  

 mange valgstyrere og tilforordnede vælgere hver kommunalbestyrelse vælger for  

 valgdistrikter, der omfatter flere kommuner, samt hvilken kommunalbestyrelse,  

 der vælger formanden, svarer til gældende lovs § 26, stk. 2.
Til § 21 Bestemmelsen, der indeholder reglerne om de tilforordnede vælgere, svarer  

 til gældende lovs § 29, stk. 2. Selv om det nu alene nævnes i lovteksten, at  

 valg af tilforordnede vælgere sker ved forholdstalsvalg, er der ikke noget i  

 vejen for, at de - her som andetsteds, hvor forholdstalsvalgmåden er  

 foreskrevet - udpeges i enighed af kommunalbestyrelsen.
Der er intet til  

 hinder for, at en kandidat til valget kan vælges til tilforordnet vælger.
Om  

 baggrunden for, at dette ikke mere udtrykkeligt fastsættes i loven henvises  

 til bemærkningerne oven for til § 19.
 Af hensyn til de særlige færøske forhold - en del valgdistrikter med et  

 meget lille antal vælgere - foreslås det, at kommunalbestyrelsen kun vælger  

 tilforordnede i de tilfælde, hvor dette er fornødent.
Til § 22 I stk. 1 fastslås det, at hvervet som valgstyrer og tilforordnet vælger er  

 et borgerligt ombud.
I gældende lov indeholdes reglerne herom i § 26, stk. 3,  

 2. pkt., og § 29, stk. 2.
 Bestemmelsen i stk. 2 om diæter svarer til gældende lovs § 26, stk. 4. Det  

 foreslås dog, at der ydes diæter ikke blot for virksomhed på valgdagen, men  

 for virksomhed i forbindelse med valget, f.eks. gennemgang af brevstemmer  

 dagen før valgdagen (valgstyrere). Diæterne er af samme størrelse som de  

 tilsvarende diæter i Danmark.
Til kapitel 6. Forberedelserne til valget Til § 23 Bestemmelsen, hvorefter det ved det kongelige åbne brev om valgets  

 udskrivelse kan overlades til rigsombudsmanden at fastsætte valgdagen på  

 Færøerne, svarer til reglen i den gældende lovs § 25, stk. 2, 1. pkt.
Til § 24 Bestemmelsen i stk. 1 vedrørende rigsombudsmandens bekendtgørelse i  

 forbindelse med valgets udskrivelse svarer til reglen i den gældende lovs §  

 25, stk. 2, 2. pkt.
Bestemmelsen i stk. 2, hvorefter valgbestyrelsen sørger for, at  

 kommunalbestyrelserne og valgstyrerne er gjort bekendt med deres opgaver, er  

 ny i forhold til gældende lov, men svarer til gældende praksis.
Reglen i stk.  

 3, hvorefter rigsombudsmanden sørger for, at brevstemmestederne og  

 brevstemmemodtagerne bliver forsynet med brevstemmemateriale, er også ny i  

 forhold til gældende lovgivning, men svarer til gældende praksis.
Lovfæstelse af valgbestyrelsens generelle ansvar på dette område medfører,  

 at en række af gældende lovs detaljerede bestemmelser om, hvorledes opgaverne  

 skal varetages, kan ophæves.
Nærmere regler om udførelse af opgaverne på  

 afstemningsstedet kan for fremtiden fastsættes af valgbestyrelsen, jf.  

 lovforslagets § 37, stk. 4.
Til §§ 25-26 Bestemmelserne indeholder reglerne om kandidatanmeldelser, herunder om  

 fristen herfor (kl. 18 elleve dage før valget). I forhold til den gældende  

 lov, hvor de tilsvarende bestemmelser findes i § 21 og § 22, stk. 1-3,  

 indeholder de foreslåede bestemmelser i overensstemmelse med reglerne i den  

 danske folketingsvalglovs § 32 og § 33 den væsentlige ændring, at der ikke  

 mere kræves stillere for kandidater, der opstiller for et parti.
I stedet  

 kræves udtrykkelig efterfølgende godkendelse af kandidaten fra partiet, jf.  

 nedenfor i bemærkningerne til § 29. Kandidaterne skal dog fortsat i  

 anmeldelsen angive navnet på en vælger, som valgbestyrelsen ud over  

 kandidaten kan rette henvendelse til vedrørende kandidatanmeldelsen.
For  

 kandidater uden for partierne foreslås stillerantallet forhøjet fra mindst 25  

 og højst 50 til mindst 150 og højst 200, hvilket svarer til stillerantallet  

 for kandidater uden for partierne i Danmark.
Endvidere er indført en regel  

 om, at alle stillere skal underskrive kandidatanmeldelsen (af kandidater uden  

 for partierne).
For så vidt angår de opstillingsberettigede partier er det præciseret, at  

 partiet skal have opnået repræsentation i Lagtinget ved sidste lagtingsvalg  

 og fortsat skal være repræsenteret i dette ved valgets udskrivelse.
Dette  

 svarer til reglerne om opstillingsret til lagtingsvalg.
 Reglerne i § 26, stk. 2, 2. og 3. pkt., om kandidaternes navne på  

 stemmesedlerne svarer til reglerne i gældende lovs § 22, stk. 2, 3.-5. pkt.
 Endelig bemærkes, at af hensyn til de særlige trafikale forhold på  

 Færøerne er fristerne med klokkeslæt i forbindelse med kandidatanmeldelser,  

 partiernes godkendelse og anmeldelse af valgforbund bibeholdt til kl. 18 i  

 modsætning til den danske folketingsvalglov, hvorefter fristerne udløber kl.  

 12.
Til § 27 Bestemmelsen, der indeholder reglerne om kandidatens adgang til at  

 tilbagekalde en indgivet kandidatanmeldelse og om, at stillerne ikke kan  

 tilbagekalde deres anbefaling, er ny, men svarer til § 34 i den danske  

 folketingsvalglov.
Fristen for tilbagetrækning af en kandidatanmeldelse er  

 den samme som sidste frist for indlevering af kandidatanmeldelser til  

 valgbestyrelsens formand, jf. forslagets § 26, stk. 1.
Til § 28 Bestemmelsen, der indeholder reglerne om valgbestyrelsens undersøgelse af  

 de rettidigt indleverede kandidatanmeldelser, svarer til bestemmelsen i  

 gældende lovs § 22, stk. 4. Som hidtil skal valgbestyrelsen først og fremmest  

 undersøge, om anmeldelsen indeholder de foreskrevne oplysninger om kandidaten  

 m.v.
For så vidt angår kandidater uden for partierne skal tillige undersøges,  

 om anmeldelsen er underskrevet af det fornødne antal stillere med angivelse  

 af navn, fødselsdato, stilling og bopæl.
Den øvrige del af bestemmelsen om  

 adgang til at afhjælpe mangler svarer til gældende lovs § 22, stk. 4.
Til § 29 Bestemmelsen indeholder de regler om partiernes godkendelse af  

 kandidaterne, der træder i stedet for det hidtidige stillerkrav.
Bestemmelsen  

 svarer til § 37 i den danske folketingsvalglov.
I forhold til de hidtil  

 gældende bestemmelser om partiernes godkendelse af kandidater, jf. gældende  

 lovs § 22, stk. 5, indebærer forslaget til § 29, at kandidater, der ikke  

 udtrykkeligt godkendes, ikke kan opstille til valget, heller ikke som  

 kandidater uden for partierne.
En udtrykkelig godkendelse fra partiet er  

 dermed også en betingelse for, at der i det hele taget kan opstilles  

 kandidater for partiet.
Det bemærkes, at partiet ikke kan godkende en  

 kandidat, hvis kandidaten ikke selv har anmeldt sig, jf. lovforslagets §§ 25  

 og 26. Meddelelsen fra partiet om de godkendte kandidater, der skal indgives  

 til valgbestyrelsen, skal indeholde oplysning om kandidatens navn,  

 fødselsdato og bopæl.
 Den hidtidige adgang til at indgå valgforbund, jf. gældende lovs § 22,  

 stk. 5, 3. pkt., foreslås ophævet og er derfor ikke medtaget i lovforslaget.  

 Ophævelsen skal ses i sammenhæng med, at der ved lagtingsvalg ikke er adgang  

 til at indgå valgforbund.
Til § 30 Bestemmelsen om tildeling af en bogstavbetegnelse til de partier, der har  

 opstillet kandidater til valget, er ny.
Bestemmelsen svarer til, hvad der  

 gælder ved folketingsvalg i Danmark samt ved lagtingsvalg på Færøerne.
Af  

 hensyn til partierne og til vælgerne tildeles partierne den  

 bogstavbetegnelse, de havde ved det sidst afholdte lagtingsvalg.
Tildeling af  

 bogstavbetegnelser har ikke blot betydning for stemmesedlens indhold og  

 partiernes rækkefølge herpå, jf. §§ 32-33, men også for  

 brevstemmeafgivningen.
Vælgere kan brevstemme på et parti ved blot at anføre  

 partiets bogstavbetegnelse på brevstemmesedlen, jf. § 54, stk. 2, ligesom ved  

 folketingsvalg i Danmark og lagtingsvalg på Færøerne.
Til § 31 Bestemmelsen om valgbestyrelsens bekendtgørelse af de godkendte  

 kandidatanmeldelser svarer til bestemmelsen i gældende lovs § 22, stk. 6, dog  

 således at den lokale bekendtgørelse skal foretages af kommunalbestyrelsen og  

 ikke af formændene for valgstyrerne.
Endvidere er der den ændring i forhold  

 til gældende lovs § 22, stk. 6, der følger af, at der ikke mere er adgang til  

 at indgå valgforbund.
Bestemmelsen om underretning af rigsombudsmanden svarer  

 til gældende lovs § 19, stk. 1, 2. pkt.
Til §§ 32-35 Bestemmelserne, der indeholder reglerne om stemmesedlernes indhold og  

 udformning, svarer til gældende lovs § 28 med de ændringer, der følger af, at  

 partierne nu skal tildeles en bogstavbetegnelse, hvormed de skal opføres på  

 stemmesedlerne, samt at bogstavbetegnelsen og ikke partiets navn er afgørende  

 for rækkefølgen på stemmesedlen.
Bestemmelserne er detaljeret udformet  

 således, at en særskilt bekendtgørelse om stemmesedlers indhold og udformning  

 ikke behøver at blive udstedt.
Hjemlen hertil foreslås dog opretholdt, bl.a.  

 af hensyn til den situation, at det skulle blive nødvendigt at anvende  

 stemmesedler, hvor kandidaternes navne er opført i 2 eller flere kolonner.
Til § 36 Bestemmelsen om, at valgbestyrelsen sørger for, at det nødvendige antal  

 stemmesedler og opslag er bragt ud til valgstederne, svarer til reglen i  

 gældende lovs § 19, stk. 2, 3. pkt.
Til kapitel 7. Afstemning på valgdagen Til § 37 Bestemmelserne i stk. 1 og 2 om stemmelokaler, stemmerum og stemmekasser  

 svarer til reglerne i den gældende lovs § 19, stk. 2, 4. pkt., og § 27. De  

 hidtidige detaljerede regler om indretningen af stemmerummet foreslås dog som  

 i den danske folketingsvalglovs § 45, stk. 2, udeladt, idet det blot anføres,  

 at stemmerummet skal være indrettet således, at der kan afgives stemme uden  

 at andre kan se, hvorledes vælgeren stemmer, samt være forsynet med det  

 nødvendige udstyr til stemmeafgivning.
Sidstnævnte indebærer blandt andet, at  

 kommunalbestyrelsen bestemmer, hvilken skriftfarve skriveredskabet skal have,  

 idet det naturligvis er en forudsætning, at det skriveredskab, der anvendes,  

 er egnet (farven skal gøre stemmeafgivningen iøjnefaldende, farven må ikke  

 kunne smitte af, skriveredskabet skal være nemt at anvende). Bestemmelsen i  

 stk. 3 om, at der i stemmelokalet skal være opslag med oplysning om de  

 opstillede partier og kandidater, svarer til bestemmelsen i gældende lovs §  

 30, stk. 1, dog er det tilføjet, at opslagene tillige skal indeholde  

 partiernes bogstavbetegnelse.
Bestemmelsen i den gældende lovs § 30, stk. 1,  

 1. pkt., hvorefter en valgstyrer oplæser kandidaternes navne, foreslås  

 udeladt som overflødig.
Den tilsvarende bestemmelse i den danske  

 folketingsvalglov udgik ved en lovændring i 1980.
Til § 38 Bestemmelsen i stk. 1 om tidsrummet for stemmeafgivningen svarer til  

 reglen i den danske lov § 46, stk. 1. I forhold til den gældende lovs § 31  

 foreslås, at afstemningen begynder kl. 9 (mod hidtil kl. 10) og fortsætter  

 uafbrudt til kl. 20. Hidtil har det været bestemt, at valgstederne lukker  

 mellem kl. 13 og 15. På grund af de særlige færøske forhold (valgdistrikter  

 med få vælgere) er der indsat en bestemmelse om, at afstemningen kan sluttes  

 tidligere, hvis samtlige vælgere har afgivet deres stemme.
 Bestemmelsen i stk. 2 om forevisning af de tomme stemmekasser inden  

 afstemningens begyndelse svarer til reglen i den gældende lovs § 30, stk. 2.  

 Den hidtidige bestemmelse i gældende lovs § 30, stk. 2, om, at nøglen til  

 stemmekassen skal afleveres til valglisteføreren, foreslås dog ophævet, idet  

 valgbestyrelsen selv kan fastsætte regler herom, jf. ovenfor i bemærkningerne  

 til § 24.
Til § 39 Bestemmelsen, der vedrører vælgerens personlige fremmøde på  

 afstemningsstedet og udlevering af stemmeseddel, svarer til reglerne i  

 gældende lovs § 30, stk. 3, 1. pkt. og stk. 4. Det foreslås dog udtrykkeligt  

 anført, at vælgerens identitet skal fastslås, hvis der er tvivl om denne.
Det  

 er ikke fundet nødvendigt at gentage den hidtidige bestemmelse om, at  

 stemmesedlen ved udlevering ikke må være sammenfoldet.
Til § 40 Bestemmelsen, der indeholder reglerne om den almindelige fremgangsmåde ved  

 stemmeafgivningen, svarer til reglerne i gældende lovs § 30, stk. 5-9. Den  

 hidtidige regel i § 30, stk. 6, om, at ingen samtidig kan stemme for flere  

 partiers kandidater eller for mere end en kandidat uden for partierne, er dog  

 ikke medtaget, da den vedrører spørgsmålet om stemmesedlers gyldighed, og  

 reglerne herom indeholdes i kapitel 9, jf. bemærkningerne nedenfor til § 62.  

 Den hidtidige regel i § 30, stk. 8, om, at det er stemmemodtageren forbudt at  

 gøre sig bekendt med, hvorledes en vælger har stemt, er heller ikke medtaget,  

 da den indeholdes i bestemmelsen om, at vælgeren skal sammenfolde  

 stemmesedlen, således at ingen kan se, hvordan der er stemt, samt at vælgeren  

 selv skal lægge stemmesedlen i stemmekassen.
Til § 41 Bestemmelsen om hjælp til stemmeafgivning svarer indholdsmæssigt til  

 reglen i den gældende lovs § 30, stk. 10. Som i den danske folketingsvalglovs  

 § 49, stk. 2, foreslås det dog, at hjælp til stemmeafgivningen skal ydes af 2  

 valgstyrere eller tilforordnede vælgere.
Endvidere foreslås det, som i den  

 danske folketingsvalglovs § 49, stk. 3, udtrykkeligt præciseret, at det er en  

 betingelse for hjælp til udfyldning af stemmesedlen, at vælgeren over for  

 dem, der yder hjælp, umiddelbart og utvetydigt kan tilkendegive, hvordan  

 vedkommende ønsker at stemme.
Til § 42 Bestemmelsen, der vedrører valgstyrernes beføjelser med henblik på at  

 opretholde ro og orden i stemmelokalet, herunder påse, at der ikke foregår  

 valgagitation, svarer til reglen i den gældende lovs § 30, stk. 3, og den  

 danske folketingsvalglovs § 50.
 Bestemmelsen i den gældende lovs § 30, stk. 3, om kandidaternes eller  

 deres repræsentanters særlige ret til at opholde sig i stemmelokalet foreslås  

 dog ophævet som overflødig.
Til § 43 Bestemmelserne om forbud mod påvirkning af den enkelte vælgers  

 stemmeafgivning, om tavshedspligt samt om, at uvedkommende ikke må føre  

 systematisk kontrol med, at vælgerne møder og afgiver stemme, svarer til  

 reglerne i den gældende lovs § 61, stk. 1 og stk. 3. Det vil således fortsat  

 være forbudt gennem partibureauer eller på anden måde at føre systematisk  

 kontrol med, at vælgerne møder og afgiver stemme.
Til § 44 Bestemmelsen om, hvad der skal foretages efter afstemningen er afsluttet,  

 men inden stemmeoptællingen påbegyndes, svarer stort set til gældende lovs §  

 32, stk. 1. Reglerne om, at valgstyrerne og deres medhjælpere først afgiver  

 stemme, når den øvrige stemmeafgivning er ophørt, er ikke medtaget, da de må  

 anses for overflødige.
Til kapitel 8. Brevstemmeafgivning Til §§ 45-49 Bestemmelserne, der indeholder reglerne om brevstemmeafgivning på  

 Færøerne, svarer med enkelte ændringer til reglerne i den gældende lovs §§  

 39-43.
I forhold til de gældende regler foreslås den ændring, at alle vælgere der  

 blot er forhindret i at møde frem på valgdagen kan afgive brevstemme.
Der  

 kræves ikke mere en absolut forhindring eller, at vælgeren skal have  

 uforholdsmæssig vanskelighed med at møde frem.
Kravet om afgivelse af en  

 erklæring på tro og love i forbindelse med brevstemmeafgivning er derfor ikke  

 medtaget i lovforslaget.
Det foreslås endvidere, at alle vælgere, der er  

 indlagt på sygehuse eller andre helbredelses- og plejeinstitutioner eller er  

 indsat i arresthuset i Thorshavn, skal have adgang til at brevstemme på  

 sygehuset eller institutionen, uanset om de er i stand til at møde frem på  

 afstemningsstedet på valgdagen.
Fristen for stemmeafgivning på Færøerne  

 svarer til fristen i den gældende lovs § 40, stk. 8.
Søfolks og fiskeres særlige adgang til at stemme hos landfogden  

 (politimesteren) eller vedkommende sysselmand eller hos en mønstringsbestyrer  

 er bevaret.
Den særlige brevstemmefrist for søfolk og fiskere er forlænget  

 fra 8 uger til 3 måneder før valgdagen, den samme frist som generelt gælder  

 for brevstemmeafgivning uden for Færøerne.
 Adgangen til at stemme på fyr, for så vidt angår personer ansat ved  

 fyrvæsenet, er ophævet.
 Vedrørende stemmemodtagere på sygehuse og andre helbredelses- og  

 plejeinstitutioner foreslås udtrykkeligt, at disse udpeges af valgstyrerne,  

 f.eks. blandt det overordnede administrative personale på institutionen.
Til §§ 50-52 Disse bestemmelser indeholder de særlige regler om brevstemmeafgivning i  

 den øvrige del af riget og i udlandet samt på skibe i udenrigsfart, der er  

 hjemmehørende i riget.
Bestemmelserne svarer til gældende lovs § 40, stk. 5-6  

 og 9.
Til § 53 Bestemmelsen om tilvejebringelse og udformning af det brevstemmemateriale,  

 der skal benyttes ved brevstemmeafgivningen på Færøerne svarer til reglerne i  

 gældende lovs § 41. Det er fundet unødvendigt i loven detaljeret at  

 fastsætte, hvorledes brevstemmematerialet skal udformes.
Til § 54 Bestemmelserne i stk. 1-4 og 6, om fremgangsmåden ved brevstemmeafgivning  

 svarer indholdsmæssigt til reglerne i den gældende lovs §§ 42 og 43 med den  

 ændring, der er en konsekvens af tildeling af bogstavbetegnelser til  

 partierne, jf. bemærkningerne til § 30. Man har dog ikke fundet det  

 nødvendigt, at lovens regler udformes så detaljeret som hidtil.
Mere  

 detaljerede regler om fremgangsmåden ved gennemførelse af brevstemmeafgivning  

 kan om fornødent fastsættes af indenrigsministeren, jf. § 56.
 Bestemmelserne i stk. 5 om stemmemodtagerens hjælp til udfyldning af  

 stemmesedlen svarer til den tilsvarende bestemmelse om hjælp til udfyldning  

 af stemmesedlen på valgdagen, jf. lovforslagets § 41, stk. 3.
Til § 55 Det foreslås, at der som i den danske folketingsvalglovs § 62 indsættes  

 udtrykkelige bestemmelser om, at en brevstemmemodtager ikke må give en vælger  

 råd eller opfordring med hensyn til, hvilket parti eller hvilken kandidat  

 vælgeren skal stemme på, om brevstemmemodtagerens tavshedspligt samt om, at  

 uvedkommende ikke må føre systematisk kontrol med, at vælgere afgiver  

 brevstemme.
Lovforslagets § 43 indeholder tilsvarende regler om afstemningen  

 på valgdagen.
Til § 56 Der henvises til bemærkningerne til § 54.
Til §§ 57-60 Bestemmelserne om modtagelse og kontrol af brevstemmer svarer med enkelte  

 ændringer til reglerne i gældende lovs §§ 43a-45. Svarende til reglerne i den  

 danske folketingsvalglov foreslås det, at den hidtidige brevstemmebog, hvori  

 hver enkelt modtagen brevstemme skal optegnes, erstattes af en protokol, hvor  

 der foretages en mere summarisk angivelse af antal modtagne og videresendte  

 brevstemmer.
Endvidere foreslås det for så vidt angår brevstemmer, der ikke  

 kan komme i betragtning, udtrykkeligt anført, at brevstemmer afgivet  

 tidligere end de relevante frister (henholdsvis 3 uger og 3 måneder før  

 valgdagen) ikke kommer i betragtning.
Endelig foreslås, at i det tilfælde, hvor en vælger har afgivet 2 eller  

 flere brevstemmer, altid skal være den sidst afgivne brevstemme, der tages i  

 betragtning.
En væsentlig del af begrundelsen for adgangen til at afgive  

 stemme på valgdagen uanset tidligere afgiven brevstemme vil hermed være  

 bortfaldet.
Adgangen til at afgive stemme på valgdagen uanset tidligere  

 afgiven brevstemme foreslåes derfor ophævet.
 De hidtidige regler om skibsføreres, konsulatsembedsmænds med fleres pligt  

 til uopholdeligt at underrette komunalbestyrelsen, såfremt de erfarer, at en  

 vælger, der har brevstemt, er afgået ved døden inden valgdagen, er ikke  

 medtaget i lovforslaget.
Til kapitel 9. Valgets opgørelse Til § 61 Bestemmelsen, der indeholder regler om stemmeoptællingen på  

 afstemningsstedet, når afstemningen er afsluttet, svarer til gældende lovs §  

 33, stk. 1 og 2. Bestemmelsen er dog mindre detaljeret.
Til gengæld er  

 indføjet regler om optælling af brevstemmer som henholdsvis stemmer for et  

 parti og stemmer for en kandidat uden for partierne.
Til § 62 Bestemmelsen i stk. 1 vedrører gyldigheden af stemmesedler afgivet på  

 afstemningsstedet.
Bestemmelsen svarer til reglen i gældende lovs § 33, stk.  

 3. For at undgå tvivl om, hvorvidt blanke stemmesedler er gyldige eller  

 ugyldige, foreslås det som i den danske folketingsvalglovs § 69, stk. 1,  

 udtrykkeligt anført, at en blank stemmeseddel er ugyldig.
Bestemmelsen i stk. 2 vedrører gyldigheden af brevstemmesedler.  

 Bestemmelsen svarer til reglen i den gældende lovs § 46. Som for stemmesedler  

 afgivet på afstemningsstedet foreslås det udtrykkeligt anført, at en blank  

 brevstemmeseddel er ugyldig.
Endelig foreslås det, at en brevstemmeseddel  

 ligesom en stemmeseddel afgivet på afstemningsstedet er ugyldig, når der er  

 givet stemmesedlen et særpræg.
Tilsvarende bestemmelse findes i den danske  

 folketingsvalglovs § 69, stk. 2.
 Bestemmelsen i stk. 3 om, at det af afstemningsbogen skal fremgå, hvor  

 mange stemmesedler, der er anset for ugyldige, og grundene hertil, svarer til  

 reglen i den gældende lovs § 33, stk. 3, sidste pkt.
Til § 63 Bestemmelsen i stk. 1, om resultatets indførelse i afstemningsbogen og  

 underretning om resultatet til valgbestyrelsens formand svarer til reglen i  

 gældende lovs § 34, stk. 1 og stk. 2, 1. pkt.
 Bestemmelsen i stk. 2 om indberetning til rigsombudsmanden er ny, men  

 svarer til gældende (ulovbestemte) praksis.
Til § 64 Bestemmelsen om pakning og fremsendelse af valglister, valgkort,  

 stemmesedler og brevstemmemateriale til valgbestyrelsen svarer til gældende  

 lovs § 34, stk. 2.
Til § 65 Bestemmelsen i stk. 1 og 2 om valgbestyrelsens sammentræden senest  

 ugedagen efter, at afstemningen har fundet sted, eller eventuelt på et  

 tidligere tidspunkt svarer til gældende lovs § 34, stk. 3.
I overensstemmelse med den danske folketingsvalglovs § 72, stk. 1,  

 foreslås det fastsat, at fintællingen er offentlig.
Efter gældende lovs § 36,  

 stk. 2, har hver af de opstillede kandidater ret til selv tillige med to af  

 ham til formanden for valgbestyrelsens opgivne vælgere, at overvære  

 opgørelsen af afstemningens udfald.
Denne regel, hvorefter fintællingen kun  

 kan overværes af kandidaterne og 2 særligt udpegede vælgere for hver  

 kandidat, er i modstrid med det almindelige princip i valglovgivningen om, at  

 offentligheden skal kunne kontrollere optællingen.
 Bestemmelsen i stk. 3 om valgbestyrelsens fornyede optælling svarer til  

 gældende lovs § 34, stk. 4.
 Bestemmelserne i stk. 3-6 om opgørelsen af personlige stemmer og  

 partistemmer svarer til reglerne i gældende lovs § 34, stk. 5.
 Bestemmelsen i gældende lovs § 36, stk. 6, om, at valgbestyrelsen ikke kan  

 forkaste stemmer, fordi disse er faldet på personer, om hvis valgbarhed, der  

 kan rejses tvivl, er ikke medtaget, da bestemmelsen er selvfølgelig.
Til § 66 Bestemmelserne om mandaternes fordeling og kandidatudvælgelsen, svarer til  

 gældende lovs § 35, stk. 1-4, med de ændringer, der er en følge af, at der  

 ikke mere er adgang til at indgå valgforbund.
Til § 67 Bestemmelsen om stedfortrædernes rækkefølge svarer til gældende lovs § 35,  

 stk. 5.
Til § 68 Bestemmelsen, der indeholder reglerne om afslutningen af arbejdet efter  

 fintællingen, svarer med sproglige ændringer til de gældende bestemmelser i §  

 36, stk. 1.
 Bestemmelsen i gældende lovs § 36, stk. 1, 6. pkt., om, hvornår  

 stemmesedler og valgkort skal tilintetgøres, foreslås dog placeret i kapitel  

 11 sammen med de øvrige kassationsregler, jf. bemærkninger nedenfor til § 86.
Til § 69 Bestemmelsen om udfærdigelse af valgbreve svarer til bestemmelsen i  

 gældende lovs § 37, stk. 4.
 Til kapitel 10. Folketingets godkendelse af valget m.v.
Til § 70 Bestemmelsen i stk. 1, hvorefter Folketinget godkender gyldigheden af  

 kandidaternes valg, findes tilsvarende (indirekte) i den gældende lovs § 36,  

 stk. 1, 6. pkt.
 I overensstemmelse med reglen i den danske folketingsvalglovs § 87, stk.  

 2, foreslås det i stk. 2 udtrykkeligt fastsat, at Folketinget kan pålægge  

 valgbestyrelsen at foretage en ny opgørelse, og at Folketinget kan kræve  

 stemmemateriale m.v. indsendt til Folketinget.
Til § 71 Bestemmelsen, der vedrører klager over folketingsvalg, svarer til reglen i  

 den gældende lovs § 58. Det foreslås dog, at klagefristen fastsættes til  

 ugedagen efter valgdagen svarende til klagefristen for den øvrige del af  

 riget uanset, at den endelige opgørelse af valget normalt først foretages  

 ugedagen efter valgdagen, jf. lovforslagets § 65, stk. 1.
Til § 72 Bestemmelsen om afholdelse af omvalg er ny, men svarer til nuværende  

 (ulovbestemte) retstilstand.
Som i den danske folketingsvalglovs § 89  

 foreslås det præciseret, at kandidaterne foreløbig anses for lovligt valgte.  

 Endvidere foreslås det som i den danske folketingsvalglovs § 90, stk. 1,  

 udtrykkeligt fastsat, at kun de personer, der havde valgret og var optaget på  

 valglisten på den oprindelige valgdag, kan deltage i omvalget.
Til § 73 I overensstemmelse med reglen i den danske folketingsvalglovs § 91  

 foreslås indføjet en bestemmelse om, at stedfortræderen for en kandidat  

 indtræder efter de almindelige stedfortræderregler, hvis Folketinget træffer  

 afgørelse om, at en valgt kandidat ikke er valgbar.
Til §§ 74-75 Bestemmelsen i § 74, stk. 1, om stedfortræderens indtræden i Folketinget  

 svarer til reglerne i gældende lovs § 35, stk. 6. Bestemmelsen i § 74, stk.  

 2, om afholdelse af udfyldningsvalg svarer til gældende lovs § 35, stk. 7. I  

 § 75 foreslås det præciseret, at hvis der er afholdt udfyldningsvalg, gælder  

 valget af det nye medlem for den resterende del af gyldighedsperioden for  

 valgene på den almindelige valgdag.
Til § 76 Bestemmelsen, der fastslår, at folketingsmedlemmer oppebærer vederlag  

 efter de regler, der er fastsat herom i den danske folketingsvalglov,  

 præciserer den gældende retstilstand.
Til kapitel 11. Folkeafstemninger Til §§ 77-78 Bestemmelserne om, hvilke folkeafstemninger der skal afholdes på Færøerne,  

 og om tidspunktet for afstemningen, svarer til reglerne i den gældende lovs §  

 49 a, dog således, at det tillige om folkeafstemninger efter grundlovens §  

 20, stk. 2, og ikke blot § 42, er anført, at de kun skal afholdes på  

 Færøerne, såfremt den pågældende lov skal gælde for Færøerne.
Til § 79 Bestemmelsen, der vedrører rigsombudsmandens bekendtgørelse af den lov  

 eller det lovforslag, der skal til folkeafstemning, og af dagen for  

 folkeafstemningen, svarer til reglen i den gældende lovs § 50.
Til §§ 80-81 Bestemmelserne om, hvem der kan deltage i folkeafstemningen, samt om  

 valgdistrikter, om afstemningens ledelse om forberedelserne til afstemningen  

 findes tilsvarende i den gældende lovs §§ 51 og 52, stk. 1.
Til § 82 Bestemmelsen om afstemningen på afstemningsdagen findes tilsvarende i  

 gældende lovs §§ 53 og 54.
I stk. 3 er det fastsat, hvorledes afstemningen skal foregå, såfremt der  

 samme dag afholdes afstemning om to eller flere lovforslag.
Bestemmelsen i  

 den gældende lovs § 52, stk. 2, om, at såfremt der på samme dag afholdes  

 folkeafstemning om 2 eller flere lovforslag eller love, fastsætter  

 indenrigsministeren de bestemmelser, der er nødvendige som følge af  

 afstemningernes samtidige afholdelse, kan derfor udgå.
Til § 83 Bestemmelsen om brevstemmeafgivning svarer indholdsmæssigt til reglen i  

 den gældende lovs § 55.
Til § 84 Bestemmelsen, der vedrører opgørelsen af afstemningens resultat svarer til  

 reglerne i gældende lovs § 56. Der foreslås dog foretaget visse ændringer i  

 reglerne om stemmesedlers ugyldighed, hvorved disse bringes i  

 overensstemmelse med ugyldighedsreglen i den danske folketingsvalglovs § 101,  

 stk. 2.
 Det foreslås således, at det som for stemmesedler ved folketingsvalg  

 udtrykkeligt fastslås, at en blank stemmeseddel er ugyldig.
Endvidere foreslås det, at en stemmeseddel skal være ugyldig, hvis den  

 ikke er afkrydset på den foreskrevne måde.
Bestemmelsen træder i stedet for  

 reglen i den gældende lovs § 56, stk. 2, nr. 1, hvorefter en stemme er  

 ugyldig, når det ikke med sikkerhed fremgår, for hvilket resultat vælgeren  

 har villet stemme.
Medens der efter den gældende regel i praksis kunne opstå  

 tvivl om, hvorvidt en stemmeseddel, der var udfyldt med »ja« eller  

 »nej« skulle anses for gyldig eller ugyldig, vil en sådan stemme  

 fremover altid være ugyldig.
Efter reglen i den gældende lovs § 56, stk. 2, nr. 3, er en stemme  

 ugyldig, hvis den forsætlig er givet et særpræg.
Afgørelsen af, hvorvidt  

 særpræget er påført stemmesedlen forsætligt, er imidlertid i praksis  

 vanskelig.
Det foreslås derfor, at kravet om forsæt udgår af lovteksten.
Den  

 hidtidige udtrykkelige bestemmelse om, at understregning eller overstregning  

 af den påtrykte tekst i forbindelse med et kryds på stemmesedlen ikke anses  

 som særpræg, er ikke medtaget i loven, men der tilsigtes ikke hermed nogen  

 realitetsændring i forhold til hidtil.
Det foreslås endelig, at ugyldighedsbestemmelsen udbygges med regler om  

 brevstemmesedlers ugyldighed.
Der findes ikke i den gældende lov udtrykkelige  

 bestemmelser om, hvornår brevstemmer afgivet ved folkeafstemning er ugyldige.
Til § 85 Bestemmelsen, der vedrører klager over folkeafstemninger, svarer til  

 reglen i gældende lovs § 58. Det foreslås dog, at fristen for indgivelse af  

 klage fastsættes til senest ugedagen efter afstemningen, som for den øvrige  

 del af riget, jf. bemærkninger til lovforslagets § 71.
Til kapitel 12. Forskellige bestemmelser Til § 86 Bestemmelsen indeholder regler om opbevaring og kassation af  

 valgmateriale.
I den gældende lov er der alene bestemmelser om kassation af  

 stemmesedler og valgkort.
Forslaget til § 86 angiver udtømmende reglerne om  

 opbevaring og kassation af valgmateriale.
Til §§ 87-88 Bestemmelsen om udgifternes fordeling og om statstilskud svarer til  

 gældende lovs § 62. Ved folketingsvalget i 1990 udgjorde tilskuddet 167.400  

 kr.
 Bestemmelsen om, hvilke udgifter der afholdes af landskassen, er dog ny,  

 men svarer til praksis.
Til § 89 Sanktionsbestemmelsen svarer til gældende lovs § 59, dog at det nærmere er  

 angivet, hvilke lovbestemmelsers overtrædelse, der medfører strafansvar.  

 Bestemmelsen svarer til den danske folketingsvalglovs § 106, stk. 1.
Til kapitel 13. Ikrafttræden Til § 90 Det foreslås, at lovforslaget træder i kraft den 1. juli 1993.
Efter 2. behandling den 3. december 1992 Kapitel 1 Færøernes repræsentation i Folketinget § 1. På Færøerne vælges to medlemmer til Folketinget.
 Stk. 2 . Folketingsmedlemmerne vælges for 4 år regnet fra den  

 almindelige valgdag i den øvrige del af riget bortset fra Grønland.
Kapitel 2 Valgret og valgbarhed § 2. Valgret til Folketinget har enhver, som har dansk indfødsret,  

 er fyldt 18 år og har fast bopæl i riget, medmindre vedkommende er  

 umyndiggjort.
 § 3. Følgende personer, der midlertidigt har taget ophold i  

 udlandet, og ægtefæller, der samlever med disse personer, anses for at have  

 fast bopæl i riget:
 1) Personer, der er udsendt for at gøre tjeneste i udlandet som ansat af  

 en offentlig myndighed, en privat virksomhed eller en privat forening i  

 riget.
 2) Personer, der opholder sig i udlandet som ansat i en international  

 organisation, hvoraf Danmark eller Færøerne er medlem.
 3) Personer, der er udsendt for at gøre tjeneste i udlandet af en  

 hjælpeorganisation i riget.
 4) Personer, der opholder sig i udlandet i uddannelsesøjemed.
 5) Personer, der opholder sig i udlandet af helbredsmæssige grunde.
 6) Personer, der opholder sig udlandet, og som i henseende til  

 tilknytningen til riget ganske må sidestilles med de personer, der er nævnt i  

 nr. 1-5.
 § 4. Ingen kan udøve valgret uden at være optaget på valglisten.
 § 5. Valgbar til Folketinget er enhver, som har valgret efter § 2,  

 jf. § 3, medmindre vedkommende er straffet for en handling, der i almindeligt  

 omdømme gør den pågældende uværdig til at være medlem af Folketinget, jf.  

 grundlovens §§ 30 og 33.
 Stk. 2 . En person kan dog altid opstille til valg uanset  

 indsigelser om manglende valgbarhed.
 § 6. Ingen kan opstilles til valg uden selv at have anmeldt sig  

 som kandidat til valget.
Kapitel 3 Valgdistrikter.
Valgbestyrelse Valgdistrikter § 7. Færøerne udgør eet valgområde.
 § 8. Færøerne er inddelt i valgdistrikter som angivet i den  

 fortegnelse over valgdistrikterne, der er optaget som bilag til loven.  

 Valgdistrikterne omfatter de byer og bygder, der er nævnt i fortegnelsen.  

 Inden for hvert distrikt foregår afstemningen på det valgsted, der er nævnt i  

 fortegnelsen.
 Stk. 2 . Efter indstilling fra landsstyret kan indenrigsministeren  

 ved bekendtgørelse foretage ændringer i fortegnelsen over valgdistrikterne.
Valgbestyrelse § 9. Landsstyret udpeger for 4 år ad gangen en valgbestyrelse  

 bestående af 13 medlemmer.
For hvert medlem udpeges en stedfortræder.
Fra  

 hvert syssel udpeges mindst 1 medlem og 1 stedfortræder.
Formanden for  

 valgbestyrelsen udpeges af landsstyret blandt de i Thorshavn bosatte  

 medlemmer.
De af landsstyret udpegede personer har pligt til at påtage sig  

 hvervet, medmindre de er fyldt 60 år eller forhindret ved et af landsstyret  

 for lovligt anset forfald.
 Stk. 2 . Ingen, der er opstillet som kandidat til valget, kan  

 fungere som medlem af valgbestyrelsen.
§ 10. Valgbestyrelsen modtager og godkender kandidatanmeldelser  

 samt tilvejebringer stemmesedler og opslag.
Valgbestyrelsen forestår  

 endvidere opgørelsen af valget.
 Stk. 2 . Valgbestyrelsen leder i øvrigt valget og skal i  

 forbindelse hermed sørge for, at kommunalbestyrelserne og valgstyrerne, jf. §  

 19, er gjort bekendt med deres opgaver i forbindelse med valget og i  

 fornødent omfang vejledt herom.
§ 11. Valgbestyrelsens formand forbereder, indkalder og leder  

 valgbestyrelsens møder.
Valgbestyrelsens afgørelser træffes ved  

 stemmeflertal.
I tilfælde af stemmelighed gør formandens stemme udslaget.
 Stk. 2 . Valgbestyrelsens formand træffer afgørelse i alle  

 spørgsmål, der ikke giver anledning til tvivl.
Stk. 3 . Valgbestyrelsen fører en valgbog, hvori indføres alle  

 væsentlige oplysninger om afstemningen samt resultatet heraf.
Valgbogen  

 tilvejebringes af indenrigsministeren.
 Stk. 4 . Hvis et medlem af valgbestyrelsen har forfald, indtræder  

 den pågældendes stedfortræder i valgbestyrelsen.
 Stk. 5 . Til de medlemmer af valgbestyrelsen, der er bosat uden  

 for Thorshavn, ydes befordringsgodtgørelse i forbindelse med deltagelse i den  

 endelige opgørelse af valget, jf. § 65, stk. 1.
Kapitel 4 Valglister § 12. Vælgerne skal optages på valglisten i den kommune, hvor de  

 er tilmeldt folkeregistret, jf. dog § 13.
§ 13. Vælgere, der er omfattet af § 3, skal efter anmodning  

 optages på valglisten i den kommune, hvor de sidst har været tilmeldt  

 folkeregistret.
Anmodning om optagelse skal indgives til kommunalbestyrelsen.
Stk. 2 . Anmodningen forelægges for rigsombudsmanden til afgørelse  

 med attestation af, at den pågældende har dansk indfødsret, er fyldt 18 år og  

 ikke er umyndiggjort, og med oplysning om, hvornår vedkommende sidst har  

 været optaget i kommunens folkeregister.
Rigsombudsmandens afgørelse kan ikke  

 indbringes for anden administrativ myndighed.
Stk. 3 . Afgørelser om optagelse på valglisten gælder i 2 år fra  

 afgørelsens dato.
Hvis vælgeren inden udløbet af denne periode indgiver  

 anmodning om fornyet optagelse på valglisten, forlænges perioden, indtil der  

 er truffet afgørelse.
 Stk. 4 . Indenrigsministeren kan fastsætte nærmere regler om  

 optagelse på valglisten af vælgere, der er omfattet af § 3.
 § 14. Når valg er udskrevet, skal kommunalbestyrelsen udarbejde en  

 valgliste over kommunens vælgere, jf. §§ 12 og 13. Såfremt kommunen er delt i  

 flere valgdistrikter, skal der udarbejdes en valgliste for hvert  

 valgdistrikt.
 Stk. 2 . På valglisten optages de vælgere, der senest 18.-dagen  

 før valgdagen er flyttet til kommunen, og som senest på denne dag har anmeldt  

 flytningen.
 Stk. 3 . Vælgere, der senest 18.-dagen før valgdagen er flyttet  

 inden for kommunen, og som senest denne dag har anmeldt flytningen til  

 kommunens folkeregister, skal optages på valglisten under den nye bopæl.
 Stk. 4 . Vælgere, der senere end 18.-dagen før valgdagen er  

 flyttet til en anden kommune eller inden for kommunen, eller som senere end  

 denne dag har anmeldt flytning, skal forblive optaget på valglisten under den  

 hidtidige bopæl.
 Stk. 5 . Vælgere, der er omfattet af § 3, skal optages på  

 valglisten, hvis der er truffet afgørelse herom senest 18.-dagen før  

 valgdagen.
 § 15. Valglisterne udfærdiges på grundlag af oplysningerne i  

 kommunens folkeregister.
 Stk. 2 . Valglisterne skal indeholde vælgernes navn, fødselsdato  

 og bopæl samt løbenummer og en rubrik til afmærkning.
 Stk. 3 . Indenrigsministeren kan fastsætte nærmere regler om  

 udarbejdelsen af valglisterne og disses indretning.
§ 16. Så snart valglisten er udarbejdet, udsender  

 kommunalbestyrelsen valgkort til de vælgere, der er opført på valglisten og  

 tilmeldt folkeregistret.
Valgkortet skal indeholde oplysning om vælgerens  

 navn og adresse, om nummer på valglisten samt om afstemningsstedets  

 beliggenhed og dag og tid for afstemningen.
 § 17. Senest 10 dage før valgdagen skal kommunalbestyrelsen på  

 sædvanlig måde bekendtgøre, at der vil blive udsendt valgkort til vælgerne,  

 og at indsigelser om manglende modtagelse af valgkort eller modtagelse af  

 valgkort med fejlagtigt indhold skal fremsættes over for kommunalbestyrelsen.
§ 18. Kommunalbestyrelsen skal straks behandle de indsigelser, der  

 er nævnt i § 17, og i givet fald berigtige fejlene ved udfærdigelse af nye  

 valgkort og ved rettelser i valglisten.
Sådanne rettelser kan foretages til  

 og med valgdagen.
 Stk. 2 . Kommunalbestyrelsen skal endvidere til og med valgdagen  

 berigtige valglisten, hvis kommunen modtager meddelelse om fraflytning til  

 udlandet, dødsfald, umyndiggørelse, ophævelse af umyndiggørelse eller  

 erhvervelse henholdsvis fortabelse af dansk indfødsret.
Kapitel 5 Valgstyrere og tilforordnede vælgere § 19. Senest når valg er udskrevet, vælger kommunalbestyrelsen for  

 hvert valgdistrikt mindst 3 og højst 5 valgstyrere til at forestå  

 afstemningen og stemmeoptællingen på valgstedet.
 Stk. 2 . Valgstyrerne vælges ved forholdstalsvalg under eet blandt  

 de vælgere, der har bopæl i valgdistriktet.
Stk. 3 . Blandt valgstyrerne vælger kommunalbestyrelsen en formand  

 for valgstyrerne for hvert valgdistrikt i kommunen.
Formændene vælges ved  

 forholdstalsvalg under eet.
Stk. 4 . Valgstyrerne fører en afstemningsbog, der er autoriseret  

 af kommunalbestyrelsen.
I afstemningsbogen indføres alle væsentlige  

 oplysninger om afstemningen i valgdistriktet samt resultatet heraf.
§ 20. For valgdistrikter, der omfatter flere kommuner, fastsætter  

 landsstyret, hvor mange valgstyrere og tilforordnede vælgere, jf. § 21, hver  

 kommunalbestyrelse skal vælge.
Landsstyret fastsætter endvidere, hvilken  

 kommunalbestyrelse der skal udpege formanden for valgstyrerne.
§ 21. Senest når valg er udskrevet, vælger kommunalbestyrelsen om  

 fornødent et antal tilforordnede vælgere til at bistå valgstyrerne ved  

 valget.
De tilforordnede vælgere vælges ved forholdstalsvalg under eet blandt  

 de vælgere, der har bopæl i valgdistriktet.
§ 22. Enhver vælger har pligt til at påtage sig hvervet som  

 valgstyrer eller tilforordnet vælger.
Hvis en valgstyrer eller en  

 tilforordnet vælger har forfald, udpeger kommunalbestyrelsen en ny valgstyrer  

 henholdsvis tilforordnet vælger.
Stk. 2 . Der ydes diæter til valgstyrerne og de tilforordnede  

 vælgere for deres virksomhed i forbindelse med valget.
Diæterne er af samme  

 størrelse som de diæter, der ydes valgbestyrelsens medlemmer, valgstyrere og  

 tilforordnede vælgere i den øvrige del af riget bortset fra Grønland.
Kapitel 6 Forberedelserne til valget Valgets udskrivelse § 23. Valg til Folketinget udskrives ved kongeligt åbent brev.
Det  

 kan ved det kongelige åbne brev overlades til rigsombudsmanden at fastsætte  

 en anden dag for valgets afholdelse end den, der er fastsat for den øvrige  

 del af riget.
 § 24. Rigsombudsmanden bekendtgør dagen for valgets afholdelse og  

 underretter samtidig valgbestyrelsen herom.
Stk. 2 . Valgbestyrelsen sørger for, at kommunalbestyrelserne  

 bliver underrettet om valgets udskrivelse og gjort bekendt med deres opgaver  

 i forbindelse med valget.
Kommunalbestyrelsen bekendtgør på sædvanlig måde  

 dag og tid for afstemningen.
 Stk. 3 . Rigsombudsmanden sørger for, at brevstemmestederne  

 henholdsvis brevstemmemodtagerne bliver forsynet med det fornødne  

 brevstemmemateriale.
Kandidater til valget § 25. En person, der vil anmelde sig som kandidat til valget, kan  

 enten opstille som kandidat for et parti, der ved det sidst afholdte  

 lagtingsvalg har opnået repræsentation i Lagtinget og ved valgets udskrivelse  

 fortsat er repræsenteret i dette, eller som kandidat uden for partierne.
En  

 kandidat, der vil opstille for et parti, skal godkendes af partiet.
En  

 kandidat, der opstiller uden for partierne, skal anbefales af mindst 150 og  

 højst 200 vælgere på Færøerne som stillere.
Stk. 2 . Ingen kan samtidig være kandidat på Færøerne og i den  

 øvrige del af riget.
Ingen kan være kandidat for mere end eet parti eller  

 kandidat for et parti og samtidig kandidat uden for partierne.
Valg af en  

 kandidat, der har handlet i strid hermed, er ugyldigt.
 Stk. 3 . Den, der som stiller anbefaler flere kandidater, kan ikke  

 anses som stiller for nogen af kandidaterne.
Kandidatanmeldelse og partiernes godkendelse § 26. Senest kl. 18 elleve dage før valgdagen skal anmeldelser om  

 kandidater være indleveret til valgbestyrelsens formand.
Stk. 2 . Anmeldelsen skal være underskrevet af kandidaten og  

 indeholde oplysning om kandidatens fulde navn, fødselsdato, stilling og  

 bopæl.
Hvis kandidaten ikke ønsker sig anført på stemmesedlen med sit fulde  

 navn, skal det angives, hvordan navnet ønskes anført.
Kandidatens efternavn  

 (slægtsnavn) samt mindst eet fornavn eller forbogstav skal altid anføres.
Er  

 en kandidat i videre kredse kendt under et navn, der ikke er optaget på dåbs-  

 eller fødselsattest, eller som der ikke er opnået tilladelse til at føre, kan  

 dette navn anføres på stemmesedlerne i en parentes efter kandidatens fornavn  

 eller slægtsnavn.
I anmeldelsen skal endvidere angives navn og bopæl på en  

 vælger, som valgbestyrelsen ud over kandidaten kan rette henvendelse til,  

 hvis anmeldelsen er mangelfuld.
 Stk. 3 . Kandidater, der vil opstille for et parti, skal angive  

 dette i anmeldelsen.
Stk. 4 . Kandidater, der opstiller uden for partierne, skal angive  

 dette i anmeldelsen.
Anmeldelsen skal endvidere være underskrevet af  

 kandidatens stillere og indeholde oplysning om hver enkelt stillers navn,  

 fødselsdato, stilling og bopæl.
Oplysningerne om stillernes navn, stilling og  

 bopæl er offentligt tilgængelige.
 Stk. 5 . Den, der indleverer en kandidatanmeldelse, har ret til at  

 få kvittering for indleveringen med angivelse af tidspunktet.
§ 27. En kandidat kan tilbagekalde en indgivet kandidatanmeldelse  

 over for valgbestyrelsens formand senest kl. 18 elleve dage før valgdagen.
En  

 vælger, der som stiller har anbefalet en kandidat, kan ikke tilbagekalde  

 anbefalingen, efter at kandidatanmeldelsen er indleveret til valgbestyrelsens  

 formand.
§ 28. Umiddelbart efter udløbet af fristen for kandidaters  

 anmeldelse skal valgbestyrelsen undersøge, om de rettidigt indleverede  

 kandidatanmeldelser er gyldige.
Hvis valgbestyrelsen finder, at en  

 kandidatanmeldelse på grund af væsentlige mangler må erklæres ugyldig, skal  

 valgbestyrelsen straks meddele dette til kandidaten eller til den vælger, der  

 er anført i anmeldelsen.
Senest 24 timer efter afgivelsen af meddelelsen kan  

 der indleveres en ny anmeldelse af kandidaten eller foretages en afhjælpning  

 af manglerne.
Valgbestyrelsens formand træffer herefter afgørelse om  

 anmeldelsens gyldighed.
Afgørelsen indføres i valgbogen, og en udskrift heraf  

 sendes til kandidaten.
§ 29. Senest kl. 18 otte dage før valgdagen skal partierne over  

 for valgbestyrelsen meddele, hvilke kandidater partiet kan godkende.  

 Kandidater, der ikke godkendes af vedkommende parti, kan ikke opstille til  

 valget.
Hvis meddelelse ikke gives, kan ingen kandidater opstilles for  

 partiet.
 Stk. 2 . Meddelelsen skal for hver godkendt kandidat indeholde  

 oplysning om kandidatens navn, fødselsdato og bopæl.
 § 30. Partier, der har opstillet kandidater til valget, opføres på  

 stemmesedlerne med den bogstavbetegnelse, som de var tildelt ved det sidst  

 afholdte lagtingsvalg.
Bekendtgørelse om kandidater § 31. Valgbestyrelsen bekendtgør snarest muligt i de stedlige  

 dagblade eller lokalaviser, hvilke kandidatanmeldelser der er godkendt for  

 hvert parti, og de godkendte kandidatanmeldelser for kandidater uden for  

 partierne.
Af bekendtgørelsen skal fremgå, hvilken bogstavbetegnelse der er  

 tildelt de enkelte partier.
Valgbestyrelsen sender ligeledes meddelelse om  

 godkendte kandidatanmeldelser til rigs-ombudsmanden og kommunalbestyrelserne.  

 Kommunalbestyrelsen bekendtgør på sædvanlig måde meddelelsen fra  

 valgbestyrelsen.
Stemmesedler § 32. Valgbestyrelsen tilvejebringer stemmesedler til brug ved  

 afstemningen.
 Stk. 2 . Stemmesedlen skal indeholde navnene og  

 bogstavbetegnelserne for samtlige partier, der har opstillet kandidater.  

 Stemmesedlen skal endvidere indeholde navnene på samtlige kandidater, der er  

 opstillet.
 § 33. Øverst på stemmesedlen anføres med fede typer og adskilt fra  

 stemmesedlens øvrige tekst med en fed vandret streg ordet  

 »Folketingsvalget« med tilføjelse af årstallet for valget.
Stk. 2 . Stemmesedlen skal indeholde et særskilt felt for hvert  

 parti, der har kandidater opstillet.
Felterne for de enkelte partier  

 anbringes under hinanden i alfabetisk rækkefølge efter partiernes  

 bogstavbetegnelse.
Felterne skal adskilles fra hinanden ved en fed vandret  

 streg.
Det nederste felt på stemmesedlen skal ligeledes afsluttes med en fed  

 vandret streg.
Stk. 3 . I hvert felt anføres først med fede typer partiets  

 bogstavbetegnelse efterfulgt af et punktum.
Bogstavbetegnelsen skal anbringes  

 umiddelbart inden for stemmesedlens venstre kant.
Til højre for  

 bogstavbetegnelsen anføres partiets navn ligeledes med fede typer.
Der skal  

 mellem partinavnet og stemmesedlens højre kant være rigelig plads til at  

 sætte et kryds.
Under bogstavbetegnelsen og partinavnet anføres adskilt ved  

 en halvfed vandret streg i alfabetisk rækkefølge navnene på de kandidater,  

 som er opstillet for partiet.
Navnene adskilles fra hinanden ved tynde  

 vandrette streger.
Stk. 4 . Nederst på stemmesedlen anføres i et særskilt felt  

 kandidater, der er opstillet uden for partierne.
I feltet anføres først med  

 fede typer ordene »Uden for partierne«.
Herefter anføres adskilt  

 ved en halvfed vandret streg i alfabetisk rækkefølge navnene på de pågældende  

 kandidater.
Navnene adskilles fra hinanden ved tynde vandrette streger.
Stk. 5 . Kandidaternes navne, jf. § 26, stk. 2, anføres med  

 fornavne eller forbogstaver først.
Mellem kandidaternes navne og  

 stemmesedlens højre kant skal være rigelig plads til at sætte et kryds.
 Stk. 6 . Alle de vandrette streger, der er nævnt i stk. 1-4, skal  

 gå tværs over stemmesedlen fra kant til kant.
§ 34. I tilfælde, hvor valgbestyrelsen skønner, at der kan ske  

 forveksling af kandidaternes navne, skal der i forlængelse af navnene anføres  

 en kortfattet betegnelse på enten stilling eller bopæl for de pågældende  

 kandidater.
I andre tilfælde må kandidatens stilling eller bopæl ikke  

 anføres.
 § 35. Ud over det, der er nævnt i §§ 32-34, må intet andet ord  

 eller bogstav og intet navn, tal eller tegn være påført nogen stemmeseddel  

 ved tryk eller ved skrift eller på anden måde, jf. dog stk. 3.
Stk. 2 . Stemmesedlerne skal være af hvidt karton eller svært  

 papir.
Stemmesedlerne skal ved anbragte knæk være til at sammenfolde således,  

 at de kan nedlægges af vælgerne i stemmekasserne, uden at nogen kan se,  

 hvorledes der er stemt.
 Stk. 3 . Indenrigsministeren kan fastsætte nærmere regler om  

 stemmesedlernes indhold og udformning, herunder om adgang til at anføre  

 kandidaternes navne i to eller flere kolonner ved siden af hinanden.
 § 36. Valgbestyrelsen sørger for, at det nødvendige antal  

 stemmesedler og opslag, jf. § 37, stk. 3, er udbragt til valgstederne i god  

 tid inden afstemningens begyndelse.
Kapitel 7 Afstemning på valgdagen § 37. Stemmeafgivningen foregår i hvert valgdistrikt på  

 valgstedet.
Kommunalbestyrelsen i den kommune, hvor valgstedet er beliggende,  

 sørger for lokaler til afstemningen samt for det fornødne antal stemmerum og  

 stemmekasser.
Stk. 2 . Stemmerum skal være indrettet således, at der kan afgives  

 stemme, uden at andre kan se, hvorledes vælgeren stemmer.
Stemmerum skal være  

 forsynet med det fornødne udstyr til stemmeafgivning.
Stemmekasser skal være  

 indrettet således, at ingen stemmeseddel kan tages ud, uden at stemmekassen  

 åbnes.
Stemmekasser skal kunne låses eller forsegles.
Stk. 3 . I stemmelokalerne skal der være opslag, der angiver  

 samtlige partiers og kandidaters navne i den rækkefølge, hvori de er anført  

 på stemmesedlen.
For partierne skal tillige angives bogstavbetegnelserne.
 Stk. 4 . Valgbestyrelsen skal sørge for, at vedkommende  

 kommunalbestyrelse har truffet de fornødne forberedelser til afstemningen, og  

 at valgstyrerne og de tilforordnede vælgere er gjort bekendt med deres  

 opgaver i forbindelse med afstemningen og den efterfølgende stemmeoptælling.
§ 38. Afstemningen begynder kl. 9 og fortsætter til kl. 20, og så  

 længe der endnu derefter indfinder sig vælgere for at stemme.
Afstemningen  

 sluttes, når ingen vælger tilkendegiver at ville stemme, uanset at der gives  

 opfordring hertil.
Afstemningen kan sluttes tidligere, hvis samtlige vælgere  

 har afgivet deres stemme.
Stk. 2 . Inden stemmeafgivningens begyndelse skal valgstyrere  

 eller tilforordnede vælgere vise de tilstedeværende, at stemmekasserne er  

 tomme.
Derefter skal kasserne straks låses eller forsegles.
§ 39. Valgret udøves ved personligt fremmøde på afstemningsstedet.  

 Vælgeren skal inden stemmeafgivningen aflevere sit valgkort til  

 valglisteføreren.
Har en vælger ikke medbragt valgkort, udskrives et  

 valgkort.
Vælgeren skal i øvrigt på forespørgsel give oplysning om navn,  

 bopæl og fødselsdato.
Hvis der er tvivl om en vælgers identitet, skal denne  

 fastslås, om fornødent ved fremlæggelse af dokumentation herfor.
Derefter, og  

 når valglisteføreren har afmærket vælgerens navn på valglisten, udleveres en  

 stemmeseddel til vælgeren.
§ 40. Stemmeafgivningen sker i stemmerummet, hvor kun vælgeren må  

 være til stede.
På stemmesedlen sætter vælgeren et kryds ved et partinavn  

 eller et kandidatnavn.
Stk. 2 . En vælger kan få ombyttet sin stemmeseddel, hvis den er  

 fejlagtigt afkrydset eller ved uagtsomhed gjort ubrugelig.
Ombytning kan ikke  

 ske, efter at stemmesedlen er lagt i stemmekassen.
Stk. 3 . Når stemmeafgivningen er foretaget, sammenfolder vælgeren  

 stemmesedlen således, at ingen kan se, hvordan der er stemt.
Derefter lægger  

 vælgeren stemmesedlen i stemmekassen i overværelse af en valgstyrer eller  

 tilforordnet vælger.
 § 41. Vælgere, der på grund af manglende førlighed, svagelighed  

 eller lignende ikke kan bevæge sig ind i stemmelokalet eller stemmerummet  

 eller i øvrigt foretage stemmeafgivningen på den foreskrevne måde, jf. § 40,  

 kan forlange fornøden hjælp til stemmeafgivningen, jf. dog stk. 3. Der kan  

 herved ske de nødvendige lempelser i den foreskrevne fremgangsmåde, herunder  

 gives adgang til at foretage stemmeafgivning umiddelbart uden for  

 stemmelokalet.
Stk. 2 . Hjælp til stemmeafgivning ydes af 2 valgstyrere eller  

 tilforordnede vælgere.
En blind eller svagsynet vælger kan dog forlange hjælp  

 af en person, der er udpeget af vælgeren selv.
 Stk. 3 . Hjælp til afkrydsning af stemmesedlen kan kun ydes,  

 såfremt vælgeren umiddelbart over for dem, der yder hjælp, utvetydigt kan  

 tilkendegive, på hvilket parti eller hvilken kandidat vælgeren ønsker at  

 stemme.
§ 42. Valgstyrerne kan bestemme, at der i stemmelokalet foruden de  

 personer, som forestår afstemningen, kun må opholde sig vælgere, der skal  

 afgive stemme.
Endvidere kan valgstyrerne begrænse antallet af  

 tilstedeværende vælgere, når ordensmæssige hensyn kræver det.
Valgstyrerne  

 påser, at vælgerne ikke udsættes for valgagitation i valglokalerne eller  

 andre steder i umiddelbar tilknytning hertil.
De tilstedeværende skal i  

 øvrigt rette sig efter valgstyrernes anvisninger.
§ 43. De personer, der forestår afstemningen, må ikke under  

 afstemningen give en vælger råd eller opfordring med hensyn til, hvilket  

 parti eller hvilken kandidat vælgeren skal stemme på.
De må ikke over for  

 uvedkommende oplyse, om en vælger har været til stede for at afgive stemme,  

 eller i øvrigt oplyse forhold vedrørende en vælgers stemmeafgivning.
 Stk. 2 . Ingen uvedkommende må føre systematisk kontrol med, at  

 vælgerne møder og afgiver stemme.
§ 44. Når afstemningen er afsluttet, og før stemmeoptællingen  

 påbegyndes, optælles og sammenbindes i særskilte pakker 1) de stemmesedler, der ikke er udleveret, og 2) de stemmesedler, der er tilbageleveret ved ombytning.
 Stk. 2 . Derefter foretages stemmeoptælling i overensstemmelse med  

 reglerne i §§ 61-64.
Kapitel 8 Brevstemmeafgivning Brevstemmeafgivning på Færøerne § 45. Vælgere, der opholder sig på Færøerne, og som er forhindret  

 i at møde frem til afstemningen på valgdagen, kan brevstemme på ethvert  

 folkeregister.
 Stk. 2 . Søfolk og fiskere kan endvidere brevstemme hos landfogden  

 (politimesteren) eller hos en sysselmand eller mønstringsbestyrer.
§ 46. Vælgere, der har bopæl på afsides beliggende øer, der ikke  

 udgør et selvstændigt valgdistrikt, kan brevstemme på øen.
Blandt vælgerne på  

 øen udpeger kommunalbestyrelsen en eller flere stemmemodtagere.
 § 47. Vælgere, der er indlagt på sygehuse eller andre  

 helbredelses- og plejeinstitutioner på Færøerne, kan brevstemme på sygehuset  

 eller institutionen.
 Stk. 2 . Vælgere, der er under lægebehandling i hjemmet, kan  

 brevstemme i hjemmet.
 Stk. 3 . Brevstemmer på de institutioner, der er nævnt i stk. 1,  

 og i vælgernes hjem, jf. stk. 2, skal afgives til 2 stemmemodtagere, der er  

 udpeget af valgstyrerne.
 § 48. Vælgere, der er indsat i arresthuset i Thorshavn, kan  

 brevstemme hos landfogden (politimesteren).
 § 49. Brevstemmeafgivning på Færøerne kan finde sted de sidste 3  

 uger før valgdagen, dog senest næstsidste søgnedag før valgdagen, jf. dog  

 stk. 2.
 Stk. 2 . Søfolk og fiskere kan brevstemme de sidste 3 måneder før  

 valgdagen, dog senest næstsidste søgnedag før valgdagen.
Brevstemmeafgivning i Danmark, i Grønland og i udlandet § 50. Vælgere, der opholder sig i den øvrige del af riget, kan  

 brevstemme på et folkeregister eller et af de øvrige derværende steder for  

 brevstemmeafgivning eller hos en stemmemodtager, der er udpeget af  

 indenrigsministeren.
 Stk. 2 . Vælgere, der opholder sig i udlandet, kan brevstemme på  

 en dansk diplomatisk eller konsulær repræsentation eller hos en  

 stemmemodtager, der er udpeget af indenrigsministeren.
 Stk. 3 . Brevstemmeafgivning kan finde sted de sidste 3 måneder  

 før valgdagen.
Brevstemmeafgivning på skibe i udenrigsfart og på havanlæg § 51. Søfolk og passagerer på skibe i udenrigsfart, som er  

 hjemmehørende i riget, og personer, der er ansat på danske havanlæg, kan  

 brevstemme på skibet eller havanlægget.
Skibsføreren eller den, som  

 skibsføreren har udpeget, henholdsvis havanlæggets chef eller den, som chefen  

 har udpeget, fungerer som stemmemodtager.
 Stk. 2 . Brevstemmeafgivning kan finde sted de sidste 3 måneder  

 før valgdagen, jf. dog stk. 3.
 Stk. 3 . Søfolk på skibe i udenrigsfart, som er hjemmehørende i  

 riget, og deres medsejlende ægtefæller kan afgive brevstemme på skibet fra  

 dagen efter et folketingsvalg med gyldighed for førstkommende folketingsvalg.
 § 52. Når valg til Folketinget er udskrevet, underrettes  

 skibsførere på færøske skibe i udenrigsfart herom.
 Stk. 2 . Så snart skibsføreren på et færøsk skib i udenrigsfart  

 bliver bekendt med, at der er udskrevet valg til Folketinget, skal  

 skibsføreren sørge for, at der straks foretages brevstemmeafgivning om bord.  

 Gennemførelse af brevstemmeafgivning kan dog undlades, hvis brevstemmerne  

 selv ved anvendelse af hurtigste forsendelsesmåde ikke kan påregnes at komme  

 frem inden afstemningens begyndelse på valgdagen, eller hvis tvingende eller  

 uopsættelige skibsforretninger er til hinder herfor.
Brevstemmematerialet § 53. Brevstemmematerialet til brug ved brevstemmeafgivning på  

 Færøerne består af stemmeseddel, konvolut, følgebrev og yderkuvert.  

 Indenrigsministeren bestemmer brevstemmematerialets nærmere indhold og  

 udformning.
 Stk. 2 . Indenrigsministeren tilvejebringer brevstemmematerialet.  

 Brevstemmematerialet skal til enhver tid findes på folkeregistrene og hos  

 landfogden (politimesteren), sysselmændene og mønstringsbestyrerne.  

 Brevstemmematerialet bør så vidt muligt altid findes om bord i færøske skibe  

 i udenrigsfart.
Fremgangsmåden ved brevstemmeafgivning § 54. Vælgere, der ønsker at brevstemme, skal vise fornøden  

 legitimation til brevstemmemodtageren.
Herefter udleveres  

 brevstemmematerialet, jf. § 53.
 Stk. 2 . På stemmesedlen anføres navnet eller bogstavbetegnelsen  

 for et lagtingsparti, der har kandidater opstillet til valget. Ønsker  

 vælgeren at stemme på en bestemt kandidat, anføres navnet på kandidaten,  

 eventuelt med tilføjelse af navnet eller bogstavbetegnelsen for det parti,  

 som kandidaten er opstillet for.
Stk. 3 . Vælgeren udfylder stemmesedlen uden overværelse af andre  

 og lægger den i konvolutten.
Derefter udfylder vælgeren følgebrevet og  

 underskriver dette i overværelse af stemmemodtageren, der attesterer  

 stemmeafgivningen.
 Stk. 4 . Hvis vælgeren ikke er i stand til at udfylde stemmesedlen  

 eller udfylde og underskrive følgebrevet, skal stemmemodtageren yde den  

 fornødne hjælp, jf. dog stk. 5. Er der ydet hjælp, skal dette fremgå af  

 følgebrevet.
 Stk. 5 . Hjælp til udfyldning af stemmesedlen kan kun ydes,  

 såfremt vælgeren umiddelbart over for den, der yder hjælp, utvetydigt kan  

 tilkendegive, på hvilket parti eller hvilken kandidat vælgeren ønsker at  

 stemme.
Stk. 6 . Konvolutten med stemmeseddel og følgebrevet lægges i  

 yderkuverten, der sendes til kommunalbestyrelsen i den kommune, hvor vælgeren  

 er optaget på valglisten.
På yderkuverten skal angives vælgerens navn,  

 fødselsdato og bopæl.
 § 55. Stemmemodtageren må ikke i forbindelse med  

 brevstemmeafgivningen give en vælger råd eller opfordring med hensyn til,  

 hvilket parti eller hvilken kandidat vælgeren skal stemme på.  

 Stemmemodtageren må ikke over for uvedkommende oplyse, om en vælger har  

 afgivet brevstemme, eller i øvrigt oplyse forhold vedrørende en vælgers  

 stemmeafgivning.
 Stk. 2 . Ingen uvedkommende må føre systematisk kontrol med, om  

 vælgere afgiver brevstemme.
 § 56. Indenrigsministeren kan fastsætte nærmere regler om  

 tilrettelæggelse og gennemførelse af brevstemmeafgivning og om fremgangsmåden  

 ved afgivelse af brevstemme.
Modtagelse og kontrol af brevstemmer § 57. Kommunalbestyrelsen anfører tidspunktet for modtagelsen af  

 en brevstemme på yderkuverten.
I en protokol anføres det antal brevstemmer,  

 der modtages, datoen for modtagelsen og det antal brevstemmer, der  

 videresendes til andre kommuner, jf. stk. 2, og datoen herfor.  

 Indenrigsministeren kan fastsætte regler om protokollens indhold og  

 udformning.
 Stk. 2 . Hvis afsenderen efter sin bopælsangivelse på yderkuverten  

 har bopæl i en anden kommune, skal kommunalbestyrelsen straks videresende  

 brevstemmen til den pågældende kommune.
 Stk. 3 . Når valg er udskrevet, sørger kommunalbestyrelsen for, at  

 brevstemmer fra vælgere, der har afgivet brevstemme inden valgets udskrivelse  

 og senere anmeldt flytning til en anden kommune, bliver sendt til den nye  

 bopælskommune.
 Stk. 4 . Kommunalbestyrelsen samler og opgør antallet af  

 brevstemmer for hvert valgdistrikt i kommunen, hvor afsenderne efter deres  

 bopælsangivelse på yderkuverterne er optaget på valglisten.  

 Kommunalbestyrelsen sørger for, at brevstemmerne inden afstemningens  

 begyndelse er afleveret til valgstyrerne på afstemningsstedet i det  

 pågældende valgdistrikt.
§ 58. Valgstyrerne gennemgår brevstemmerne, om nødvendigt dagen  

 før valgdagen.
Yderkuverterne åbnes, og det undersøges, om brevstemmerne kan  

 komme i betragtning.
Stk. 2 . En brevstemme kan ikke komme i betragtning, såfremt 1) afsenderen ikke er opført på valglisten, 2) afsenderen er død inden valgdagen, 3) yderkuverten indeholder flere end eet følgebrev og een konvolut, 4) der ikke er anvendt det brevstemmemateriale, som indenrigsministeren  

 har tilvejebragt, 5) den foreskrevne fremgangsmåde ved brevstemmeafgivningen ikke har været  

 fulgt eller 6) brevstemmen ikke er afgivet inden for de frister, der er nævnt i § 49,  

 § 50, stk. 3, og § 51, stk. 2 og 3.
 Stk. 3 . Er der fra samme vælger modtaget mere end een brevstemme,  

 der kan komme i betragtning, kommer den sidst afgivne brevstemme i  

 betragtning.
§ 59. Når en brevstemme kan komme i betragtning, sættes et mærke  

 ved vælgerens navn på valglisten, der angiver, at vælgeren har afgivet  

 brevstemme.
Den uåbnede konvolut og følgebrevet lægges på ny i yderkuverten  

 og opbevares, indtil afstemningen er afsluttet.
Derefter tages konvolutterne  

 ud af yderkuverterne og lægges i en af stemmekasserne.
Konvolutterne åbnes  

 først i forbindelse med stemmeoptællingen.
 Stk. 2 . Når en brevstemme ikke kan komme i betragtning, anføres  

 årsagen hertil på yderkuverten, og den uåbnede konvolut og følgebrevet lægges  

 på ny i yderkuverten.
 Stk. 3 . Brevstemmer, der modtages af valgstyrerne efter  

 afstemningens begyndelse, påtegnes om modtagelsestidspunktet og kommer ikke i  

 betragtning.
 § 60. En vælger, der har afgivet en brevstemme, der er taget i  

 betragtning, kan ikke stemme ved afstemningen på valgdagen.
Kapitel 9 Valgets opgørelse Stemmeoptælling på afstemningsstedet § 61. Når afstemningen er afsluttet og de stemmesedler, der er  

 nævnt i § 44, er optalt og pakket, foretager valgstyrerne og de tilforordnede  

 vælgere stemmeoptælling på afstemningsstedet.
Stemmeoptællingen er offentlig.  

 Det optælles, hvor mange stemmer der er afgivet for hvert af partierne og for  

 hver kandidat uden for partierne.
Stk. 2 . En stemme er afgivet for det parti, inden for hvis felt  

 på stemmesedlen vælgeren har sat kryds.
En brevstemme er afgivet for det  

 parti, hvis navn vælgeren har anført på brevstemmesedlen.
Har vælgeren på  

 brevstemmesedlen anført navnet på en kandidat, der opstiller for et parti,  

 anses stemmen for afgivet for partiet.
Stk. 3 . En stemme er afgivet for den kandidat uden for partierne,  

 ud for hvem vælgeren har sat kryds på stemmesedlen.
En brevstemme er afgivet  

 for den kandidat uden for partierne, hvis navn vælgeren har anført på  

 brevstemmesedlen.
§ 62. En stemmeseddel afgivet på afstemningsstedet er ugyldig,  

 såfremt 1) den er blank, 2) det ikke med sikkerhed kan afgøres, hvilket af partierne eller hvilken  

 kandidat uden for partierne vælgeren har villet give sin stemme, 3) det må antages, at stemmesedlen ikke er udleveret på afstemningsstedet,  

 eller 4) der er givet stemmesedlen et særpræg.
Stk. 2 . En brevstemmeseddel er ugyldig, såfremt 1) den er blank, 2) det ikke med sikkerhed kan afgøres, hvilket af partierne eller hvilken  

 kandidat uden for partierne vælgeren har villet give sin stemme, 3) der på stemmesedlen alene er anført navnet på en person, der ikke er  

 opstillet, eller alene navnet eller bogstavbetegnelsen for et parti, der ikke  

 har opstillet kandidater, 4) en konvolut indeholder andet eller mere end een stemmeseddel, 5) det må antages, at stemmesedlen ikke er tilvejebragt af  

 indenrigsministeren, eller 6) der er givet stemmesedlen et særpræg.
 Stk. 3 . Valgstyrerne anfører i afstemningsbogen, hvor mange  

 stemmesedler de har anset for ugyldige, og grundene hertil.
§ 63. Når stemmeoptællingen er afsluttet, indføres resultatet i  

 afstemningsbogen, der underskrives af valgstyrerne, og resultatet meddeles de  

 tilstedeværende.
Formanden for valgstyrerne skal straks meddele resultatet  

 til formanden for valgbestyrelsen.
 Stk. 2 . Når formanden for valgbestyrelsen har modtaget  

 indberetninger fra samtlige valgdistrikter, sammentælles de indberettede  

 stemmetal, og der foretages en foreløbig opgørelse af valget, jf. § 66, stk.  

 1 og 2. Straks herefter indberettes til rigsombudsmanden, hvor mange stemmer  

 der i alt er afgivet for hvert parti og hver kandidat uden for partierne, og  

 den foreløbige opgørelse af valget.
 § 64. Valgstyrerne sørger for, at de benyttede valglister og  

 valgkort samt stemmesedlerne og brevstemmematerialet straks pakkes og snarest  

 muligt sendes til valgbestyrelsen tillige med afstemningsbogen.
Fintælling § 65. Senest ugedagen efter at afstemningen har fundet sted,  

 samles valgbestyrelsen i Thorshavn til endelig opgørelse af valget på  

 Færøerne (fintælling), jf. dog stk. 2. Fintællingen er offentlig.
 Stk. 2 . Rigsombudsmanden kan bestemme, at fintællingen skal  

 foretages på et tidligere tidspunkt end anført i stk. 1.
Stk. 3 . For hvert valgdistrikt foretager valgbestyrelsen en ny  

 optælling og bedømmelse af de afgivne stemmesedler efter reglerne i §§ 61 og  

 62. Resultatet af optællingerne indføres i valgbogen.
Derefter opgøres, hvor  

 mange stemmer der på Færøerne i alt er tilfaldet hvert parti og hver kandidat  

 uden for partierne.
Resultatet indføres i valgbogen og meddeles de  

 tilstedeværende.
 Stk. 4 . Der foretages samtidig en opgørelse af, hvorledes de  

 afgivne stemmer skal fordeles på hver enkelt kandidat, jf. stk. 5 og 6.
 Stk. 5 . Har vælgeren sat kryds ud for navnet på en kandidat eller  

 såvel ud for navnet på en kandidat som ud for navnet på det parti, kandidaten  

 er opstillet for, anses stemmesedlen som afgivet for kandidaten (personlig  

 stemme). Tilsvarende gælder, hvis vælgeren på brevstemmesedlen har anført  

 navnet på en kandidat eller såvel navnet på en kandidat som navnet eller  

 bogstavbetegnelsen for det parti, kandidaten er opstillet for.
 Stk. 6 . Har vælgeren sat kryds ud for navnet på et parti eller  

 inden for partifeltet på en sådan måde, at det ikke med sikkerhed fremgår,  

 hvilken af partiets kandidater vælgeren har villet give sin stemme, anses  

 stemmesedlen som afgivet for partiet (partistemme). Tilsvarende gælder, hvis  

 vælgeren på brevstemmesedlen har anført navnet eller bogstavbetegnelsen for  

 et parti eller navnene på flere kandidater, der er opstillet for samme parti.
 Stk. 7 . Resultatet af opgørelsen indføres i valgbogen og meddeles  

 de tilstedeværende.
Mandaternes fordeling og kandidatudvælgelse § 66. For hvert parti sammentælles de stemmer, der er tilfaldet  

 partiet i samtlige valgdistrikter.
Ligeledes sammentælles de stemmer, der er  

 tilfaldet hver kandidat uden for partierne.
Stk. 2 . Hvert stemmetal, der fremkommer ved sammentællingen, jf.  

 stk. 1, divideres med 1 og 2. Det parti eller den kandidat uden for  

 partierne, der har den største af de fremkomne kvotienter, får det første  

 mandat.
Den næststørste kvotient giver ret til det andet mandat.
Er to eller  

 flere kvotienter lige store, foretager valgbestyrelsen lodtrækning.
Stk. 3 . De mandater, der er tilfaldet et parti, fordeles mellem  

 partiets kandidater i rækkefølge efter størrelsen af deres personlige  

 stemmetal.
I tilfælde af stemmelighed foretager valgbestyrelsen lodtrækning.
 Stk. 4 . Resultatet af opgørelsen indføres i valgbogen og meddeles  

 de tilstedeværende.
 § 67. De ikke valgte kandidater er stedfortrædere for de valgte af  

 samme parti i rækkefølge efter deres personlige stemmetal.
§ 68. Valgbogen underskrives af hele valgbestyrelsen.
I særskilte  

 pakker sammenbindes 1) de stemmesedler, der ikke er udleveret, 2) de stemmesedler, der er tilbageleveret ved ombytning, 3) de afgivne blanke og andre ugyldige stemmesedler, 4) de gyldige stemmesedler, således at de personlige stemmer for hver  

 kandidat og partistemmerne for hvert parti samles i pakker for sig, og 5) brevstemmematerialet.
Stk. 2 . Hver pakke påtegnes om indholdet og forsegles.
Pakkerne  

 samt valgbogen, afstemningsbøgerne, valgkortene og valglisterne opbevares som  

 nævnt i § 86.
Stk. 3 . Senest dagen efter valgets endelige opgørelse sender  

 formanden for valgbestyrelsen en kopi af valgbogen til rigsombudsmanden, der  

 straks videresender kopien til indenrigsministeren.
Kopien skal være  

 attesteret af formanden.
Indenrigsministeren sender valgbogen til Folketinget  

 ved dets sammentræden.
Valgbreve § 69. Valgbestyrelsen udfærdiger valgbreve for de kandidater, der  

 er valgt, dog med forbehold af Folketingets godkendelse af valgene.
 Stk. 2 . Valgbrevene udfærdiges efter en af indenrigsministeren  

 foreskrevet form og underskrives af valgbestyrelsen.
 Stk. 3 . Valgbrevene udfærdiges snarest muligt efter, at valget er  

 opgjort.
Kapitel 10 Folketingets godkendelse af valget m.v.
 § 70. Folketinget godkender gyldigheden af kandidaternes valg.
Stk. 2 . Folketinget afgør, om valgbestyrelsens opgørelse af  

 valget kan godkendes, eller om valgbestyrelsen skal foretage en ny opgørelse,  

 herunder en fornyet gennemgang af det materiale eller dele heraf, der har  

 været benyttet ved valget.
Folketinget kan kræve stemmemateriale m.v.  

 indsendt til Folketinget.
§ 71. Enhver vælger kan klage over folketingsvalg.
Klager skal  

 stiles til Folketinget og sendes til rigsombudsmanden.
Klager skal være  

 rigsombudsmanden i hænde senest ugedagen efter valgdagen.
Rigsombudsmanden  

 sender klagen til indenrigsministeren.
Indenrigsministeren videresender  

 klagen til Folketinget.
§ 72. Hvis Folketinget træffer afgørelse om, at afstemningen er  

 ugyldig, afholdes der omvalg.
Kandidaterne anses foreløbig som lovligt  

 valgte.
Stk. 2 . Rigsombudsmanden fastsætter dagen for afholdelsen af  

 omvalg.
Ved omvalg kan kun de personer, der havde valgret og var optaget på  

 valglisten på den almindelige valgdag, afgive stemme.
 Stk. 3 . Gyldighedsperioden for omvalg følger gyldighedsperioden  

 efter § 1, stk. 2.
 § 73. Hvis Folketinget træffer afgørelse om, at en valgt kandidat  

 ikke er valgbar, indtræder den pågældendes stedfortræder, jf. § 67.
 § 74. En stedfortræder indtræder i Folketinget, når et  

 folketingsmedlem ophører med at være medlem, og i øvrigt efter de regler  

 herom, der er fastsat i Folketingets forretningsorden.
 Stk. 2 . Hvis der ved mandatledighed ikke er nogen stedfortræder,  

 afholdes udfyldningsvalg, jf. § 75.
 § 75. Hvis der er afholdt udfyldningsvalg, gælder valget af det  

 nye medlem for den resterende del af gyldighedsperioden for valgene på den  

 almindelige valgdag.
 § 76. Folketingsmedlemmerne oppebærer vederlag og pension m.v.  

 efter de regler, der er fastsat i kapitel 14 i lov om valg til Folketinget.
Kapitel 11 Folkeafstemninger § 77. Folkeafstemninger efter grundlovens § 29, stk. 2, og § 88  

 afholdes på Færøerne.
Det samme gælder folkeafstemninger efter grundlovens §  

 20, stk. 2, og § 42, såfremt den pågældende lov skal gælde for Færøerne eller  

 ved anordning kunne sættes i kraft på Færøerne.
 § 78. Folkeafstemninger på Færøerne finder sted samme dag som i de  

 øvrige dele af riget.
§ 79. Rigsombudsmanden bekendtgør lovforslaget eller loven med  

 oplysning om dagen for folkeafstemningen.
Bekendtgørelse om folkeafstemning  

 efter grundlovens § 20, stk. 2, og § 42 må tidligst ske 18 søgnedage og  

 senest 12 søgnedage før afstemningsdagen.
 § 80. Enhver, der har valgret til Folketinget og er optaget på  

 valglisten, har ret til at deltage i folkeafstemninger.
 Stk. 2 . Når dagen for en folkeafstemning er fastsat, skal  

 kommunalbestyrelsen udarbejde en valgliste over kommunens vælgere og udsende  

 valgkort i overensstemmelse med reglerne i kapitel 4 for folketingsvalg.
 Stk. 3 . Senest 10 dage før folkeafstemningen bekendtgør  

 valgbestyrelsen dag og tid for afstemningen og udsendelsen af valgkort i  

 overensstemmelse med reglerne i kapitel 4 for folketingsvalg.
 § 81. Folkeafstemningen foregår i de samme valgdistrikter som valg  

 til Folketinget, jf. § 8.
Stk. 2 . Folkeafstemningen ledes af valgbestyrelsen.  

 Valgbestyrelsen har de opgaver, der er nævnt i kapitel 3 for folketingsvalg,  

 dog med de ændringer, der følger af afstemningens karakter.
Senest, når dagen  

 for folkeafstemningen er fastsat, vælges valgstyrere og tilforordnede vælgere  

 i overensstemmelse med reglerne i kapitel 5 for folketingsvalg.
 Stk. 3 . Indenrigsministeren tilvejebringer den valgbog og de  

 afstemningsbøger (indberetningsskemaer), som valgbestyrelsen henholdsvis  

 valgstyrerne skal benytte ved folkeafstemninger.
Stk. 4 . På stemmesedlerne ved folkeafstemninger skal ordene  

 »Ja« og »Nej« være tydeligt trykt over hinanden og  

 adskilt ved en trykt vandret streg.
På stemmesedlerne skal endvidere være  

 trykt afstemningens år og dag.
Intet andet navn eller ord og intet tal eller  

 tegn må være påført nogen stemmeseddel enten ved tryk eller ved skrift eller  

 på anden måde, jf. dog stk. 5.
 Stk. 5 . Indenrigsministeren kan fastsætte nærmere regler om  

 stemmesedlernes indhold og udformning.
 § 82. Afstemningen på afstemningsdagen finder sted i  

 overensstemmelse med reglerne i kapitel 7 for folketingsvalg, jf. dog stk. 2.
 Stk. 2 . Ved stemmeafgivningen sætter vælgere, der stemmer for  

 lovforslaget eller loven, et kryds ved ordet »Ja« på stemmesedlen,  

 medens vælgere, der stemmer imod, sætter et kryds ved ordet »Nej«.  

 Ved opslag i stemmelokalet og stemmerummene skal der gives vælgerne  

 vejledning herom.
Stk. 3 . Hvis der samme dag afholdes afstemning om to eller flere  

 lovforslag eller love, skal der på hvert afstemningssted findes særskilte  

 stemmekasser til brug for hver afstemning.
Vælgeren skal modtage en  

 stemmeseddel til hver afstemning.
Vælgeren skal tage samtlige stemmesedler  

 med ind i stemmerummet og efter stemmeafgivning lægge dem i de pågældende  

 stemmekasser.
 § 83. Ved folkeafstemning kan der brevstemmes i overensstemmelse  

 med reglerne i kapitel 8 for folketingsvalg, jf. dog stk. 2 og 3.
 Stk. 2 . På brevstemmesedlerne skal klart adskilt være trykt  

 ordene »Ja« og »Nej«.
 Stk. 3 . Stemmeafgivningen foregår som angivet i § 82, stk. 2.
 § 84. Opgørelsen af og indberetningen om afstemningens resultat  

 sker i overensstemmelse med reglerne i kapitel 9 for folketingsvalg med de  

 ændringer, der følger af afstemningens karakter, jf. dog stk. 2.
Stk. 2 . En stemmeseddel, herunder en brevstemmeseddel, er  

 ugyldig, såfremt 1) den er blank, 2) den ikke er afkrydset som nævnt i § 82, stk. 2, 3) det må antages, at stemmesedlen ikke er udleveret på afstemningsstedet, 4) det må antages, at brevstemmesedlen ikke er tilvejebragt af  

 indenrigsministeren, 5) en konvolut ved brevstemmeafgivning indeholder andet eller mere end een  

 stemmeseddel eller 6) der er givet stemmesedlen et særpræg.
§ 85. Enhver vælger kan klage over folkeafstemninger.
Klager skal  

 stiles til Folketinget og sendes til rigsombudsmanden.
Klager skal være  

 rigsombudsmanden i hænde senest ugedagen efter afstemningen.
Rigsombudsmanden  

 sender klagen til indenrigsministeren, der videresender klagen til  

 Folketinget.
Kapitel 12 Forskellige bestemmelser § 86. Valgbogen, afstemningsbøgerne, valglisterne, valgkortene,  

 stemmesedlerne og øvrigt valgmateriale i forbindelse med folketingsvalg eller  

 folkeafstemninger opbevares af valgbestyrelsen.
 Stk. 2 . Hver kommunalbestyrelse opbevarer det valgmateriale, som  

 kommunalbestyrelsen har modtaget, og som ikke er overgivet til  

 valgbestyrelsen.
 Stk. 3 . Valglisterne, valgkortene og stemmesedlerne, herunder  

 brevstemmematerialet, skal tilintetgøres, når klagefristen er udløbet, jf. §  

 71 og § 85, og eventuelle klager over valget er endeligt afgjort. Øvrigt  

 valgmateriale skal opbevares.
 § 87. Udgifterne ved folketingsvalg og folkeafstemninger afholdes  

 af kommunen, jf. dog stk. 2-4.
 Stk. 2 . Landskassen afholder udgifterne til de foranstaltninger,  

 der påhviler valgbestyrelsen, og til rejsegodtgørelse til valgbestyrelsens  

 medlemmer, jf. § 11, stk. 5.
 Stk. 3 . Udgifterne til brevstemmematerialet afholdes af  

 statskassen.
 Stk. 4 . Udgifter til porto til forsendelse af brevstemmer  

 afholdes af den myndighed, institution, skib eller havanlæg, som  

 stemmemodtageren repræsenterer.
 § 88. Ved folketingsvalg og folkeafstemninger yder statskassen  

 kommunen et tilskud, der svarer til udgiften til diæter til valgstyrere og  

 tilforordnede vælgere, jf. § 22, stk. 2. Dette tilskud kan dog højst ydes med  

 et beløb svarende til een valgstyrer eller tilforordnet for hver fulde antal  

 200 vælgere, dog således at der ydes mindst et beløb svarende til tre  

 valgstyrere eller tilforordnede for hvert valgdistrikt.
 Stk. 2 . Indenrigsministeren fastsætter de nærmere regler om  

 udbetalingen af de tilskud, der er nævnt i stk. 1.
 § 89. Medmindre højere straf er forskyldt efter den øvrige  

 lovgivning, straffes den, der overtræder § 43, § 52, stk. 2, og § 55 med bøde  

 eller hæfte.
Kapitel 13 Ikrafttræden § 90. Loven træder i kraft den 1. april 1993.
 Stk. 2 . Samtidig ophæves lov om folketingsvalg på Færøerne, jf.  

 lovbekendtgørelse nr. 592 af 3. september 1986, og de administrative  

 forskrifter, der er udstedt i henhold til denne lov.
