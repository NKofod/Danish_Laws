Fremsat den 26. november 1998 af  

 fødevareministeren (Henrik Dam Kristensen) Forslag til Fiskerilov Kapitel 1 Lovens  

 formål, område og definitioner § 1. Lovens formål er gennem en forvaltning, der sikrer  

 beskyttelse og ophjælpning af levende ressourcer i salt- og ferskvand  

 samt beskyttelse af andet dyre- og planteliv, at sikre et bæredygtigt  

 grundlag for erhvervsmæssigt fiskeri og dertil knyttede erhverv samt  

 muligheden for rekreativt fiskeri.
§ 2. Loven gælder for fiskeri i saltvand og ferskvand,  

 jf. § 3, nr. 2 og 3, for opdræt af fisk og for omsætning  

 m.v. af fisk samt for områder, der er omfattet af EF-retsakter på  

 fiskeriets område.
Ministeren for fødevarer, landbrug og fiskeri  

 kan træffe bestemmelse om, at loven eller dele heraf også skal  

 gælde for alger.
 Stk. 2. Ministeren kan bestemme, at loven og regler fastsat i  

 medfør af loven også skal gælde for fisk, der landes her i  

 landet, selv om fiskeriet ikke er omfattet af stk. 1.
Stk. 3. Regler, der fastsættes i medfør af loven,  

 kan udstedes for hele landet eller for nærmere angivne  

 lokalområder.
Reglerne kan omfatte alle eller enkelte former for  

 fiskeri, jf. kapitel 4.
 § 3. I denne lov forstås ved:
 1)	Fisk: Enhver art af fisk, pighuder, krebs- og bløddyr samt  

 bestanddele, produkter og partier heraf, herunder opdrættede arter.
 2)	Saltvand: Dansk fiskeriterritorium og fiskeri med dansk  

 indregistreret fartøj uden for dette område.
 3)	Ferskvand: Søer, åer, bække og andre lignende  

 naturlige ferske vande samt kanaler, grøfter og lignende kunstigt  

 frembragte vande, der indgår som led i eller træder i stedet for  

 dele af et naturligt vandløbssystem, eller som har afløb til  

 saltvand, samt, hvor dette er særligt bestemt, jf. § 41,  

 oversvømmede arealer og kunstigt frembragte ferske vande, der ikke  

 indgår som led i eller træder i stedet for dele af et naturligt  

 vandløbssystem eller har afløb til saltvand.
 4)	Omsætning m.v.: Forhandling, opbevaring, transport,  

 behandling, erhvervelse, modtagelse, overdragelse og import af fisk i  

 Danmark, og samhandel med og eksport af fisk, der finder sted fra  

 Danmark.
 5)	EF-retsakter: Det Europæiske Fællesskabs forordninger,  

 direktiver og beslutninger, jf. § 10.
Kapitel 2 Rådgivende udvalg § 4. Til rådgivning om gennemførelse af lovens  

 bestemmelser nedsætter ministeren for fødevarer, landbrug og  

 fiskeri følgende udvalg:
 1)	EU-fiskeriudvalget, jf. § 5.
 2)	Udvalget for Erhvervsfiskeri, jf. § 6.
 3)	Udvalget for Rekreativt fiskeri, Ferskvandsfiskeri og Fiskepleje,  

 jf. § 7.
 Stk. 2. Ministeren kan herudover nedsætte udvalg for  

 lokalområder, jf. § 8.
§ 5. EU-fiskeriudvalget rådgiver ministeren for  

 fødevarer, landbrug og fiskeri om stillingtagen til Det  

 Europæiske Fællesskabs fiskeripolitik og om udarbejdelse af de  

 regler, der er nødvendige for at gennemføre de i § 10  

 nævnte EF-retsakter på fiskeriets område.
Udvalget afgiver  

 endvidere udtalelse med hensyn til administrationen af produktionsafgifterne,  

 jf. kapitel 17.
 Stk. 2. Udvalget består af repræsentation for  

 Danmarks Fiskeriforening, producentorganisationerne inden for  

 fiskerisektoren, Danmarks Fiskeindustri- og Eksportforening,  

 Konsumfiskeindustriens Arbejdsgiverforening, Foreningen for Danmarks  

 Fiskemel- og Fiskeolieindustri, Arbejderbevægelsens Erhvervsråd,  

 Forbrugerrådet og Danmarks Naturfredningsforening.
 § 6. Udvalget for Erhvervsfiskeri rådgiver ministeren  

 for fødevarer, landbrug og fiskeri om planlægning og  

 udarbejdelse af regler om udøvelse af og regulering af det  

 erhvervsmæssige fiskeri samt om fangstkapaciteten, redskabsanvendelse  

 m.v. og om udarbejdelse af regler vedrørende  

 førstegangsomsætningen af fisk.
 Stk. 2. Udvalget består af repræsentation for
Danmarks Fiskeriforening, producentorganisationerne inden for  

 fiskerisektoren, Danmarks Fiskeindustri- og Eksportforening,  

 Konsumfiskeindustriens Arbejdsgiverforening, Foreningen for Danmarks  

 Fiskemel- og Fiskeolieindustri og Arbejderbevægelsens  

 Erhvervsråd.
 Stk. 3. Ved rådgivning om regler vedrørende  

 førstegangsomsætning af fisk tiltrædes udvalget desuden af  

 repræsentation for Foreningen af Fiskeauktionsmestre i Danmark  

 og Landsforeningen af Fiskesorteringer og Samlecentraler i Danmark.
 § 7. Udvalget for Rekreativt fiskeri, Ferskvandsfiskeri og  

 Fiskepleje rådgiver ministeren for fødevarer, landbrug og  

 fiskeri om fastsættelse af regler, der gælder for rekreativt  

 fiskeri og ferskvandsfiskeri samt om fiskepleje.
Stk. 2. Udvalget består af repræsentation for
Danmarks Fiskeriforening, Dansk Kystfiskerforening, Danmarks  

 Sportsfiskerforbund, Ferskvandsfiskeriforeningen for Danmark, Dansk  

 Amatørfiskerforening, Dansk Fritidsfiskerforbund,  

 Amtsrådsforeningen i Danmark, De danske Landboforeninger/Dansk  

 Familielandbrug og Danmarks Naturfredningsforening.
Herudover kan  

 miljø- og energiministeren indstille repræsentation til  

 udvalget.
 Stk. 3. Ved rådgivning om regler om passageforhold for  

 fisk ved dambrug og andre forhold af betydning for dambrugsdrift  

 tiltrædes udvalget af repræsentation for Dansk  

 Dambrugerforening.
 § 8. Ministeren for fødevarer, landbrug og fiskeri kan  

 nedsætte udvalg, der skal rådgive med henblik på  

 udarbejdelse af fiskeriregler for et nærmere afgrænset  

 lokalområde.
Stk. 2. I de i stk. 1 nævnte udvalg deltager  

 repræsentanter for de organisationer, der er repræsenteret i det  

 i § 7 nævnte udvalg, samt efter ministerens nærmere  

 bestemmelse andre organisationer, der som følge af deres medlemskreds  

 har interesse i fiskeriet i lokalområdet.
Herudover deltager  

 repræsentanter for det pågældende amtsråd.
 § 9. Til hver af de rådgivende udvalg udpeger ministeren  

 for fødevarer, landbrug og fiskeri desuden repræsentanter for  

 Ministeriet for Fødevarer, Landbrug og Fiskeri.
Stk. 2. Ministeren fastsætter udvalgenes  

 forretningsorden og udpeger udvalgenes medlemmer, herunder udvalgenes  

 formand.
Udvalgenes medlemmer udpeges efter indstilling fra de i det  

 pågældende udvalg deltagende organisationer.
I forretningsordenen  

 fastlægges antallet af repræsentanter for de enkelte  

 organisationer eller grupper af organisationer.
Stk. 3. Ministeren kan bestemme, at udvalgene udvides med  

 repræsentanter for andre organisationer end de i §§ 5-7  

 nævnte samt med personer med særlig sagkundskab.
Udvidelsen kan  

 ske for en længere periode eller til drøftelse af enkelte  

 spørgsmål.
Ministeren kan herudover nedsætte underudvalg  

 af permanent eller midlertidig karakter.
Kapitel 3 Administration af Det  

 Europæiske Fællesskabs retsakter og af internationale aftaler  

 på fiskeriets område § 10. Ministeren for fødevarer, landbrug og fiskeri kan  

 fastsætte regler eller træffe bestemmelser med henblik på  

 opfyldelse af Det Europæiske Fællesskabs direktiver og  

 beslutninger på fiskeriets område.
Ministeren kan endvidere  

 fastsætte de regler og iværksætte de foranstaltninger, der  

 er nødvendige til opfyldelse af Det Europæiske Fællesskabs  

 forordninger på fiskeriets område.
 Stk. 2. Ministeren kan fastsætte regler eller  

 træffe bestemmelse om fravigelse af reglerne i de i stk. 1  

 nævnte retsakter, i det omfang disse indeholder adgang hertil.
 Stk. 3. Ministeren kan endvidere fastsætte regler, der  

 er nødvendige for opfyldelse af internationale traktater og  

 konventioner vedrørende fiskeriforhold, der er indgået  

 før tiltrædelsen af Det Europæiske Fællesskab, og  

 som fortsat er gældende.
 Stk. 4. For så vidt angår EF-retsakter på  

 fiskeriets område, som hører under andre ministres ressort,  

 udøves beføjelserne efter stk. 1 og 2 af den  

 pågældende minister.
Kapitel 4 Fiskeriformer og  

 fiskeriberettigede A.
Generelle bestemmelser § 11. Selvstændigt erhvervsmæssigt fiskeri i  

 saltvand må kun drives af 1)	erhvervsfiskere med A-status registreret efter § 14,  

 stk. 1, efter regler fastsat i medfør af § 14, stk. 4,  

 eller efter tilladelse i henhold til § 21, stk. 1, 2)	bierhvervsfiskere registreret efter § 17, stk. 1, efter  

 regler fastsat i medfør af § 17, stk. 2 eller 3, eller efter  

 tilladelse i henhold til § 21, stk. 1, 3)	selskaber registreret efter § 16, og 4)	partrederier, som opfylder betingelserne for at kunne eje et  

 fiskerfartøj, jf. § 39, stk. 1.
Stk. 2. Selvstændigt erhvervsmæssigt fiskeri i  

 saltvand må desuden drives 1)	i forbindelse med ålegårdsrettigheder og andre  

 særlige fiskerirettigheder, jf. § 24, og 2)	af visse landbrugere, jf. § 25.
Stk. 3. Rekreativt fiskeri må udøves af 1)	lystfiskere, jf. § 26, og 2)	fritidsfiskere, jf. § 27.
 Stk. 4. For fiskeriretten i ferskvand gælder reglerne i  

 § 28.
 § 12. Kun personer eller selskaber, der er registreret som  

 berettiget til at drive selvstændigt erhvervsmæssigt fiskeri, jf.  

 § 11, stk. 1 og 2, må mod vederlag overdrage fangster fra  

 deres fiskeri.
 Stk. 2. Ministeren for fødevarer, landbrug og fiskeri  

 kan dog under hensyn til dokumenterede erhvervsmæssige forhold  

 tillade, at fangster, som stammer fra ferske vande, overdrages mod  

 vederlag.
 § 13. Fisk må kun omlades efter tilladelse fra  

 ministeren for fødevarer, landbrug og fiskeri.
B.  

 Fiskeriberettigede i saltvand Erhvervsfiskere § 14. Personer er berettiget til at blive registreret som  

 erhvervsfiskere med A-status, når det dokumenteres, at 1)	de har dansk indfødsret eller har haft bopæl her i  

 landet i en uafbrudt periode på mindst 2 år umiddelbart forud for  

 registreringen, 2)	de har været beskæftigede med erhvervsfiskeri i de  

 foregående 12 måneder, jf. stk. 2, og 3)	mindst 60% af deres bruttoindkomst ved personlig virksomhed i de  

 foregående 12 måneder stammer fra erhvervsfiskeri, jf.  

 stk. 3.
Stk. 2. Personer, der er beskæftigede om bord på  

 et dansk indregistreret fiskerfartøj, skal som dokumentation for  

 opfyldelsen af kravet i stk. 1, nr. 2, forudanmeldes hos ministeren for  

 fødevarer, landbrug og fiskeri.
Den pågældende er herefter  

 registreret som erhvervsfisker med B-status.
Ministeren kan fastsætte  

 regler herom, herunder regler om krav til dokumentationen for den  

 forudgående beskæftigelse som nævnt i stk. 1, nr. 2, i  

 tilfælde, hvor beskæftigelsen ikke har fundet sted på dansk  

 indregistreret fiskerfartøj.
 Stk. 3. Ved beregning af bruttoindkomsten ved personlig  

 virksomhed, jf. stk. 1, nr. 3, bortses fra indtægter fra  

 borgerligt ombud og offentligt hverv samt fra folkepension til personer, der  

 før det 67. år var registreret som erhvervsfiskere.  

 Indtægter fra tillidsposter i fiskeriets organisationer og på  

 redningsstationer ligestilles med bruttoindkomst fra erhvervsfiskeri for  

 personer, der tidligere har været beskæftiget med  

 erhvervsmæssigt fiskeri.
 Stk. 4. For personer, der ikke opfylder betingelserne i  

 stk. 1, nr. 1, om dansk indfødsret eller bopæl, men som er  

 omfattet af Det Europæiske Fællesskabs og EØS´s regler om  

 etablering, arbejdskraftens frie bevægelighed og udveksling af  

 tjenesteydelser, fastsætter ministeren regler om betingelserne for  

 registrering og opretholdelse heraf, herunder krav om, at fiskeriaktiviteten  

 udøves i tilknytning til aktiviteter i det danske fiskerierhverv.
 § 15. Personer, der kan dokumentere, at de indenfor de seneste  

 5 år før ansøgningen har opfyldt betingelserne for  

 registrering i medfør af § 14, stk. 1, kan opnå  

 registrering på dette grundlag.
Stk. 2. Registrering efter stk. 1 bortfalder, hvis den  

 pågældende ikke senest 14 måneder efter registreringen  

 overfor ministeren for fødevarer, landbrug og fiskeri dokumenterer, at  

 betingelserne i § 14, stk. 1, nr. 3, har været opfyldt i en  

 periode på 12 måneder efter registreringen.
Bortfalder  

 registreringen, kan den pågældende i 5 år fra  

 registreringen ikke på ny registreres efter stk. 1.
Erhvervsfiskerselskaber § 16. Aktie- og anpartsselskaber kan registreres som  

 berettiget til at drive erhvervsmæssigt fiskeri, når 1)	mindst 2/3 af aktie- eller anpartskapitalen ejes af personer, der er  

 registreret som erhvervsfiskere efter § 14, stk. 1, efter regler  

 fastsat i medfør af § 14, stk. 4, eller efter tilladelse i  

 henhold til § 21, stk. 1, eller 2)	selskabet for 2/3 vedkommende ejes af et eller flere selskaber, hvor  

 hele aktie- eller anpartskapitalen ejes af personer, der er registreret som  

 erhvervsfiskere efter § 14, stk. 1, efter regler fastsat i  

 medfør af § 14, stk. 4, eller efter tilladelse i henhold til  

 § 21, stk. 1.
Stk. 2. Registrering kan kun ske, når vedtægterne  

 indeholder bestemmelser om, at 1)	aktier og anparter, svarende til 2/3 af selskabskapitalen, kun kan  

 udstedes eller overdrages til eje eller pant til personer og selskaber, der  

 er registreret af ministeren for fødevarer, landbrug og fiskeri, som  

 berettiget til at drive erhvervsmæssigt fiskeri efter § 14,  

 stk. 1, efter regler fastsat i medfør af § 14, stk. 4,  

 eller efter tilladelse i henhold til § 21, stk. 1, 2)	2/3 af de udstedte aktier i aktieselskaber noteres med den i nr. 1  

 angivne begrænsning i omsætteligheden, og at  

 anpartshaverfortegnelsen for anpartsselskaber påtegnes denne  

 begrænsning i omsætteligheden, 3)	overdragelse af de noterede aktier og anparter kræver samtykke  

 fra bestyrelsen eller for anpartsselskabers vedkommende af det øverste  

 ledelsesorgan, 4)	de noterede aktier og anparter ved stemmeret eller lignende har en  

 indflydelse, der mindst svarer til kapitalandelen, og 5)	de noterede aktier og anparter skal henføres til en  

 særlig aktie- eller anpartsklasse.
 Stk. 3. Ministeren kan fastsætte regler om, at aktie-  

 eller anpartsselskabets registrering i henhold til stk. 1 og 4  

 bortfalder, hvis anmeldelse af overdragelse af noterede aktier eller anparter  

 ikke er meddelt kontrolmyndigheden senest 30 dage efter overdragelsen.
 Stk. 4. Selskaber, der er registreret med ret til at drive  

 erhvervsmæssigt fiskeri efter den 1. juli 1986, bevarer denne ret, jf.  

 dog § 39, stk. 1 og 2, jf. stk. 4, om disse selskabers  

 muligheder for at opnå tilladelse til, at et fartøj anvendes til  

 erhvervsmæssigt fiskeri.
Bierhvervsfiskere § 17.
1)	var registreret som bierhvervsfiskere ved udgangen af 1983, og  

 registreringen er opretholdt, 2)	er registreret som erhvervsfiskere, bortset fra personer, der er  

 registreret indenfor de sidste 14 måneder i henhold til § 15,  

 stk. 1, eller 3)	har tilladelse efter afgørelse af det i § 19 omtalte  

 nævn til at drive bierhvervsfiskeri i et nærmere angivet  

 område.
 Stk. 2. Ministeren for fødevarer, landbrug og fiskeri  

 kan fastsætte regler om, at der efter ansøgning kan meddeles  

 tilladelse til, at personer, der ikke opfylder betingelserne i stk. 1,  

 kan registreres som bierhvervsfiskere, såfremt de kan dokumentere  

 på anden måde at have erhvervet kendskab til  

 erhvervsmæssigt fiskeri.
 Stk. 3. For personer, der ikke opfylder betingelserne i  

 stk. 1 om dansk indfødsret eller bopæl, men som er omfattet  

 af Det Europæiske Fællesskabs og EØS´s regler om  

 etablering, arbejdskraftens frie bevægelighed og udveksling af  

 tjenesteydelser, fastsætter ministeren regler om betingelserne for  

 registrering og opretholdelse heraf, herunder krav om, at fiskeriaktiviteten  

 udøves i tilknytning til aktiviteter i det danske fiskerierhverv.
 Stk. 4. Bierhvervsfiskere, som er registeret i henhold til  

 stk. 1, nr. 2 og 3, eller i henhold til tilladelse efter stk. 2,  

 skal for at bevare denne ret kunne dokumentere, at mindst 10 % af  

 bruttoindkomsten ved personlig virksomhed i de foregående 12  

 måneder stammer fra fiskeri.
 § 18. Bierhvervsfiskeri må kun drives personligt  

 og uden anvendelse af såvel lønnet som ulønnet  

 medhjælp.
 § 19. Til endelig administrativ afgørelse af  

 ansøgninger om tilladelse til at drive bierhvervsfiskeri, jf.  

 § 17, stk. 1, nr. 3, nedsætter ministeren for  

 fødevarer, landbrug og fiskeri et nævn.
Stk. 2. Nævnet består af to repræsentanter  

 for Ministeriet for Fødevarer, Landbrug og Fiskeri, to  

 repræsentanter for Danmarks Fiskeriforening, samt en repræsentant  

 for Dansk Kystfiskerforening, Landsorganisationen af Danmarks  

 Detailfiskehandlere, Danmarks Sportsfiskerforbund,  

 Ferskvandsfiskeriforeningen for Danmark, Dansk Amatørfiskerforening og  

 Dansk Fritidsfiskerforbund.
Ministeren fastsætter nævnets  

 forretningsorden og udpeger nævnets formand.
Stk. 3. Tilladelse kan gives til personer, der kan dokumentere  

 at have været fritidsfiskere igennem fem år.
Nævnet skal  

 ved sine afgørelser lægge særlig vægt på, om  

 en imødekommelse af ansøgningen vil være af  

 væsentlig betydning for opretholdelsen af fiskeriet i det  

 pågældende lokalområde.
I forbindelse hermed skal der tages  

 hensyn til det erhvervsfiskeri, der allerede foregår i  

 lokalområdet.
Nævnet skal endvidere lægge vægt  

 på, om ansøgeren igennem sit fritidsfiskeri har erhvervet  

 kendskab til den type fiskeri, der ønskes udøvet.
Nævnet  

 kan fastsætte begrænsninger med hensyn til arten og antallet af  

 redskaber, der må benyttes ved bierhvervsfiskeriet.
Fællesbestemmelser for  

 retten til erhvervs- og bierhvervsfiskeri i saltvand § 20. Ministeren for fødevarer, landbrug og fiskeri kan  

 fastsætte nærmere regler om godkendelse og opretholdelse af  

 retten til at drive erhvervs- og bierhvervsfiskeri for personer og selskaber  

 samt dokumentation for, at betingelserne for registreringen og opretholdelsen  

 af denne er opfyldt.
 § 21. Ministeren for fødevarer, landbrug og  

 fiskeri kan, selvom betingelserne i § 14 og § 17 eller i regler  

 fastsat i medfør heraf ikke er opfyldt, meddele tilladelse til, at  

 personer bliver registreret som erhvervs- eller bierhvervsfisker, når  

 særlige sociale eller helbredsmæssige hensyn taler herfor.
 Stk. 2. Ministeren kan fastsætte regler om inddragelse  

 af sagkyndig bistand til brug for afgørelsen af, om der kan  

 opnås tilladelse efter stk. 1.
 § 22. Ministeren for fødevarer, landbrug og  

 fiskeri kan meddele tilladelse til, at personer, der overtager en  

 igangværende fiskeribedrift eller andel heraf ved arv eller overtagelse  

 af uskiftet bo, kan fortsætte fiskeriet, uanset at betingelserne i  

 § 14 og § 17 eller i regler fastsat i medfør heraf ikke er  

 opfyldt.
 § 23. Ministeren for fødevarer, landbrug og fiskeri kan  

 fravige bestemmelserne i § 14 og § 16, når det skønnes  

 af interesse for fiskeriets udvikling.
C.  

 Særlige fiskerirettigheder i  

 saltvand Afløste  

 ålegårdsrettigheder og lignende særlige rettigheder § 24. Fiskeri, der udøves i medfør af  

 afgørelser i henhold til § 13 A og § 13 B i lov nr. 178 af  

 23. juni 1956 om afløsning og statens overtagelse af retten til  

 fiskeri med ålegårde og andre særlige rettigheder til  

 fiskeri i saltvandsområder, kan fortsætte, indtil rettighederne  

 efter deres indhold bortfalder.
Det nærmere indhold af den ret, der  

 tilkommer rettighedshaverne, er fastsat i de enkelte kendelser.
Desuden skal  

 de særlige regler i § 74 overholdes.
Landbrugere § 25. Personer, som i henhold til tidligere gældende  

 lovgivning er registreret hos Ministeriet for Fødevarer, Landbrug og  

 Fiskeri som landbrugere med ret til at drive fiskeri i forbindelse med  

 landbrug, bevarer denne ret.
D.  

 Rekreativt Fiskeri Lystfiskere § 26. Enhver kan udøve lystfiskeri med stang, pilk  

 eller lignende lette håndredskaber, når reglerne i § 54 om  

 lystfiskertegn er overholdt.
Fritidsfiskere § 27. Udover det i § 26 nævnte lystfiskeri kan  

 personer, der ikke er registreret som erhvervs- eller bierhvervsfisker eller  

 som ikke er særligt fiskeriberettiget i henhold til §§ 24-25,  

 udøve fritidsfiskeri.
Ministeren for fødevarer, landbrug og  

 fiskeri kan fastsætte regler om betingelserne for udøvelsen af  

 fritidsfiskeri, herunder om de redskaber der må anvendes ved  

 fritidsfiskeri.
 Stk. 2. Fiskeri i ferske vande, der ikke er lystfiskeri, er  

 omfattet af reglerne om fritidsfiskeri, medmindre ministeren for  

 fødevarer, landbrug og fiskeri under hensyn til dokumenterede  

 erhvervsmæssige forhold tillader, at fangsten kan overdrages mod  

 vederlag, jf. § 12, stk. 2.
E.  

 Fiskeriretten i ferskvand § 28. Retten til at drive fiskeri i ferskvand tilkommer ejeren  

 af den grund, der støder op til fiskevandet, medmindre andre har  

 erhvervet en særlig ret til fiskeri i fiskevandet.
Stk. 2. Retten til at drive fiskeri må ikke overdrages  

 til andre end grundejeren, staten eller kommuner.
Endvidere kan fiskeriretten  

 udlejes, dog højst 25 år ad gangen.
 Stk. 3. Fiskeri i Gudenåen på strækningen  

 mellem Randers Bro og Frisenvold Fiskegård kan udøves af  

 enhver.
 § 29. Den, der har erhvervet ret til fiskeri, har ret til at  

 færdes på bredden langs det pågældende vand i det  

 omfang, det er nødvendigt for at udøve fiskeriet.
 Stk. 2. Den fiskeriberettigede skal på grundejerens  

 anmodning kunne godtgøre sin ret til fiskeri.
 Stk. 3. Den fiskeriberettigede har under udøvelsen af  

 fiskeriet i fornødent omfang ret til midlertidigt at lande sine  

 både og redskaber på den tilstødende ejendom.
 Stk. 4. Grundejerne kan til enhver tid forbyde færdsel i  

 have og på gårdsplads.
 Stk. 5. Såfremt der under udøvelsen af  

 færdsels- og landingsretten forvoldes skade, fastsættes  

 erstatningens størrelse i mangel af enighed mellem parterne af de i  

 henhold til lov om mark- og vejfred udnævnte vurderingsmænd.
Kapitel  

 5 Ophjælpning, beskyttelse og bevaring af fiskebestande § 30. Ministeren for fødevarer, landbrug og fiskeri kan  

 fastsætte regler om 1)	hel eller delvis fredning af nærmere angivne bestande og
vandområder, 2)	tilladte mindstemål på fisk, og 3)	totalt tilladte fangstmængder af nærmere angivne  

 bestande.
§ 31. Med henblik på at sikre fiskepassagen kan  

 ministeren for fødevarer, landbrug og fiskeri fastsætte regler  

 om fredningsbælter, hvor fiskeri eller særlige former for fiskeri  

 helt eller delvist forbydes i og ved 1)	vandløbs udløb i større vandløb og i  

 søer, 2)	vandløbs udmunding i saltvand, 3)	fjordes og andre indvandes udmunding i havet, og 4)	andre steder, hvor forholdene gør fiskepassage  

 vanskelig.
Kapitel  

 6 Fiskeredskaber § 32. Ministeren for fødevarer, landbrug og fiskeri kan  

 fastsætte regler om anvendelse, udformning, maskestørrelse,  

 placering og antal af tilladte fiskeredskaber, mærkning og  

 afmærkning af fiskeredskaber og pæle, herunder regler om  

 opstilling af og afstand imellem disse samt om registrering af pladser for  

 faststående fiskeredskaber.
 Stk. 2. Regler om afmærkning og placering af  

 fiskeredskaber i saltvand fastsættes efter forhandling med  

 forsvarsministeren og erhvervsministeren.
Stk. 3. Ministeren for fødevarer, landbrug og fiskeri  

 kan fastsætte regler om, hvorvidt nye fiskeredskaber og  

 hjælpemidler, hvis konstruktion afviger væsentligt fra hidtil  

 kendte metoder, må benyttes og om anvendelsen af sådanne  

 redskaber.
Ministeren kan endvidere fastsætte regler om måling af  

 maskestørrelser.
Stk. 4. Langs alle kyststrækninger er det hele  

 året forbudt i en afstand af 100 m fra lavvandslinien at anvende  

 nedgarn.
Ministeren kan fastsætte regler om afvigelser i afstanden fra  

 kysten og forbudsperioden.
 § 33. Alle fiskeredskaber skal, i det omfang  

 vejrforholdene tillader det, røgtes regelmæssigt og så  

 ofte, at de fangede fisks levemuligheder ikke unødigt forringes.
 Stk. 2. Ministeren for fødevarer, landbrug og fiskeri  

 kan fastsætte regler om, at fiskeredskaber ikke må røgtes  

 på bestemte tidspunkter af døgnet.
Kapitel  

 7 Regulering af erhvervsmæssigt fiskeri i saltvand A.  

 Reguleringsmæssige foranstaltninger § 34. Ministeren for fødevarer, landbrug og fiskeri kan  

 fastsætte regler om den erhvervsmæssige udnyttelse af  

 ressourcerne, herunder om 1)	opdeling af de disponible fangstmængder tidsmæssigt og  

 på farvande, 2)	hel eller delvis standsning af fiskeri efter og landing af  

 nærmere specificerede arter eller nærmere vilkår herfor,  

 når fangstniveauet for det pågældende fiskeri i forhold til  

 de disponible fangstmængder tilsiger det, 3)	fordeling af de disponible fangstmængder med nærmere  

 fastsatte kvoter for grupper af fartøjer, for enkelte  

 fiskerfartøjer eller for redskabstyper, 4)	fordeling af de disponible fangstmængder med henblik på  

 deres anvendelse, herunder til henholdsvis konsum- og  

 industriformål, 5)	den maksimale fisketid, antallet af landinger og de tilladte  

 fangstmængder pr. landing, og 6)	særlige kvoter inden for de disponible fangstmængder til  

 dækning af bifangster.
 Stk. 2. Ved fastsættelse af regler som nævnt i  

 stk. 1 lægges der udover hensynet til ressourcernes bevaring og  

 reproduktion særlig vægt på ressourcernes rationelle,  

 herunder sæsonmæssigt bedste, udnyttelse, forholdet mellem de  

 disponible ressourcer og fangstkapaciteten i fiskeriet samt økonomiske  

 og beskæftigelsesmæssige hensyn inden for fiskerierhvervet,  

 forarbejdningsindustrien og andre dertil knyttede erhverv både for  

 landet som helhed og enkelte egne af landet.
§ 35. Regler efter § 34 kan udstedes for et år  

 eller for en flerårig periode.
De udstedte regler kan ændres  

 på baggrund af fiskeriets udvikling, jf. § 34, stk. 2.
B.  

 Fiskeritilladelser (licens) § 36. Ministeren for fødevarer, landbrug og fiskeri kan  

 gøre erhvervsmæssigt fiskeri på fiskeressourcer,  

 som er til rådighed for danske fiskere, afhængig af en tilladelse  

 (licens).
 Stk. 2. Tilladelsen kan gøres tidsbegrænset og  

 betinget af overholdelse af nærmere angivne vilkår.
 Stk. 3. Ministeren fastsætter de nærmere regler  

 for udstedelse af tilladelser.
 § 37. En tilladelse i henhold til § 36, stk. 1, kan  

 ikke overdrages uden godkendelse fra ministeren for fødevarer,  

 landbrug og fiskeri.
 Stk. 2. Ministeren kan tilbagekalde en tilladelse, hvis  

 indehaveren har gjort sig skyldig i grov eller gentagen overtrædelse af  

 de i tilladelsen foreskrevne vilkår.
 Stk. 3. I forbindelse med tilbagekaldelse af en tilladelse kan  

 det meddeles indehaveren, at denne ikke kan få udstedt tilladelse i en  

 periode på indtil fem år.
 Stk. 4. En afgørelse i henhold til stk. 2 og 3  

 skal indeholde oplysning om adgangen til at begære  

 domstolsprøvelse og om fristen herfor.
Stk. 5. En afgørelse efter stk. 2 og 3 kan af  

 tilladelsens indehaver forlanges indbragt for domstolene.
Anmodning herom  

 skal fremsættes over for ministeren inden fire uger efter, at  

 tilbagekaldelsen er meddelt indehaveren.
Ministeren anlægger sag mod  

 indehaveren i den borgerlige retsplejes former.
Anmodning om sagsanlæg  

 har ikke opsættende virkning.
Kapitel  

 8 Regler  

 om fartøjer ved erhvervsmæssigt  

 fiskeri i saltvand § 38. Det er ikke tilladt at anvende et  

 fartøj til erhvervsmæssigt fiskeri i saltvand, hvis  

 fartøjet ikke er registreret med tilladelse hertil i Ministeriet for  

 Fødevarer, Landbrug og Fiskeri, og det samtidigt er registreret i  

 Erhvervsministeriet.
Stk. 2. Ministeren for fødevarer, landbrug og fiskeri  

 kan med henblik på tilpasning af fiskerflådens kapacitet til de  

 fiskerimuligheder, der er til rådighed, fastsætte regler om  

 udstedelse og opretholdelse af tilladelserne og de vilkår, der knytter  

 sig hertil samt om registreringen i Ministeriet for Fødevarer,  

 Landbrug og Fiskeri´s fartøjsregister.
Ministeren kan herunder  

 fastsætte, at tilladelse og registrering kan bortfalde, hvis  

 betingelserne for udstedelse af tilladelsen og registrering ikke  

 længere er opfyldt.
 Stk. 3. Ministeren fastsætter regler om, at udstedelse  

 og opretholdelse af tilladelse i henhold til stk. 2 er betinget af, at  

 fiskeriet drives således, at der er reel forbindelse til dansk  

 fiskerihavn.
 Stk. 4. Ministeren kan endvidere fastsætte regler,  

 hvorefter fartøjsombygning, der øger fangstkapaciteten,  

 gøres betinget af en særlig tilladelse.
 § 39. Tilladelse, som udstedes efter regler, der er fastsat i  

 medfør af § 38, stk. 2, kan kun udstedes for  

 fartøjer, der for 2/3 vedkommende ejes af personer, der er registreret  

 som berettigede til at drive erhvervs- eller bierhvervsfiskeri i  

 medfør af § 14 eller § 17 eller efter regler fastsat i  

 medfør heraf eller i henhold til tilladelse efter § 21,  

 stk. 1. Tilladelse kan endvidere udstedes til selskaber, der er  

 godkendt i medfør af § 16, stk. 1 og 2.
 Stk. 2. Hvis et fartøj skifter ejer, bortfalder  

 tilladelsen til at anvende fartøjet til erhvervsmæssigt fiskeri,  

 hvis de nye ejere ikke opfylder betingelserne i stk. 1. Tilladelse  

 bortfalder endvidere, hvis de personer eller selskaber, der ejer  

 fartøjet, ikke længere opfylder betingelserne i stk. 1.
Stk. 3. Ministeren for fødevarer, landbrug og fiskeri  

 kan meddele undtagelse fra stk. 1 og 2 for en nærmere  

 afgrænset periode, hvis et fartøj overtages som led i  

 gældsfyldestgørelse eller i forbindelse med erhvervsmæssig  

 handel med fartøjer.
Ministeren kan endvidere meddele undtagelse, hvis  

 ejerskiftet sker ved arv eller overtagelse af uskiftet bo.
Stk. 4. Ministeren kan meddele undtagelse fra stk. 1 og  

 stk. 2 så det tillades et selskab i henhold til § 16,  

 stk. 4, at erhverve et fartøj til erstatning for et forlist  

 fartøj.
Det nyerhvervede fartøj må højst have  

 samme fangstkapacitet som det forliste.
 Stk. 5. Ministeren kan fastsætte regler om, at  

 tilladelsen til at anvende fartøjet til erhvervsmæssigt fiskeri  

 bortfalder, hvis anmeldelse om ejerskifte ikke er modtaget i Ministeriet for  

 Fødevarer, Landbrug og Fiskeri senest 30 dage efter ejerskiftet.
Kapitel  

 9 Regulering af det rekreative fiskeri § 40. Ministeren for fødevarer, landbrug og  

 fiskeri skal ved fastsættelse af regler om udøvelse af lyst- og  

 fritidsfiskeri lægge vægt på, at lyst- og fritidsfiskeriet  

 udøves på en sådan måde, at der tages hensyn til  

 beskyttelse af bestandene og planer for fiskeplejen, jf. § 62.
Kapitel  

 10 Særlige regler for ferskvand A.  

 Særlige gyldigsregler for  

 ferskvandsområder § 41. For oversvømmede arealer og kunstigt frembragte  

 ferske vande, der ikke indgår som et led i eller træder i stedet  

 for dele af et naturligt vandløbssystem eller har afløb til  

 saltvand, gælder alene §§ 30, 32, 109, 117-123 og 130-134.
 Stk. 2. Ministeren for fødevarer, landbrug og fiskeri  

 kan dog fastsætte regler om, at lovens øvrige bestemmelser  

 også skal gælde for de i stk. 1 nævnte områder,  

 hvis dette er påkrævet af hensyn til sikring af bestanden af fisk  

 eller i øvrigt har fiskerimæssig betydning.
 § 42. Bortset fra fødekanaler gælder §§ 32,  

 33, 48 og 63-65 ikke for den del af et kunstigt anlagt og lovligt  

 bestående dambrug, der er behørigt afgitret mod andre vande.
Stk. 2. §§ 32-33, 48, 50-52 og 63-65 gælder ikke  

 for vande, der kun har én ejer eller ejes af det offentlige, selskaber  

 eller lignende, og som ikke har afløb til sø, å eller  

 strand, eller hvis afløb er af en sådan beskaffenhed, at fisk  

 ikke kan passere det.
Ministeren for fødevarer, landbrug og fiskeri  

 kan dog fastsætte regler om, at de i 1. pkt. nævnte  

 bestemmelser skal finde anvendelse.
B.
Fiskepassage ved  

 spærringer og bortledning af vand m.v. i ferskvand § 43. Vandløbsmyndigheden efter lov om vandløb  

 kan pålægge ejeren af stemmeværk, styrt, mølle,  

 engvandingsanlæg, industrielle anlæg eller lignende anlæg  

 at etablere og vedligeholde fiskepassage ved anlægget samt  

 fastsætte vilkår for indretning og drift af fiskepassagen.  

 Bestemmelsen i 1. pkt. finder tilsvarende anvendelse for ejeren af en ved  

 anlæg installeret turbine.
Reglerne om påbud, klage og straf i  

 lov om vandløb finder tilsvarende anvendelse ved  

 vandløbsmyndighedens afgørelse efter 1. og 2. pkt.
Stk. 2. Er de i stk. 1 nævnte anlæg anlagt  

 eller en turbine installeret efter den 19. juli 1898, afholdes omkostningerne  

 til etablering og vedligeholdelse af fiskepassagen af ejeren.
Det samme  

 gælder, hvis anlægget er anlagt eller turbinen installeret  

 før den 19. juli 1898, men der efter dette tidspunkt er foretaget  

 eller foretages ændringer i anlæggets eller turbinens indretning  

 eller benyttelse.
 Stk. 3. Det kan ikke pålægges vedkommende ejer at  

 etablere fiskepassage, hvis omkostningerne og ulemperne ved etableringen ikke  

 står i rimeligt forhold til det tilsigtede formål.
 § 44. Ejeren af de i § 43 nævnte anlæg skal  

 på egen bekostning anbringe og vedligeholde et eller flere ålepas  

 ved anlægget.
 Stk. 2. Ministeren for fødevarer, landbrug og fiskeri  

 kan fastsætte regler om indretning, opsætning og vedligeholdelse  

 af ålepas samt regler om, i hvilken periode ålepas skal  

 fungere.
 § 45. Ministeren for fødevarer, landbrug og fiskeri kan  

 fastsætte regler om, at ejeren af de i § 43 nævnte  

 anlæg på egen bekostning skal anbringe og vedligeholde en  

 passagemulighed for udvandrende fisk ved anlægget, samt regler om  

 udformning og drift af passagen.
 § 46. Ministeren for fødevarer, landbrug og fiskeri kan  

 fastsætte regler om, at der ved de i § 43 nævnte  

 anlæg, der drives ved turbiner, skal være anbragt et gitter,  

 så alt vandet til og fra turbinen passerer gitteret.
 § 47. Forsynes et dambrug med vand fra et vandløb, skal  

 der i ethvert indløb og ethvert udløb anbringes gitter eller  

 lignende.
 § 48. I forbindelse med tilladelse i medfør af lov om  

 vandforsyning til bortledning af vand til engvanding m.v. kan amtsrådet  

 kræve gitter anbragt for at forhindre fiskepassage.
 § 49. Ministeren for fødevarer, landbrug og fiskeri kan  

 fastsætte regler om anbringelse, udformning og godkendelse af det i  

 §§ 46 og 47 nævnte gitter.
C.
Spærrende  

 fangstindretninger i ferskvand § 50. Spærrende fangstindretninger og andre typer  

 spærrende fiskeredskaber af enhver art må ikke anvendes i  

 ferskvand, medmindre de inden den 1. januar 1995 var anmeldt og registreret i  

 Landbrugs- og Fiskeriministeriet.
 Stk. 2. Ministeren for fødevarer, landbrug og  

 fiskeri kan fastsætte regler om anvendelse af spærrende  

 fangstindretninger, der ikke opfylder regler fastsat i medfør af  

 § 32, stk. 1, men som er lovligt etableret og opretholdt i henhold til  

 stk. 1.
 § 51. Udøves der efter § 50 fiskeri med  

 spærrende fangstindretninger, kan de fiskeriberettigede, der har  

 fiskeret i hele fiskevandets længde, overfor den pågældende  

 rejse krav om, at dette fiskeri ophører imod fuld erstatning.
 Stk. 2. Ministeren for fødevarer, landbrug og fiskeri  

 afgrænser fiskevandets længde og træffer beslutning om,  

 hvorvidt anmodningen skal imødekommes under hensyn til, om  

 ophør af fiskeriet vil fremme vandrefiskenes muligheder  

 væsentligt for at udnytte gyde- og opvækstpladser i hele  

 vandløbssystemet eller en betydelig del heraf.
 Stk. 3. Fiskeriberettiget efter stk. 1 er grundejere  

 eller lejere af fiskeriretten, der kan dokumentere, at deres lejeret varer  

 mindst 10 år efter, at kravet er rejst.
 § 52. I mangel af enighed mellem indehaveren af retten til at  

 anvende den spærrende fangstindretning og de fiskeriberettigede kan  

 spørgsmålet om erstatning forlanges afgjort af en  

 landvæsenskommission med klageret til en  

 overlandsvæsenskommission, jf. lov om landvæsensretter.
D.
Midtstrømslinien § 53.
 Stk. 2. Ministeren for fødevarer, landbrug og fiskeri  

 eller en fiskeriberettiget i det pågældende vandområde kan  

 anmode vandløbsmyndigheden om at træffe afgørelse efter  

 stk. 1.
 Stk. 3. Vandløbsmyndighedens afgørelse kan ikke  

 indbringes for anden administrativ myndighed.
Kapitel 11 Lystfiskertegn og  

 Fritidsfiskertegn § 54. Alle mellem 18 og 67 år, der udøver  

 lystfiskeri, jf. § 26, skal have gyldigt lystfiskertegn.
 Stk. 2. Alle, der udøver fritidsfiskeri, jf. § 27,  

 skal have gyldigt fritidsfiskertegn.
 Stk. 3. Personer, der har gyldigt fritidsfiskertegn, kan  

 udøve lystfiskeri uden at have lystfiskertegn.
 § 55. Uanset § 54 kræves der ikke lystfiskertegn og  

 fritidsfiskertegn ved fiskeri i vande, der ejes af enkeltpersoner, det  

 offentlige, selskaber eller lignende, og som ikke har afløb til  

 sø, å eller strand, eller hvis afløb er af en sådan  

 beskaffenhed, at fisk ikke passerer det.
 Stk. 2. I ferskvand er grundejeren og dennes hustand undtaget  

 fra kravet om lystfiskertegn og fritidsfiskertegn, når fiskeriet  

 udøves i det fiskevand, der støder op til grunden.
 Stk. 3. I saltvand er grundejeren og dennes husstand undtaget  

 fra kravet om lystfiskertegn, når fiskeriet finder sted under ophold  

 på den strandbred, der er omfattet af grunden.
§ 56. Der kan erhverves lystfiskertegn med en  

 gyldighedsperiode på 1)	12 måneder, 2)	1 uge, eller 3)	1 dag.
 Stk. 2. Gyldighedsperioden for fritidsfiskertegnet er 12  

 måneder.
 Stk. 3. Prisen for lystfiskertegnet for 12 måneder er  

 100 kr., for 1 uge 75 kr. og for 1 dag 25 kr.
 Stk. 4. Prisen for fritidsfiskertegnet er 250 kr.
 § 57. Ministeren for fødevarer, landbrug og fiskeri kan  

 ændre prisen for lystfiskertegnet og fritidsfiskertegnet under hensyn  

 til de med ordningen forbundne administrationsudgifter.
§ 58. Bevis for betalt lystfiskertegn og  

 fritidsfiskertegn og legitimation skal medbringes under fiskeri.
Beviset for  

 betaling er personligt og må ikke overdrages til andre.
 § 59. Ministeren for fødevarer, landbrug og  

 fiskeri fastsætter nærmere regler for indbetalingen af  

 beløb for lystfiskertegn og fritidsfiskertegn, herunder om kravene til  

 bevis for indbetalingen og administrationen af ordningen i øvrigt.
 § 60. Personer, der udøver lystfiskeri eller  

 fritidsfiskeri, og som ikke efterkommer kontrolmyndighedens krav om at  

 forevise bevis for indbetaling og legitimation, skal senest 14 dage efter  

 påkrav indbetale et beløb, der for lystfiskere svarer til fire  

 gange prisen på et lystfiskertegn for 12 måneder og for  

 fritidsfiskere et beløb, der svarer til fire gange prisen på et  

 fritidsfiskertegn.
Stk. 2. Hvis gyldigt lyst- eller fritidsfiskertegn allerede  

 var betalt, da fiskeriet fandt sted, og bevis herfor forevises sammen med  

 legitimation overfor Ministeriet for Fødevarer, Landbrug og Fiskeri  

 senest 14 dage efter påkrav, skal der for lystfiskere indbetales et  

 beløb, der svarer til halvdelen af prisen på et lystfiskertegn  

 for 12 måneder.
For fritidsfiskere skal der indbetales et beløb,  

 der svarer til halvdelen af prisen på et fritidsfiskertegn.
§ 61. Midlerne fra lystfiskertegn og fritidsfiskertegn  

 anvendes til 1)	fiskepleje, herunder til udsætning af yngel og  

 sættefisk samt foranstaltninger og forskning, der i  

 øvrigt har betydning for reproduktion, vækst m.v. af  

 fiskebestandene, og 2)	administration og information om fiskeplejen og om lystfisker- og  

 fritidsfiskertegnsordningerne.
 Stk. 2. Midlerne kan desuden anvendes til kontrol med  

 overholdelsen af reglerne for lyst- og fritidsfiskertegn.
Kapitel 12 Fiskepleje og udsætninger  

 m.v.
A.
Fiskepleje § 62. Ministeren for fødevarer, landbrug og  

 fiskeri udarbejder for en periode af ét eller flere år en plan  

 for fiskeplejen og anvendelse af indtægterne fra lystfisker- og  

 fritidsfiskertegnet.
Ministeren skal tilstræbe, at den samlede  

 fiskeplejeindsats tilgodeser alle vandområder og et bredt udsnit af  

 fiskearter.
B.
Udsætninger  

 m.v.
§ 63. Udsætning eller omplantning af fisk samt  

 æg og yngel heraf er ikke tilladt, medmindre 1)	den foretages i overensstemmelse med en plan, der er udarbejdet  

 eller godkendt af ministeren for fødevarer, landbrug og  

 fiskeri, 2)	ministerens særlige tilladelse foreligger, eller 3)	der er afsagt kendelse herom af en landvæsensret.
 Stk. 2. Ministeren kan fastsætte regler om  

 udsætning og opfiskning af fisk, yngel og æg til  

 udsætning.
 § 64. Ministeren for fødevarer, landbrug og fiskeri kan  

 fastsætte regler om, at selskaber, foreninger og personer kan  

 autoriseres til at foretage udsætninger og andre aktiviteter med  

 henblik på varetagelse af fiskeplejen.
 Stk. 2. De autoriserede har ret til mod forevisning af  

 behørig legitimation at færdes over de jorder og private veje,  

 som støder op til de vande, hvori udsætning skal finde sted.
 § 65. Ministeren for fødevarer, landbrug og fiskeri kan  

 under hensyn til udsætninger træffe særlige bestemmelser  

 for fiskeriets udøvelse, herunder udstede helt eller delvist forbud  

 mod fiskeri for en nærmere angiven periode.
Kapitel 13 Havbrug § 66. Opdræt af fisk på dansk  

 fiskeriterritorium må kun finde sted efter tilladelse fra  

 ministeren for fødevarer, landbrug og fiskeri.
Stk. 2. En ansøgning om tilladelse efter loven  

 gælder samtidig som ansøgning om tilladelse efter anden  

 lovgivning.
Ministeren fastsætter vilkår, herunder eventuelle  

 krav om tidsbegrænsning som skal gælde for tilladelsen, samt  

 meddeler vilkår i henhold til anden lovgivning, fastlagt af vedkommende  

 myndighed.
 § 67. Ministeren for fødevarer, landbrug og fiskeri kan  

 fastsætte regler om udstedelse af tilladelser til etablering og drift  

 af havbrug.
 § 68. Der kan ikke meddeles tilladelse til etablering af nye  

 havbrug i fjordområder.
 Stk. 2. Ministeren for fødevarer, landbrug og fiskeri  

 kan udstede regler om, at havbrug ikke må etableres i en vis afstand  

 fra fiskeredskaber.
 § 69. Der må ikke lægges hindringer i vejen for  

 lovlig havbrugsdrift.
 § 70. Ministeren for fødevarer, landbrug og fiskeri kan  

 udstede regler om helt eller delvis forbud mod fiskeri på havbrugets  

 område og i en nærmere angiven afstand fra havbrug.
 Stk. 2. Ministeren kan tillade havbrugeren at fange  

 undslupne fisk fra havbruget med nærmere angivne fiskeredskaber.
Kapitel 14 Indbyrdes ordensregler mellem  

 fiskere A.
Afstandsregler m.v.
 § 71. Ministeren for fødevarer, landbrug og fiskeri kan  

 med henblik på at undgå gener for andet fiskeri fastsætte  

 regler for fiskeriets udøvelse eller andre ordensregler for fiskeriet,  

 herunder om pligt til at træffe særlige foranstaltninger,  

 så fiskeredskaber m.v. ikke er til gene for andre.
 § 72. Den, der har påbegyndt opstilling af lovlige  

 redskaber, har fortrinsret frem for andre fiskere, og der må ikke  

 lægges hindringer i vejen for denne, sålænge opstilling af  

 redskaber varer eller fiskeriet udøves.
B.
Fortrinsrettigheder i  

 saltvand § 73. Ministeren for fødevarer, landbrug og fiskeri kan  

 fastsætte regler om, at personer eller selskaber, der er berettigede  

 til at drive erhvervsmæssigt fiskeri i medfør af § 11,  

 stk. 1, nr. 1, 3, og 4, kan erhverve og bevare fortrinsret til at fiske  

 på bestemte pladser i op til 6 år med nærmere angivne typer  

 af faststående fiskeredskaber.
 Stk. 2. Ministeren kan herunder fastsætte regler om  

 registrering af fortrinsrettighederne og om, at tildelingen af rettighederne  

 foretages ved lodtrækning mellem flere erhvervsfiskere eller  

 erhvervsfiskerselskaber.
 Stk. 3. Ministeren kan fastsætte regler om, at en  

 fortrinsret bevares for personer, der arver eller sidder i uskiftet bo efter  

 indehaveren af en fortrinsret.
 § 74. Fiskeri må ikke udøves på en  

 sådan måde, at der sker indgreb i de i § 24 nævnte  

 afløste ålegårds- og andre særlige rettigheder.  

 Beskyttelsen af rettigheden gælder, medens fangstredskaberne er udsat  

 og ikke længere end til den 30. november i det pågældende  

 år.
Stk. 2. Det er en betingelse for fortsat udøvelse af  

 den i stk. 1 nævnte rettighed, at 1)	redskabets yderste hovedpæl og en af redskabets inderste  

 pæle, der sammen med hovedpælen angiver redskabets retning,  

 udsættes inden den 1. august i det pågældende år, 2)	rad og garn i fiskedygtig stand udsættes inden den 10.  

 september i det pågældende år, og 3)	den indtagne redskabsplads med nøjagtig angivelse af pladsens  

 beliggenhed inden den 1. august i det pågældende år er  

 anmeldt til Ministeriet for Fødevarer, Landbrug og Fiskeri.
 Stk. 3. Hovedpælen skal være afmærket og  

 mærket i overensstemmelse med de i medfør af § 32,  

 stk. 1, fastsatte regler.
 Stk. 4. Fiskere, der vil sætte deres redskaber ved eller  

 ud for rettighedshaverens afmærkede eller indtagne fiskeplads, skal  

 inden den 1. september i det pågældende år tydeligt  

 afmærke stedet, hvor de vil anbringe deres fiskeredskaber.
C.
Erstatning § 75. Forvoldes der under fiskeri skade på lovligt  

 udsatte og forsvarligt afmærkede fiskeredskaber eller havbrug, uden at  

 forholdet er omfattet af § 83, skal skaden erstattes af den, der  

 udøver fiskeriet eller lader det udøve, medmindre skadevolderen  

 godtgør, at skaden ikke kunne være afværget ved  

 sædvanlig agtpågivenhed.
Kapitel 15 Fiskeriets forhold overfor andre  

 aktiviteter A.
Bestemmelser til beskyttelse af  

 fiskeriet Generel bestemmelse § 76. Der må ikke lægges hindringer i vejen for  

 lovligt udøvet fiskeri.
Foranstaltninger m.v. i  

 saltvandsområder § 77. Foranstaltninger eller indgreb, der kan forårsage  

 ulemper eller hindre fiskeriet i saltvandsområder, gøre  

 bundforholdene uegnet til fiskeri eller i øvrigt påvirke fauna  

 og flora på fiskeriterritoriet, må kun foretages efter  

 tilladelse.
 Stk. 2. Hvis foranstaltninger eller indgreb på  

 fiskeriterritoriet, jf. stk. 1, ikke kræver tilladelse fra anden  

 myndighed i medfør af lovgivningen eller statens højhedsret  

 over søterritoriet, må foranstaltningerne kun foretages efter  

 tilladelse fra ministeren for fødevarer, landbrug og fiskeri.
 Stk. 3. I tilfælde, hvor tilladelse udstedes af anden  

 myndighed, sker dette efter forhandling med ministeren for fødevarer,  

 landbrug og fiskeri.
§ 78. Der kan kun udstedes tilladelse til foranstaltninger  

 eller indgreb, der kan få den i § 77, stk. 1, nævnte  

 virkning, når 1)	der er taget endelig stilling til spørgsmålet om  

 erstatning i forhold til de erhvervsfiskere, der normalt udøver  

 erhvervsmæssigt fiskeri på stedet, og hvis indtjening vil blive  

 berørt af foranstaltningen eller indgrebet, 2)	der er indledt forhandlinger om eventuel erstatning mellem den, der  

 gennemfører foranstaltningen eller indgrebet, og de erhvervsfiskere,  

 der normalt udøver erhvervsmæssigt fiskeri på stedet, og  

 hvis indtjening vil blive berørt af foranstaltningen eller indgrebet,  

 eller 3)	spørgsmålet om eventuel erstatning til de  

 berørte erhvervsfiskere er blevet henvist til afgørelse ved et  

 nævn, jf. §§ 79-80.
 Stk. 2. Ved tilladelse til råstofindvinding i henhold  

 til lov om råstoffer gælder stk. 1 kun, når  

 tilladelsen vedrører råstofindvinding til brug for store  

 enkeltstående anlægsarbejder, og tilladelsen udstedes til  

 bygherren.
§ 79. Ministeren for fødevarer, landbrug og fiskeri  

 eller anden tilladelsesudstedende minister, jf. § 77, stk. 2, skal  

 efter anmodning fra de berørte fiskere eller den, der  

 gennemfører foranstaltningen eller indgrebet, henvise  

 spørgsmål om eventuel erstatning til endelig administrativ  

 afgørelse ved et nævn.
Anmodningen kan fremsættes  

 både før og efter udstedelse af tilladelse i henhold til  

 § 77, stk. 1. Den pågældende minister sørger  

 herefter for nedsættelse af et nævn, jf. § 80.
 Stk. 2. Den minister, der nedsætter nævnet, kan  

 kræve, at den part, der anmoder om, at nævnet nedsættes,  

 stiller sikkerhed for sagsomkostningerne.
 § 80. Det i § 79 omhandlede nævn består af  

 tre medlemmer.
Stk. 2. Ministeren for fødevarer, landbrug og fiskeri  

 udpeger to medlemmer.
Hvis tilladelse i henhold til § 77 udstedes  

 af anden myndighed, udpeges dog det ene medlem af den ansvarlige minister.
De  

 to medlemmer udpeger i enighed et tredje medlem, der er formand for  

 nævnet.
Hvis der ikke opnås enighed om valg af formand, udpeges  

 formanden af præsidenten for vedkommende landsret.
 Stk. 3. Nævnet bestemmer selv procedureformen og kan til  

 vejledning tilkalde sagkyndige skønsmænd, som har særligt  

 kendskab til det fiskeri, der berøres af den pågældende  

 foranstaltning.
 Stk. 4. Nævnet afgør endeligt, hvem der skal  

 betale sagens omkostninger og størrelsen heraf.
 Stk. 5. Eventuel fastsat erstatning betales inden 15 dage  

 efter, at afgørelsen er forkyndt for den erstatningspligtige,  

 medmindre andet bestemmes af nævnet.
 Stk. 6. Efterkommelse af nævnets afgørelse er et  

 vilkår for den pågældende tilladelses meddelelse eller  

 opretholdelse.
 Stk. 7. Erstatningen kan helt eller delvis tillægges den  

 lokale fiskeriforening til anvendelse efter foreningens nærmere  

 bestemmelser til dækning af opstået tab.
Foranstaltninger i  

 ferskvandsområder § 81. Forinden der for ferskvandsområder af myndigheder  

 udstedes tilladelse eller træffes afgørelse vedrørende  

 ændring af opstemninger, industrielle anlæg og turbiner i  

 vandløb, eller der udstedes tilladelse eller træffes  

 foranstaltninger, der i øvrigt kan have betydning for fiskepassage,  

 fiskeri og fiskefauna, skal planerne forelægges for ministeren for  

 fødevarer, landbrug og fiskeri.
B.
Forholdet til sejlads og  

 skibsfart § 82. Ministeren for fødevarer, landbrug og fiskeri kan  

 fastsætte regler, der sikrer, at fiskeri ikke hindrer eller  

 vanskeliggør en sikker sejlads, herunder fastsætte regler om  

 afmærkning, anbringelse og fjernelse af redskaber, pæle m.v.,  

 samt om, hvorledes omkostningerne til fjernelse af pæle placeret i  

 strid med reglerne skal afholdes.
 Stk. 2. Regler udstedt i medfør af stk. 1, der  

 gælder i saltvand, fastsættes efter forhandling med  

 erhvervsministeren og forsvarsministeren.
 § 83. Forvolder et fartøj skade på lovligt  

 udsatte og forsvarligt afmærkede redskaber, er rederen forpligtet til  

 at erstatte skaden, medmindre det godtgøres, at skaden ikke kunne  

 være afværget ved sædvanlig agtpågivenhed.
C.
Rettigheder i forhold til  

 kystejere i saltvandsområder § 84. En eller flere erhvervs- eller bierhvervsfiskere kan  

 forlange nedsat et nævn til afgørelse af, om en grundejer skal  

 acceptere, at en nærmere afgrænset plads på stranden eller  

 nærmest tilgængelige sted kan anvendes til 1)	ophaling af både, 2)	oplægning og klargøring af redskaber, og 3)	tørreplads for redskaber med nødvendige  

 garnhuse.
Stk. 2. I forbindelse med afgørelse efter stk. 1  

 tager nævnet endvidere stilling til den erstatning, der skal betales af  

 fiskeren eller fiskerne til grundejeren for anvendelse af grunden.
Afgørelse om erstatningens størrelse træffes for fem  

 år ad gangen.
Erstatningen betales årligt forud, før  

 pladsen tages i brug.
Stk. 3. Nævnet nedsættes og tre  

 nævnsmedlemmer udpeges af vedkommende byret.
Et af medlemmerne udpeges  

 under hensyn til sin sagkundskab om fiskeri.
Nævnet træffer  

 endelig administrativ afgørelse.
 Stk. 4. Ved afgørelsen af, om pladsen må  

 benyttes, vurderes, om det er nødvendigt for udøvelsen af et  

 rentabelt fiskeri, at anmodningen imødekommes, sammenholdt med den  

 gene, det vil betyde for ejeren, at der gives adgang til at benytte  

 pladsen.
Stk. 5. Nævnet tager stilling til hvem af parterne, der  

 skal betale sagens omkostninger og størrelsen heraf.
Omkostningerne  

 skal betales inden 15 dage efter, at afgørelsen er forkyndt.
 Stk. 6. Det i stk. 1 nævnte spørgsmål  

 kan af fiskere eller af grundejeren tidligst igen indbringes for et  

 nævn 5 år efter afgørelsen.
D.
Erstatningsregler i  

 ferskvandsområder § 85. Den, som uberettiget har fisket i et fiskevand eller i  

 områder, hvor en anden er berettiget enten til hele fiskeriet eller til  

 fiskeri efter den pågældende art i ferskvand, skal erstatte den  

 fiskeriberettigede tabet.
Stk. 2. Den, som overtræder forbud i loven eller anden  

 lovgivning samt regler fastsat i medfør heraf, skal erstatte den  

 fiskeriberettigede og det offentlige den skade, der herved måtte  

 være forvoldt.
Det samme gælder ved overtrædelse af  

 regulativer, afgørelser, kendelser, overenskomster m.v., indgået  

 i henhold til loven eller tidligere love, jf. §§ 139-140.
 Stk. 3. Krav om erstatning til det offentlige kan  

 fremsættes af ministeren for fødevarer, landbrug og fiskeri, det  

 berørte amtsråd samt Danmarks Sportsfiskerforbund,  

 Ferskvandsfiskeriforeningen for Danmark og Danmarks Fiskeriforening.
Kapitel 16 Førstegangsomsætning af fisk A.
Bevilling til  

 førstegangsomsætning og til afholdelse af offentlig  

 fiskeauktion § 86. Kun personer, virksomheder og selskaber, som har en  

 bevilling hertil udstedt af ministeren for fødevarer, landbrug og  

 fiskeri, må drive selvstændig virksomhed med  

 førstegangsomsætning af fisk, hvorved forstås  

 omsætning m.v., jf. § 3, nr. 4, af fisk i første  

 omsætningsled ved 1)	offentlig fiskeauktion, 2)	modtagelse eller køb af fisk uden om offentlig  

 fiskeauktion, 3)	modtagelse af fisk i kommission som agent eller lignende, 4)	samlecentral og fiskesortering, 5)	andre former for modtagelse og opbevaring af fisk, og 6)	import af fisk.
 Stk. 2. Bevillingspligten efter stk. 1 kan for samme  

 parti fisk omfatte flere personer og virksomheder.
Stk. 3. Personer og virksomheder, som transporterer fisk efter  

 landing, er ikke omfattet af kravet om bevilling til  

 førstegangsomsætning af fisk.
Ministeren kan dog af  

 kontrolhensyn fastsætte regler og udstede påbud om, at  

 sådanne transportører skal have bevilling.
 Stk. 4. Ministeren kan bestemme, at reglerne for  

 førstegangsomsætning af fisk også skal omfatte  

 afsætning af egen fangst eller opdræt direkte til forbruger, til  

 eksport eller samhandel.
 Stk. 5. Ministeren kan fastsætte regler, hvorefter  

 nærmere angivne fisk, herunder importerede fisk, undtages fra reglerne  

 i dette kapitel.
 § 87. Det er ikke tilladt at sælge eller levere fisk til  

 bevillingspligtige personer, virksomheder eller selskaber, der ikke har  

 bevilling.
B.
Udstedelse af bevilling § 88. Bevilling til førstegangsomsætning af fisk  

 kan meddeles til personer, som opfylder betingelserne i stk. 2. Der kan  

 desuden meddeles bevilling til selskaber efter reglerne i stk. 3 og  

 4.
Stk. 2. Personer kan opnå bevilling efter stk. 1,  

 når de 1)	har dansk indfødsret, er statsborger i et af de øvrige  

 EU-eller EØS medlemslande, eller har opholds- og arbejdstilladelse her  

 i landet, 2)	har bopæl her i landet eller i et af de øvrige EU-eller  

 EØS medlemslande, og 3)	er myndige og ikke under værgemål eller  

 samværgemål efter værgemålsloven.
 Stk. 3. I interessentskaber og kommanditselskaber skal alle  

 personligt ansvarlige deltagere opfylde de i stk. 2 nævnte  

 betingelser.
 Stk. 4. Der kan meddeles bevilling til aktie- og  

 anpartsselskaber og andre selskaber med begrænset ansvar, der i henhold  

 til selskabslovgivningen er registreret eller anmeldt som værende under  

 registrering eller stiftelse i Erhvervsministeriet, når  

 direktørerne og flertallet af bestyrelsesmedlemmerne samt indehavere  

 af en bestemmende aktiepost eller andel opfylder betingelserne i  

 stk. 2.
 § 89. Ved bevilling til afholdelse af offentlig fiskeauktion  

 kræves udover de i § 88 nævnte krav for personer, at  

 vedkommende ikke er under betalingsstandsning, ikke har sit bo under akkord  

 eller konkursbehandling og ikke har betydelig forfalden gæld til det  

 offentlige, hvorved forstås beløb i størrelsesordenen  

 50.000 kr. og derover.
 Stk. 2. I interessentskaber og kommanditselskaber skal de  

 personligt ansvarlige deltagere opfylde betingelserne i stk. 1.
 Stk. 3. Indehaveren af en bevilling efter stk. 1 kan kun  

 udøve anden erhvervsmæssig virksomhed med tilknytning til  

 fiskerierhvervet efter tilladelse hertil fra ministeren for fødevarer,  

 landbrug og fiskeri.
 § 90. Ministeren for fødevarer, landbrug og fiskeri kan  

 tillade, at bevilling meddeles, selv om de i § 88 og § 89  

 nævnte betingelser ikke er opfyldt.
 § 91. Ministeren for fødevarer, landbrug og fiskeri  

 fastsætter de nærmere regler for udstedelse og opretholdelse af  

 bevilling, herunder at bevillingen er betinget af, at loven og regler,  

 vilkår og påbud fastsat i medfør af loven og anden  

 lovgivning, der har betydning for den bevillingspligtige virksomhed,  

 overholdes.
 Stk. 2. Ministeren kan til brug for kontrol med overholdelse  

 af betingelser for bevilling fastsat efter stk. 1 indhente oplysninger  

 hos andre offentlige myndigheder, herunder oplysninger om  

 lovovertrædelser, indkomst- og formueforhold, momsafregning m.v.
§ 92. Bevilling til personer kan nægtes, hvis 1)	ansøgeren inden for de forudgående 5 år er fundet  

 skyldig i et strafbart forhold, der kan give grund til at antage, at den  

 pågældende ikke vil drive virksomheden på forsvarlig  

 måde, 2)	ansøgerens bevilling til førstegangsomsætning  

 inden for de forudgående 5 år er blevet tilbagekaldt, og der er  

 grund til at antage, at den pågældende ikke vil drive  

 virksomheden på forsvarlig måde, eller 3)	der i øvrigt foreligger oplysninger om den  

 pågældende, som giver grund til at antage, at den  

 pågældende ikke vil drive virksomheden på forsvarlig  

 vis.
 Stk. 2. I interessentskaber og kommanditselskaber kan  

 bevilling nægtes, hvis der om en af deltagerne foreligger oplysninger,  

 som efter stk. 1 kan begrunde nægtelse af bevilling.
 Stk. 3. Er ansøgeren et aktie- eller anpartsselskab  

 eller et andet selskab med begrænset ansvar, kan bevilling  

 nægtes, hvis der om et medlem af selskabets direktion eller bestyrelse  

 eller om indehaveren af en bestemmende aktiepost, andel eller lignende  

 foreligger oplysninger, som efter stk. 1 kan begrunde nægtelse af  

 bevilling.
 Stk. 4. Ved nægtelse af bevilling efter stk. 1 vil  

 der tidligst kunne indgives fornyet ansøgning om bevilling ét  

 år efter afgørelsen.
C.
Bortfald eller  

 tilbagekaldelse af bevilling § 93. Bevillingen bortfalder, såfremt den ikke har  

 været udnyttet i 12 på hinanden følgende måneder,  

 eller når bevillingshaveren dør, jf. dog § 94. Det samme  

 gælder, hvor bevillingshaveren ikke længere opfylder  

 betingelserne i § 88 og § 89 for at opnå bevilling.
 Stk. 2. Indtræder der nye medlemmer i et interessentskab  

 eller kommanditselskab eller indtræder i et aktie- eller anpartsselskab  

 eller et andet selskab med begrænset ansvar nye medlemmer i direktionen  

 eller bestyrelsen, eller sker der overdragelse, hvorved der opnås en  

 bestemmende aktiepost, andel eller lignende, skal der inden 14 dage foretages  

 anmeldelse herom til Ministeriet for Fødevarer, Landbrug og Fiskeri,  

 der afgør, om bevillingen kan opretholdes, eller om bevillingen  

 på baggrund af ændringerne skal bortfalde, jf.  

§ 92.
 Stk. 3. Ministeren for fødevarer, landbrug og fiskeri kan  

 undtage fra bestemmelserne i stk. 1.
 Stk. 4. Ministeren kan fastsætte særlige regler  

 for bevillingsbortfald ved bevilling til offentlig fiskeauktion.
§ 94. Efter ansøgning til ministeren for  

 fødevarer, landbrug og fiskeri kan et dødsbo, en  

 ægtefælle, der sidder i uskiftet bo, et konkursbo eller en  

 værge for en person under værgemål få bevilling til  

 at fortsætte afdødes, fallentens eller personen under  

 værgemåls virksomhed med henblik på afvikling,  

 afhændelse eller lignende af virksomheden.
Driften vil i alle  

 tilfælde skulle forestås af en person, der er godkendt i  

 medfør af § 97.
 Stk. 2. Bevilling til at videreføre offentlig  

 fiskeauktion kan kun opretholdes, hvis den, der opnår bevillingen,  

 opfylder betingelserne i § 88 og § 89.
§ 95. Ministeren for fødevarer, landbrug og fiskeri kan  

 tilbagekalde bevillingen, hvis bevillingshaveren har gjort sig skyldig i grov  

 eller gentagen overtrædelse af de vilkår, der er knyttet til  

 bevillingen.
Afgørelsen skal indeholde oplysning om adgangen til  

 domstolsprøvelse efter § 96 og fristen herfor.
 Stk. 2. Ved tilbagekaldelse af bevilling meddeles det  

 bevillingshaveren, at denne tidligst vil kunne ansøge om bevilling  

 efter 2 år.
§ 96. En afgørelse efter § 95 kan af  

 bevillingshaveren forlanges indbragt for domstolene.
Anmodning herom skal  

 fremsættes over for ministeren for fødevarer, landbrug og  

 fiskeri inden fire uger, efter at tilbagekaldelsen er meddelt  

 bevillingshaveren.
Ministeren anlægger sag mod bevillingshaveren i den  

 borgerlige retsplejes former.
Stk. 2. Anmodning om sagsanlæg har ikke opsættende  

 virkning.
Retten kan dog bestemme, at den pågældende under sagens  

 behandling må udøve virksomhed på nærmere angivne  

 vilkår.
D.
Regler for driften af  

 bevillingspligtig virksomhed § 97. Den daglige drift af den bevillingspligtige virksomhed  

 skal forestås af bevillingshaveren selv eller af en bestyrer, der er  

 godkendt af Ministeriet for Fødevarer, Landbrug og Fiskeri.
 Stk. 2. Udøves virksomheden fra flere  

 forretningssteder, kan kun et af disse forestås af bevillingshaveren.  

 Driften af de øvrige forretningssteder skal forestås af  

 godkendte bestyrere.
 Stk. 3. Er bevillingens indehaver et selskab eller lignende,  

 skal driften forestås af en godkendt bestyrer.
 Stk. 4. Med hensyn til godkendelse af bestyrere samt  

 nægtelse, bortfald og tilbagekaldelse af godkendelse af bestyrere  

 finder bestemmelserne i §§ 88, 92, 93, 95 og 96 tilsvarende anvendelse.  

 For bestyrere til offentlige fiskeauktioner gælder endvidere  

 § 89.
 § 98. Ministeren for fødevarer, landbrug og fiskeri kan  

 forbyde, at en bevillingshaver i sin virksomhed lader nogen, som ikke  

 opfylder betingelserne for at få bevilling, forestå modtagelse af  

 fisk eller afslutte køb og salg eller anden lignende virksomhed.
§ 99. Ministeren for fødevarer, landbrug og fiskeri kan  

 fastsætte nærmere regler om, hvilke forpligtelser der i henhold  

 til loven og de i § 10 nævnte EF-retsakter kan  

 pålægges en bevillingshaver i forbindelse med udøvelsen af  

 bevillingspligtig virksomhed, herunder regler om 1)	pligt til at afkræve leverandører og disses  

 repræsentanter legitimation og dokumentation vedrørende  

 købt eller modtaget fisk, 2)	udfærdigelse af regninger, følgesedler, vejesedler  

 m.v., og 3)	indberetning til Ministeriet for Fødevarer, Landbrug og  

 Fiskeri af købte, solgte eller modtagne fisk.
Stk. 2. Ministeren kan herunder fastsætte regler om, at  

 oplysninger og skriftlig dokumentation vedrørende driften m.v. efter  

 begæring eller løbende afgives til Ministeriet for  

 Fødevarer, Landbrug og Fiskeri.
Endvidere kan ministeren  

 fastsætte regler om, at der for bevillingshaverens regning sker vejning  

 af fisk, som omfattes af virksomhedens aktivitet, enten ved brug af  

 autoriseret eller akkrediteret vejer og måler eller ved brug af  

 godkendte og kontrollerede vægte.
E.
Særligt om offentlige  

 fiskeauktioner § 100. Indtil den 1. januar 2002 kan der ikke udstedes  

 flere bevillinger til offentlig fiskeauktion i en havn, hvor der før  

 den 1. januar 2000 er udstedt bevilling til offentlig fiskeauktion.
 Stk. 2. Uanset bestemmelsen i stk. 1 kan der efter  

 ansøgning udstedes flere bevillinger fra det tidspunkt, hvor den  

 oprindelige bevillingshaver frasiger sig bevillingen, eller auktionen af  

 andre grunde ikke videreføres af bevillingshaveren.
 § 101. Ministeren for fødevarer, landbrug og fiskeri  

 kan fastsætte nærmere regler for driften af de offentlige  

 fiskeauktioner, herunder om nye auktionsformer.
Kapitel 17 Administration af  

 produktionsafgifter.
 § 102. Ministeren for fødevarer, landbrug og fiskeri kan  

 fastsætte regler om nedsættelse af en eller flere  

 produktionsafgiftsfonde, som skal administrere de i stk. 2 nævnte  

 afgifter.
Stk. 2. Ministeren kan efter indstilling fra de i § 104,  

 stk. 1, nævnte bestyrelser og efter indhentet udtalelse fra det i  

 § 5 nævnte udvalg fastsætte regler om betaling af afgifter  

 på fisk , der landes, opdrættes, tilvirkes, eller omsættes  

 her i landet, eller på tilsvarende varer, der indføres til  

 landet, samt om, i hvilket omfang sådanne afgifter skal refunderes for  

 fisk, når disse indgår som materiale i industrielt fremstillede  

 varer.
Afgifterne indgår i en produktionsafgiftsfond for hver sektor,  

 jf. stk. 1, hvor opkrævning finder sted.
 Stk. 3. Ministeren fastsætter regler om indbetalingen af de  

 i stk. 2 nævnte offentlige midler.
§ 103. Midler fra de i § 102 nævnte fonde anvendes  

 til foranstaltninger og tilskud til fiskepleje, forbedring og tilpasning af  

 fiskeri- og akvakulturstrukturer, rådgivning, uddannelse,  

 sygdomsforebyggelse, sygdomsbekæmpelse og kontrol samt  

 erhvervsøkonomiske foranstaltninger, herunder afsætningsfremme,  

 forskningsprojekter og forsøg, som er i fiskerierhvervets interesse,  

 samt i øvrigt til foranstaltninger, som ministeren for  

 fødevarer, landbrug og fiskeri godkender.
Midlerne anvendes endvidere  

 til dækning af omkostningerne ved kontrol med midlernes korrekte  

 anvendelse.
Midlerne skal anvendes inden for den del af fiskerierhvervet,  

 hvor de er opkrævet.
§ 104. Hver fond ledes af en bestyrelse, der udpeges af  

 ministeren for fødevarer, landbrug og fiskeri efter indhentet  

 udtalelse fra de repræsentative fiskeriorganisationer og salgs- og  

 producentorganisationer, Arbejderbevægelsens Erhvervsråd og  

 Forbrugerrådet.
Fondenes vedtægter skal godkendes af  

 ministeren.
Stk. 2. Bestyrelsen skal påse, at forvaltningen af  

 midlerne sker i overensstemmelse med loven, regler fastsat i medfør  

 heraf og lovgivningen i øvrigt.
Ministeren kan afsætte et  

 bestyrelsesmedlem, som har medvirket til beslutninger i strid med disse  

 bestemmelser.
 Stk. 3. Ministeren kan meddele påbud til bestyrelsen om  

 at bringe forhold, der strider mod loven, mod regler fastsat i medfør  

 heraf og mod lovgivningen i øvrigt, i overensstemmelse med  

 bestemmelsen.
 § 105. Budgetter og regnskaber for de enkelte fonde skal  

 godkendes af ministeren for fødevarer, landbrug og fiskeri efter  

 indstilling fra den pågældende bestyrelse og efter indhentet  

 udtalelse fra det i § 5 nævnte udvalg.
 Stk. 2. Ministeren kan fastsætte regler for fondene om  

 udarbejdelsen af budgetter og regnskaber samt om administration og revision.  

 Fondenes regnskaber skal revideres af statsautoriserede eller registrerede  

 revisorer.
 § 106. Enhver skal efter anmodning fra ministeren for  

 fødevarer, landbrug og fiskeri meddele de oplysninger, der  

 skønnes nødvendige i forbindelse med opkrævning og  

 anvendelse af de § 102, stk. 1, nævnte midler.
 Stk. 2. Ministeren kan fastsætte regler om kontrol med  

 disse oplysninger, herunder om regnskabsførelse m.v., jf. kapitel  

 22.
 § 107. Medlemmer af en bestyrelse, som under udførelsen  

 af deres hverv forsætligt eller uagtsomt har tilføjet en fond  

 skade, er pligtige at erstatte denne.
Stk. 2. Bestemmelsen i stk. 1 gælder også for  

 revisorer.
Er et revisionsselskab valgt til revisor, er både  

 revisionsselskabet og den revisor, til hvem revisionen er overdraget,  

 erstatningsansvarlig.
 Stk. 3. Erstatningen kan nedsættes, når dette  

 findes rimeligt under hensyn til skyldgraden, skadens størrelse og  

 omstændighederne i øvrigt.
 Stk. 4. Beslutning om anlæggelse af søgsmål  

 mod bestyrelsesmedlemmer, revisionsselskaber eller revisorer kan  

 træffes af bestyrelsesmedlemmer eller af ministeren for  

 fødevarer, landbrug og fiskeri.
 § 108. Ministeren for fødevarer, landbrug og fiskeri  

 meddeler ved hvert finansårs udløb et af Folketinget nedsat  

 udvalg, hvilke midler der er indgået i fondene, og hvorledes midlerne  

 er anvendt.
Kapitel 18 Videnskabelige  

 undersøgelser m.v.
§ 109. Uanset reglerne i denne lov eller regler fastsat i  

 medfør af loven, kan ministeren for fødevarer, landbrug og  

 fiskeri gennemføre de foranstaltninger eller fastsætte  

 bestemmelser om de foranstaltninger, der er nødvendige for, at der ved  

 offentlig foranstaltning eller med statens tilladelse kan  

 iværksættes undersøgelser, projekter m.v. i  

 videnskabeligt, miljømæssigt og fiskeplejemæssigt  

 øjemed.
Ministeren kan fastsætte regler om, at der i denne  

 forbindelse kan finde fiskeri sted og udtages prøver af landinger af  

 fisk.
 Stk. 2. Personer, der på statens foranledning foretager  

 fiskeriundersøgelser i ferskvand, har ret til mod forevisning af  

 behøring legitimation at færdes over de jorder og private veje,  

 som støder op til de vande, hvor fiskeriundersøgelsen skal  

 finde sted.
Kapitel 19 Delegation og  

 klageadgang § 110. Ministeren for fødevarer, landbrug og fiskeri  

 kan fastsætte regler, hvorefter visse afgørelser eller  

 dispositioner i medfør af de i § 10 nævnte EF-retsakter kan  

 træffes af producentorganisationer eller brancheorganisationer eller  

 sammenslutninger heraf.
Disse afgørelser kan indbringes for ministeren  

 inden 4 uger, efter at afgørelsen er meddelt klageren.  

 Afgørelsen skal indeholde oplysning om klageadgang og klagefrist.  

 Ministeren kan ændre afgørelsen, uden at der foreligger  

 klage.
Stk. 2. Ministeren kan henlægge sine beføjelser  

 efter loven til en institution under ministeriet eller en anden offentlig  

 institution.
Ministeren kan i forbindelse hermed fastsætte regler om  

 adgangen til at klage over disse myndigheders afgørelser, herunder om  

 at klage ikke skal kunne indbringes for anden administrativ myndighed og om  

 myndighedens adgang til at genoptage en sag, efter, at der er indgivet  

 klage.
§ 111. Afgørelser, der træffes af bestyrelsen for  

 en fond, jf. § 104, kan indbringes for ministeren for fødevarer,  

 landbrug og fiskeri inden 4 uger efter, at afgørelsen er meddelt  

 klageren.
Ministeren kan ændre bestyrelsens afgørelser, uden at  

 der foreligger klage.
Kapitel 20 Afgivelse og behandling af  

 oplysninger § 112. Ministeren for fødevarer, landbrug og fiskeri  

 kan til brug for administration af loven, herunder til statistisk brug samt i  

 kontroløjemed, fastsætte regler om afgivelse og behandling af  

 oplysninger om 1)	fartøjer, redskaber og øvrigt materiel, 2)	fiskeri, fangst, omsætning m.v. og opdræt af fisk,  

 herunder fra hvem disse er erhvervet, og 3)	oplysninger af teknisk, økonomisk og driftsmæssig  

 karakter om fiskeri og opdræt af fisk.
 Stk. 2. Ministeren kan herudover fastsætte regler om  

 afgivelse og behandling af regnskaber og driftsøkonomiske oplysninger  

 til statistisk brug.
Kapitel 21 Gebyrer m.v.
 § 113. Ministeren for fødevarer, landbrug og fiskeri  

 kan fastsætte regler om hel eller delvis betaling for særlige  

 tjenesteydelser, som de kontrollerende myndigheder yder efter anmodning.
 § 114. Ministeren for fødevarer, landbrug og fiskeri  

 kan fastsætte regler om betaling af gebyr som betingelse for udstedelse  

 og opretholdelse af tilladelser til deltagelse i bestemte, særligt  

 afgrænsede fiskerier, som kræver særlige biologiske  

 undersøgelser.
Stk. 2. Gebyret indbetales til ministeren for  

 fødevarer, landbrug og fiskeri.
Ministeren kan fastsætte regler  

 for indbetalingen.
 Stk. 3. Midlerne skal anvendes til hel eller delvis  

 dækning af udgifterne til videnskabeligt arbejde i forbindelse med de  

 pågældende fiskerier.
§ 115. Beløb, der er fastsat i medfør af denne  

 lov eller i medfør af de i § 10 nævnte EF-retsakter, og som  

 skal indbetales til ministeren for fødevarer, landbrug og fiskeri  

 eller anden myndighed, og som ikke betales rettidigt, tillægges,  

 medmindre andet er fastsat i de i § 10 nævnte EF-retsakter, en  

 årlig rente svarende til den rente, der er fastsat i henhold til  

 rentelovens § 5, fra forfaldsdagen at regne.
Den tillagte rente  

 udgør dog mindst 50 kr.
Stk. 2. Medmindre andet er fastsat i de i § 10  

 nævnte EF-retsakter, tillægges uretmæssigt modtagne  

 beløb, der ikke tilbagebetales inden udløbet af en frist, der  

 fastsættes af den udbetalende myndighed, den i stk. 1 nævnte  

 rente fra fristens udløb.
Det gælder dog kun, såfremt  

 myndigheden samtidig med at kræve tilbagebetaling giver underretning om  

 pligten til at betale rente.
§ 116. Der er udpantningsret for 1)	beløb, som betales i henhold til de i § 10 nævnte  

 EF-retsakter, 2)	afgiftsbetaling ved manglende fritids- og lystfiskertegn, jf.  

 § 60, 3)	omkostninger ved nævnsbehandling, jf. § 80, stk. 4,  

 og § 84, stk. 5, 4)	afgifter, jf. § 102, 5)	gebyrer, jf. § 113 og § 114, 6)	rentebeløb, jf. § 115, 7)	udgifter til revisorbistand, jf. § 120, stk. 2, 8)	betaling for optagning af redskaber og pæle, jf. § 123,  

 stk. 2, og 9)	vedtagne bøder og konfiskationsbeløb, jf.  

 § 133.
Kapitel 22 Kontrol og tilsyn A.
Almindelige bestemmelser § 117. Kontrollen med overholdelsen af loven, regler fastsat i  

 medfør af loven samt de i § 10 nævnte EF-retsakter  

 påhviler ministeren for fødevarer, landbrug og fiskeri.
Stk. 2. Kontrolmyndigheden har, hvis det skønnes  

 nødvendigt, til enhver tid mod behørig legitimation og uden  

 retskendelse 1)	ret til at færdes over de jorder og private veje, der  

 støder op til ferskvand, 2)	adgang til fiskerfartøjer, fisketransportfartøjer og  

 fartøjer, hvorfra der udøves rekreativt fiskeri, 3)	adgang til virksomheder og i øvrigt overalt, hvor fisk  

 omsættes m.v., opdrættes og klækkes, herunder virksomheder,  

 som udgør tidligere eller senere led i omsætningskæden  

 samt virksomheder, som er forpligtet til at indbetale afgifter i henhold til  

 § 102, 4)	ret til at åbne forsendelser indeholdende fisk for at  

 føre kontrol med lovens overholdelse, og 5)	adgang til at kontrollere det i § 127 omhandlede  

 udstyr.
 Stk. 3. Kontrolmyndigheden er herunder berettiget til at  

 foretage undersøgelser og uden erstatning udtage prøver eller  

 lade prøver udtage og foretage kontrolvejning i det omfang, det er  

 nødvendigt for at undersøge prøvernes beskaffenhed.
 Stk. 4. Kontrolmyndigheden er endvidere berettiget til mod  

 behørig legitimation og uden retskendelse at efterse de i stk. 1  

 nævnte fartøjer og virksomheders logbøger,  

 varebeholdninger, forretningsbøger, øvrigt regnskabsmateriale,  

 ledsagedokumenter, recepter, analysemateriale, korrespondance og anden  

 dokumentation m.v., herunder også materiale, der opbevares i  

 elektronisk form.
Stk. 5. Politiet yder om nødvendigt bistand til  

 kontrollens gennemførelse.
Ministeren for fødevarer, landbrug  

 og fiskeri kan efter aftale med justitsministeren fastsætte  

 nærmere regler herom.
 Stk. 6. Efter aftale med ministeren for fødevarer,  

 landbrug og fiskeri kan det som led i regler om begrænsning af fiskeri  

 udstedt i medfør af anden lovgivning fastsættes, at Ministeriet  

 for Fødevarer, Landbrug og Fiskeri deltager i kontrollen af  

 overholdelsen af sådanne regler.
 § 118. Kontrolmyndigheden kan indhente de oplysninger  

 hos andre offentlige myndigheder, der er nødvendige for at kontrollere  

 lovens overholdelse, blandt andet med henblik på  

 registersamkøring og sammenstilling af oplysningerne i  

 kontroløjemed, herunder oplysninger om indkomst- og formueforhold,  

 momsafregning m.v..
§ 119. Fartøjsførere,  

 virksomhedsindehavere og beskæftigede skal som led i kontrollen efter  

 § 117 efter anmodning fra kontrolmyndigheden give alle oplysninger,  

 herunder om økonomiske og regnskabsmæssige forhold, som har  

 betydning for kontrollens gennemførelse, samt vederlagsfrit yde  

 kontrolmyndigheden fornøden bistand ved kontrol,  

 prøveudtagning, kopiering og udlevering af skriftligt materiale og  

 udskrift af elektroniske data.
Fartøjsførere,  

 virksomhedsindehavere eller disses repræsentanter har ret til at  

 overvære kontrolmyndighedens udtagning af prøver m.v. efter  

 § 117.
 § 120. Kontrolmyndigheden kan meddele påbud og forbud i  

 det omfang, det er nødvendigt for kontrollens udøvelse,  

 herunder om landingssteder, landingstider og kontrolmyndighedens  

 tilstedeværelse ved landing m.v.
 Stk. 2. Som led i kontrollen med personer og virksomheder, der  

 omsætter m.v. fisk, kan kontrolmyndigheden i særlige  

 tilfælde udpege en statsautoriseret eller registreret revisor for  

 regning af den der foretager omsætning m.v. til gennemgang af det  

 materiale, der kan undergives kontrol.
§ 121. Omsætning m.v. af fisk er ikke tilladt,  

 hvis 1)	der er fisket i strid med regler om fiskeriets udøvelse, 2)	indholdet ikke er i overensstemmelse med regler om fangstens  

 sammensætning, eller 3)	indholdet ikke er registreret, logbogsført eller indberettet  

 i overensstemmelse med loven, regler fastsat i medfør af loven  

 eller de i § 10 nævnte EF-retsakter.
 Stk. 2. Ministeren for fødevarer, landbrug og fiskeri  

 kan fastsætte regler om dokumentation m.v. for, at den, der  

 omsætter m.v. fisk, opfylder betingelserne i stk. 1.
 Stk. 3. Ministeren kan endvidere, som led i kontrollen med  

 virksomheder, der er omfattet af lovens kapitel 16, og som ikke har fast  

 forretningssted her i landet, fastsætte særlige regler om  

 dokumentation m.v. for, at den, der omsætter m.v. fisk i første  

 omsætningsled, jf. § 86, opfylder betingelserne i stk. 1.
 Stk. 4. Fisk, som er omfattet af stk. 1, skal straks  

 efter fangsten genudsættes så vidt muligt i levende tilstand.
 § 122. Den, som omsætter m.v. fisk, som er omfattet af  

 § 121, stk. 1, kan frigøre sig for ansvar efter § 130,  

 stk. 1, nr. 1, jf. § 121, stk. 1, ved straks i forbindelse med  

 modtagelsen af fisken at foretage anmeldelse til kontrolmyndigheden med  

 angivelse af partiets omtrentlige størrelse og sammensætning  

 samt afsenderens navn og adresse.
 Stk. 2. Fisk, der er anmeldt efter stk. 1, skal opbevares  

 således, at kontrol hermed kan udøves og må ikke  

 omsættes m.v. uden samtykke fra kontrolmyndigheden.
 Stk. 3. I et parti af fisk, hvor en del af indholdet er i  

 strid med § 121, stk. 1, er hele partiet ulovligt, medmindre  

 frasortering af den ulovlige del finder sted under overværelse af  

 kontrolmyndigheden eller prøveudtagning foretages for at fastslå  

 den ulovlige dels omfang.
 Stk. 4. Ministeren for fødevarer, landbrug og fiskeri  

 kan fastsætte regler om omsætning m.v. af fisk under  

 fredningstider og øvrige perioder, hvor fiskeri af en eller flere  

 fiskearter ikke er tilladt.
 § 123. Ved overtrædelse af bestemmelser i loven, regler  

 udstedt i medfør af loven og de i § 10 nævnte EF-retsakter  

 om anvendelse, udformning, placering, mærkning og afmærkning af  

 fiskeredskaber og om maskestørrelse kan kontrolmyndigheden foretage  

 det fornødne, herunder foranstalte fjernelse af redskaber og  

 pæle.
Stk. 2. Hvis et redskab fjernes efter anmodning fra en fisker,  

 og overtrædelsen vedrører afstandsregler mellem redskaber  

 fastsat i medfør af § 32, stk. 1, påhviler eventuelle  

 omkostninger den, der har fremsat anmodningen, i det omfang  

 overtrædelse af reglen er undergivet privat påtale, jf.  

 § 136. Kontrolmyndigheden kan kræve sikkerhedsstillelse for  

 sådanne omkostninger.
Den, der har foretaget anmeldelse og afholdt  

 udgifter, har ret til at få dækket omkostningerne af den, der har  

 placeret redskabet ulovligt.
 § 124. Ministeren for fødevarer, landbrug og fiskeri  

 kan fastsætte nærmere regler om landing af fisk, indretning og  

 drift af fiskerfartøjer og fisketransportmidler, hvor det  

 skønnes nødvendigt for kontrollens udøvelse.
 Stk. 2. Ministeren kan fastsætte regler om kontrol med  

 de oplysninger, der skal danne grundlag for udbetaling af ydelser eller  

 opkrævning af afgifter i henhold til loven og de i § 10  

 nævnte EF-retsakter.
 Stk. 3. Den, som modtager ydelser, eller som skal betale  

 afgifter i henhold til loven og de i § 10 nævnte EF-retsakter,  

 skal opbevare den i § 117, stk. 4, nævnte dokumentation,  

 herunder også materiale i elektronisk form, i mindst 5 år regnet  

 fra udløbet af det år, hvori ydelse er modtaget eller afgift er  

 betalt.
 § 125. Ministeren for fødevarer, landbrug og fiskeri  

 kan fastsætte regler om, at det skal være en betingelse for  

 udbetaling af beløb og tilskud i henhold til loven og de i § 10  

 nævnte EF-retsakter, herunder fra de i § 102 nævnte fonde,  

 at modtageren angiver en konto i et pengeinstitut, hvorpå  

 beløbet kan indsættes.
 Stk. 2. Ministeren kan fastsætte regler om den  

 regnskabsførelse m.v., der skal føres af virksomheder i  

 forbindelse med udbetaling af ydelser eller opkrævning af afgifter.
B.
Særlige  

 kontrolbestemmelser for EF-retsakter på fiskeriets område § 126. Rigsrevisionen kan, eventuelt sammen med Den  

 Europæiske Revisionsret, på tilsvarende betingelser som  

 nævnt i § 117, stk. 2, efterse de pågældende  

 virksomheders varebeholdninger og det i § 117, stk. 4, nævnte  

 materiale, som er af betydning for den revisionsmæssige kontrol med  

 administrationen af de i § 10 nævnte EF-retsakter.
 § 127. Ministeren for fødevarer, landbrug og fiskeri  

 kan fastsætte regler til gennemførelse af de  

 kontrolforanstaltninger, der følger af de i § 10 nævnte  

 EF-retsakter, herunder regler om installation, drift og vedligeholdelse af  

 udstyr om bord på fiskerfartøjer.
C.
Særlige  

 kontrolbestemmelser for ferskvand § 128. Ministeren for fødevarer, landbrug og fiskeri  

 kan fastsætte regler om amtsrådenes medvirken ved tilsynet i  

 ferskvand.
 § 129. Fiskeriforeninger, der er fiskeriberettigede ved  

 ferskvand, kan ansætte en eller flere opsynsmænd, der skal  

 godkendes af ministeren for fødevarer, landbrug og fiskeri.
 Stk. 2. Ministeren forsyner opsynsmanden med særlig  

 legitimation og en af ministeren godkendt instruks.
 Stk. 3. Ministeren kan tilbagekalde den i stk. 1  

 nævnte godkendelse, hvis opsynsmanden ikke opfylder de pligter, der er  

 pålagt denne, hvis opsynsmanden misbruger den myndighed, den  

 pågældende har fået overdraget, eller hvis opsynsmanden i  

 øvrigt optræder utilbørligt.
 Stk. 4. Opsynsmanden fører tilsyn med, at loven, regler  

 fastsat i medfør af loven samt afgørelser eller med Ministeriet  

 for Fødevarer, Landbrug og Fiskeri indgåede overenskomster m.v.  

 overholdes ved det fiskevand, som de i stk. 1 nævnte  

 fiskeriforeninger kan disponere over.
 Stk. 5. Opsynsmænd har ret til at færdes over de  

 jorder og private veje, som støder op til de i stk. 4  

 nævnte fiskevande.
Kapitel 23 Straf, påtale og  

 konfiskation § 130. Medmindre højere straf er forskyldt efter anden  

 lovgivning, straffes med bøde den, der 1)	overtræder eller forsøger at overtræde § 11,  

 stk. 1, § 12, stk. 1, § 13, § 18, § 28,  

 stk. 2, § 33, stk. 1, § 38, stk. 1, § 44,  

 stk. 1, § 47, § 50, stk. 1, § 63, stk. 1,  

 § 66, stk. 1, § 69, § 72, § 74, stk. 1,  

 § 76, § 77, stk. 1, § 86, stk. 1, § 87,  

 §§ 97-98, § 119, § 121, stk. 1, § 122, stk. 2,  

 § 124, stk. 3, de i medfør af § 10, stk. 1, trufne  

 bestemmelser og de i § 10 nævnte forordninger og beslutninger, 2)	tilsidesætter eller forsøger at tilsidesætte  

 vilkår knyttet til en tilladelse udstedt efter loven eller regler  

 fastsat i medfør af loven, 3)	overtræder, forsøger at overtræde eller undlader  

 at efterkomme et påbud eller forbud meddelt i henhold til loven eller  

 regler fastsat i medfør af loven, 4)	afgiver eller forsøger at afgive urigtige eller vildledende  

 oplysninger eller fortier eller forsøger at fortie oplysninger som  

 afkræves efter loven, regler fastsat i medfør af loven eller de  

 i § 10 nævnte forordninger og beslutninger, 5)	undlader at afgive den dokumentation og de oplysninger, der er pligt  

 til at afgive eller som afkræves efter loven, regler fastsat i  

 medfør af loven eller de i § 10 nævnte forordninger og  

 beslutninger, 6)	forsætligt eller groft uagtsomt overtræder sine  

 forpligtelser efter § 104, stk. 2, eller 7)	uberettiget driver fiskeri i et ferskvandsområde, jf.  

 § 28, stk. 1.
 Stk. 2. I regler, der udstedes i medfør af loven, kan  

 der fastsættes straf af bøde for overtrædelse eller  

 forsøg på overtrædelse af bestemmelserne i reglerne.
 Stk. 3. Den, der begår et forhold som nævnt i  

 stk. 1, nr. 2, 4 eller 5, eller som nævnt i de i medfør af  

 stk. 2 fastsatte regler med fortsæt til at unddrage sig eller  

 andre betaling af afgifter i henhold til de i § 10 omhandlede  

 forordninger eller i henhold til regler fastsat i medfør af § 102  

 eller med fortsæt til at opnå uberettiget udbetaling eller  

 refusion af ydelser til sig eller andre i henhold til de i § 10  

 nævnte forordninger eller i henhold til § 103 eller regler fastsat  

 i medfør af § 102, straffes med bøde, hæfte eller  

 fængsel i indtil 2 år, under skærpende omstændigheder  

 indtil 4 år.
 Stk. 4. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 Stk. 5. Forældelsesfristen for strafansvaret er i intet  

 tilfælde mindre end 5 år for overtrædelser, der  

 medfører eller er egnede til at medføre, at nogen uberettiget  

 fritages for betaling af afgifter i henhold til de i § 10 nævnte  

 EF-retsakter, i henhold til denne lov eller regler fastsat i medfør af  

 loven, eller at nogen opnår uberettiget udbetalinger i henhold til  

 førnævnte bestemmelser.
 § 131. Ransagning i sager om overtrædelse af  

 bestemmelserne i denne lov eller regler fastsat i medfør af denne lov  

 kan ske i overensstemmelse med retsplejelovens bestemmelser om ransagning i  

 sager, som efter loven kan medføre frihedsstraf.
§ 132. Fisk, som er fanget i strid med loven eller regler  

 fastsat i medfør af loven, eller værdien heraf kan konfiskeres,  

 selv om det ikke med sikkerhed kan godtgøres, at fangsten i det hele  

 hidrører fra ulovligt forhold.
For så vidt sådanne fisk er  

 i levedygtig stand, skal de straks genudsættes af kontrolmyndigheden  

 eller af de i henhold til § 129 godkendte opsynsmænd.
Stk. 2. Fiskeredskaber, der findes i vandet, kan konfiskeres,  

 uanset det ikke kan oplyses, hvem det tilhører, når  

 redskabet 1)	ikke er lovligt udformet, mærket, afmærket, anvendt  

 eller placeret efter loven, regler fastsat i medfør af loven, eller de  

 i § 10 nævnte EF-retsakter, 2)	ikke er røgtet i overensstemmelse med § 33, eller 3)	er sat eller forladt på steder i ferskvand, hvor en anden er  

 eneberettiget til fiskeri eller til den pågældende art af  

 fiskeri.
§ 133. Skønnes en overtrædelse ikke at ville  

 medføre højere straf end bøde, kan ministeren for  

 fødevarer, landbrug og fiskeri tilkendegive, at sagen kan  

 afgøres uden retslig forfølgning, hvis den, der har  

 begået overtrædelsen, erklærer sig skyldig i  

 overtrædelsen og erklærer sig rede til inden en nærmere  

 angiven frist, der efter begæring kan forlænges, at betale en i  

 tilkendegivelsen angivet bøde.
På samme måde kan krav om  

 konfiskation, herunder værdikonfiskation, vedtages uden retslig  

 forfølgning.
 Stk. 2. Med hensyn til den i stk. 1 nævnte  

 tilkendegivelse finder bestemmelsen i retsplejelovens § 931,  

 stk. 2, tilsvarende anvendelse.
 Stk. 3. Betales bøden i rette tid, eller bliver den  

 efter stedfunden vedtagelse inddrevet eller afsonet, bortfalder videre  

 forfølgning.
 § 134. I sager, der behandles administrativt, jf. § 133,  

 stk. 1, finder retsplejelovens § 752, stk. 1, tilsvarende  

 anvendelse.
§ 135. Udenlandske skibe, som på dansk  

 fiskeriterritorium har været anvendt til fiskeri, som strider mod denne  

 lov, de i § 10 nævnte EF-retsakter eller regler fastsat i medfør  

 af loven, kan tilbageholdes af kontrolmyndigheden.
Kontrolmyndighedens  

 iværksættelse af tilbageholdelse finder sted i overensstemmelse  

 med reglerne i retsplejelovens §§ 824 og 825 om beslaglæggelse af  

 ting, der findes at burde konfiskeres.
Stk. 2. Tilbageholdelsen efter stk. 1 kan kun ske, hvis  

 det er påkrævet for at sikre betaling af bødebeløb  

 eller sagsomkostninger, eller indtil der er stillet sikkerhed for betalingen  

 af de nævnte beløb.
Sker dette ikke to måneder efter  

 sagens endelige afgørelse, kan der søges fyldestgørelse  

 i skibet.
Var den, der havde rådighed over skibet under fiskeriet,  

 uberettiget i besiddelse af det, kan tilbageholdelse ikke ske.
§ 136. Overtrædelse af reglerne i § 69, § 72  

 og § 76 er undergivet privat påtale.
Det samme gælder  

 ved krænkelse af fiskeriretten efter § 28, stk. 1, og  

 ved overtrædelse af regler om afstand mellem faststående  

 fiskeredskaber fastsat i medfør af § 32, medmindre almene hensyn  

 gør offentlig påtale påkrævet.
Kapitel 24 Ikrafttrædelses- og  

 overgangsbestemmelser m.v.
A.
Ikrafttræden § 137. Tidspunktet for lovens eller dele af lovens  

 ikrafttræden fastsættes af ministeren for fødevarer,  

 landbrug og fiskeri.
 Stk. 2. Ministeren kan i den forbindelse fastsætte, at  

 følgende lovbestemmelser helt eller delvist ophæves:
 1)	Lov om saltvandsfiskeri, jf. lovbekendtgørelse nr. 803 af 11.  

 november 1998.
 2)	Lov om regulering af fiskeriet, jf. lovbekendtgørelse nr. 802  

 af 11. november 1998.
 3)	Lov nr. 285 af 27. april 1994 om førstegangsomsætning  

 af fisk.
 4)	Lov nr. 482 af 12. juni 1996 om administration af Det  

 Europæiske Fællesskabs forordninger på fiskeriets  

 område og administration af produktionsafgifter m.v.
 5)	Lov om ferskvandsfiskeri, jf. lovbekendtgørelse nr. 495 af  

 16. juni 1997.
 6)	Lov nr. 227 af 8. april 1992 om fisketegn m.v.
 7)	Lov nr. 101 af 27. marts 1933 om frednings- og ordensbestemmelser  

 for fiskeriet i de til Kongerigerne Danmark og Sverige grænsende  

 farvande.
 8)	Lov nr. 67 af 23. marts 1965 om fiskeri i Randers Fjord og  

 Gudenå m.m.
 9)	Lov nr. 42 af 13. februar 1959 om fiskeri i Flensborg  

 Inderfjord.
Stk. 3. Regler, der er fastsat i medfør af de i  

 stk. 2 nævnte love, forbliver i kraft, indtil de afløses af  

 regler fastsat med hjemmel i denne eller andre love.
Overtrædelse af  

 reglerne straffes efter de hidtil gældende regler.
B.
Overgangsbestemmelser for  

 vedtægter i saltvand og regulativer i ferskvand § 138. Vedtægtsbestemmelser, der er oprettet i  

 medfør af tidligere lovgivning om saltvandsfiskeri, gælder  

 fortsat, medmindre ministeren for fødevarer, landbrug og fiskeri har  

 fastsat regler, der helt eller delvist ophæver vedtægten.  

 Overtrædelse af vedtægter straffes med bøde, indtil  

 vedtægterne ophører med at gælde.
 § 139. Regulativer, der er fastsat i medfør af  

 tidligere lovgivning om ferskvand, gælder til den 1. juli 2007,  

 medmindre ministeren for fødevarer, landbrug og fiskeri  

 fastsætter regler, der helt eller delvist ophæver regulativet.  

 Overtrædelse af regulativer straffes med bøde, indtil  

 regulativerne ophører med at gælde.
 Stk. 2. Regulativforeningens bestyrelse afholder med mindst 14  

 dages varsel mindst ét årligt møde og træder i  

 øvrigt sammen, når 2 bestyrelsesmedlemmer kræver det.  

 Bestyrelsen indkalder til ordinær generalforsamling én gang  

 årligt.
 Stk. 3. På den årlige generalforsamling  

 træffes bestemmelse om den økonomiske udnyttelse af fiskevandet  

 omfattet af regulativet, om hvorvidt der skal opkræves medlemsbidrag og  

 størrelsen heraf, samt om hvordan et eventuelt overskud skal  

 fordeles.
C.
Særlige  

 overgangsbestemmelser i ferskvand § 140. Kendelser, beslutninger og overenskomster m.v. afsagt  

 eller indgået efter tidligere love om ferskvandsfiskeri er  

 gældende, indtil de ophæves eller de efter deres indhold ikke  

 længere er gældende.
Overtrædelse af kendelserne m.v.  

 straffes med bøde.
D.
Overgangsbestemmelser  

 vedrørende bøder § 141. Bøder efter loven tilfalder statskassen.
Indtil  

 udgangen af 2002 fordeles dog af ministeren for fødevarer, landbrug og  

 fiskeri op til 200.000 kr. årligt af de indbetalte bøder mellem  

 Danske Fiskeres Kulturelle Fond, Danmarks Fiskeriforenings Hjælpefond -  

 Øst og Danmarks Fiskeriforenings Hjælpefond - Vest henholdsvis  

 «, 1/3 og 1/6 til hver.
 Stk. 2. Hvis de i stk. 1 nævnte fonde  

 ophæves, bestemmer ministeren, hvorledes de bøder, der er  

 tildelt fondene, anvendes.
E.
Overgangsbestemmelser  

 vedrørende bevillinger, tilladelser og produktionsafgiftsfonde § 142. Bevillinger og tilladelser udstedt i medfør af  

 tidligere gældende lovgivning forbliver i kraft, indtil de erstattes af  

 bevillinger og tilladelser udstedt i medfør af denne lov eller regler  

 fastsat i medfør af loven.
 Stk. 2. Produktionsafgiftsfonde nedsat i henhold til tidligere  

 gældende lovgivning opretholdes.
F.
Færøerne og  

 Grønland § 143. Loven gælder ikke for Færøerne og  

 Grønland.
Indholdsfortegnelse Kap. 1 	Lovens formål, område og  

 definitioner		§§ 1-3 Kap. 2 	Rådgivende udvalg		§§ 4-9 Kap. 3 	Administration af Det Europæiske Fællesskabs  

 retsakter og af internationale aftaler på fiskeriets  

 område		§ 10 Kap. 4 	Fiskeriformer og fiskeriberettigede A.
Generelle bestemmelser		§§ 11-13 B.
Fiskeriberettigede i saltvand Erhvervsfiskere		§§ 14-15 Erhvervsfiskerselskaber		§ 16 Bierhvervsfiskere		§§ 17-19 Fællesbestemmelser for retten til erhvervs- og bierhvervsfiskeri i saltvand		§§ 20-23 C.
Særlige fiskerirettigheder i saltvand Afløste ålegårdsrettigheder og lignende  

 særlige rettigheder		§ 24 Landbrugere		§ 25 D.
Rekreativt Fiskeri Lystfiskere		§ 26 Fritidsfiskere		§ 27 E.
Fiskeriretten i ferskvand		§§ 28-29 Kap. 5 	Ophjælpning, beskyttelse og bevaring af  

 fiskebestande		§§ 30-31 Kap. 6 	Fiskeredskaber		§§ 32-33 Kap. 7 	Regulering af erhvervsmæssigt fiskeri i saltvand A.
Reguleringsmæssige  

 foranstaltninger		§§ 34-35 B.
Fiskeritilladelser (licens)		§§ 36-37 Kap. 8 	Regler om fartøjer ved erhvervsmæssigt fiskeri  

 i saltvand		§§ 38-39 Kap. 9 	Regulering af der rekreative  

 fiskeri		§ 40 Kap. 10 	Særlige regler for ferskvand A.
Særlige gyldigsregler for  

 ferskvandsområder		§§ 41-42 B.
Fiskepassage ved spærringer og bortledning af vand m.v. i  

 ferskvand		§§ 43-49 C.
Spærrende fangstindretninger i  

 ferskvand		§§ 50-52 D.
Midtstrømslinien		§ 53 Kap. 11 	Lystfiskertegn og  

 Fritidsfiskertegn		§§ 54-61 Kap. 12 	Fiskepleje og udsætninger m.v.
A.
Fiskepleje		§ 62 B.
Udsætninger m.v.		§§ 63-65 Kap. 13 	Havbrug		§§ 66-70 Kap. 14 	Indbyrdes ordensregler regler mellem fiskere A.
Afstandsregler m.v.		§§ 71-72 B.
Fortrinsrettigheder i saltvand		§§ 73-74 C.
Erstatning		§ 75 Kap. 15 	Fiskeriets forhold overfor andre aktiviteter A.
Bestemmelser til beskyttelse af fiskeriet Generel bestemmelse		§ 76 Foranstaltninger m.v. i  

 saltvandsområder		§§ 77-80 Foranstaltninger i ferskvandsområder		§ 81 B.
Forholdet til sejlads og skibsfart		§§ 82-83 C.
Rettigheder i forhold til kystejere i  

 saltvandsområder		§ 84 D.
Erstatningsregler i ferskvandsområder		§ 85 Kap. 16 	Førstegangsomsætning A.
Bevilling til førstegangsomsætning og til afholdelse af offentlig  

 fiskeauktion		§§ 86-87 B.
Udstedelse af bevilling		§§ 88-92 C.
Bortfald eller tilbagekaldelse af  

 bevilling		§§ 93-96 D.
Regler for driften af bevillingspligtig  

 virksomhed		§§ 97-99 E.
Særligt om offentlige fiskeauktioner		§§100-101 Kap. 17 	Administration af  

 produktionsafgifter		§§ 102-108 Kap. 18 	Videnskabelige undersøgelser  

 m.v.		§ 109 Kap. 19 	Delegation og klageadgang		§§ 110-111 Kap. 20 	Afgivelse og behandling af  

 oplysninger		§ 112 Kap. 21 	Gebyrer m.v.		§§ 113-116 Kap. 22 	Kontrol og tilsyn A.
Almindelige bestemmelser		§§ 117-125 B.
Særlige kontrolbestemmelser for EF-retsakter på  

 fiskeriets område		§§ 126-127 C.
Særlige kontrolbestemmelser for  

 ferskvand		§§ 128-129 Kap. 23 	Straf, påtale og  

 konfiskation		§§ 130-136 Kap. 24 	Ikrafttrædelses- og overgangsbestemmelser  

 m.v.
A.
Ikrafttræden		§ 137 B.
Overgangsbestemmelser for vedtægter i saltvand og regulativer i ferskvand		§§138-139 C.
Særlige overgangsbestemmelser i  

 ferskvand		§ 140 D.
Overgangsbestemmelser vedrørende  

 bøder		§ 141 E.
Overgangsbestemmelser vedrørende bevilling, tilladelser og  

 produktionsafgiftsfonde		§ 142 F.
Færøerne og Grønland		§ 143 Bemærkninger til lovforslaget Almindelige bemærkninger 1. Lovforslagets sigte og baggrund.
 Med lovforslaget samles følgende love i en  

 fælles fiskerilov:
 Hovedsigtet med fiskeriloven er at skabe et overskueligt,  

 sammenhængende og tidssvarende nationalt regelsæt for  

 fiskeriet.
De ældste love kan dateres tilbage til forrige  

 århundrede, hvor de første egentlige fiskerilove blev  

 gennemført.
Lovene er ganske vist løbende revideret, men det er  

 vanskeligt at skabe sig et systematisk overblik over regelsættet, der  

 regulerer fiskeriindsatsen og den første omsætning af fisk.
 For brugeren betyder spredningen på de mange love,  

 at næsten alle aktiviteter i forbindelse med fiskeri er undergivet  

 regler, der findes i flere love, f.eks. vil næsten ethvert  

 erhvervsfiskeri være undergivet regler, der følger af både  

 saltvandsfiskeriloven, reguleringsloven og EU-bemyndigelsesloven.
For sammenhængen mellem ferskvand og saltvand  

 især i de kystnære områder er opdelingen på to love  

 kunstig.
I praksis søges problemstillingerne løst i  

 sammenhæng, da bestandssituationen i ferskvandsområderne og de  

 kystnære områder hænger nøje sammen.
Den nationale fiskerilovgivning fungerer i  

 sammenhæng med den fælles EU-fiskeripolitik.
EU-regelsættet  

 fastlægger en række forpligtigelser for medlemslandene med hensyn  

 til gennemførelsen af den fælles fiskeripolitik og kontrol med  

 overholdelsen af EU-regelsættet.
Samtidig er det overladt til  

 medlemslandenes eget valg på hvilken måde, man i forhold til egne  

 fiskere vil administrere indenfor de fælles rammer.
F.eks. er det  

 overladt til de enkelte medlemsstater at fastsætte regler for, hvordan  

 og på hvilke vilkår de kvoter, der afsættes til Danmark,  

 fordeles blandt danske fiskere.
Det samme gælder for så vidt  

 angår styringen indenfor rammerne af de fælles retningslinier for  

 den samlede flådekapacitet i medlemslandene.
Desuden er en række  

 spørgsmål vedrørende f.eks. rekreativt fiskeri, fiskeriet  

 i ferskvand og på ukvoterede bestande medlemstaternes kompetence.
 I forslaget samles de regler, der knytter sig til
fiskeriudøvelsen og den første omsætning af fisk.
Udover de nævnte 9 love, som samles i forslaget,  

 gælder med direkte relation til fiskerisektoren lov nr. 483 af 12. juni  

 1996 om strukturforanstaltninger vedrørende fiskerisektoren (herefter  

 strukturloven). Denne lov indgår ikke i forslaget og ændres ikke  

 på grund af gennemførelsen af fiskeriloven.
Strukturloven  

 vedrører fremme og fornyelse m.v. for hele fiskerisektoren, med  

 mulighed for støtte og strukturforanstaltninger.
Der er således  

 ikke tale om forhold, der vedrører regelsættet omkring  

 fiskeriudøvelse som sådan.
Selvom strukturloven ikke inddrages,  

 vil der i administrationen kunne tages størst muligt hensyn til en  

 fælles planlægning.
 Kvalitetsregler for fisk som fødevare er nu en del  

 af fødevareloven, og disse regler ændres ikke ved  

 gennemførelse af fiskeriloven.
Forslaget opretholder systemet i de gældende love,  

 med både specifikke lovregler og bemyndigelser.
Forslaget indeholder  

 således parallelt med specifikke lovregler om f.eks. betingelser for  

 adgangen til at drive fiskeri og rettigheder for fiskeriet i forhold til  

 anden aktivitet m.v., bemyndigelser til ministeren vedrørende f.eks.  

 administration og regelfastsættelse for fiskeriets udøvelse.
 Bemyndigelserne vedrører samme områder og har  

 samme omfang som i de gældende love.
 Lovreglerne er gennemgået med henblik på, at  

 regelsættet bliver tidssvarende, og at unødige regler  

 udgår.
 De gældende love er som nævnt indført i  

 takt med konkrete behov, uden at der senere har været foretaget en  

 samlet vurdering af hvilke hensyn, der binder fiskerilovgivningen sammen.  

 Dette sker nu gennem de fælles formåls- og  

 gyldighedsbestemmelser.
 Baggrunden for forslaget om en samling af de  

 gældende fiskerilove er således et ønske om at skabe et  

 bedre overblik over den gældende fiskerilovgivning, således at  

 regelsættet bliver nemmere og mere overskueligt for både borgere  

 og myndigheder.
2. Forslagets indhold Forslaget tydeliggør og systematiserer reglerne for  

 fiskeri.
Målsætningen er at skabe en tidssvarende lov, der  

 muliggør en fiskeriadministration, som varetager bevaringshensynet  

 samtidig med, at det er muligt at gennemføre en både ansvarlig  

 og tilstrækkelig fleksibel administration i det omfang bl.a. hensynet  

 til et rentabelt erhvervsfiskeri, kræver dette.
 Forslaget viderefører ud over regler for fiskeriets  

 udøvelse de regler om fiskeriets rettigheder i forhold til andre  

 aktiviteter og mellem fiskere f.eks. om erstatning i forskellige situationer,  

 der grundlæggende er reguleret af salt- og ferskvandsfiskerilovene.
I forslaget videreføres regler om ældre  

 fiskerirettigheder, der er under udfasning f.eks. som følge af den  

 omfattende afløsning af ålegårdsrettigheder i 1950 erne,  

 hvor alle private fiskerirettigheder i saltvand blev ophævet på  

 vilkår af, at de ville kunne fortsætte i bestemte perioder.
Det  

 samme gælder visse regler, der er under udfasning i ferskvand.
Reglerne  

 har ikke stor betydning for fiskeriets udøvelse som helhed, men da der  

 er tale om etablerede rettigheder for enkeltpersoner, indgår de i  

 regelgrundlaget.
 Hovedindholdet i forslaget er:
 Kapitel 1:	Lovens formål, gyldighedsområde  

 og definitioner.
 Kapitel 2:	Rådgivende udvalg.
 Kapitel 3:	Administration af Det Europæiske  

 Fællesskabs retsakter og af internationale aftaler på fiskeriets  

 område.
 Kapitel 4:	Regler for retten til at udøve de  

 forskellige former for fiskeri.
 Kapitel 5-6:	Generelle regler for beskyttelse af  

 fiskebestande m.v. og udøvelse af fiskeri.
 Kapitel 7-8:	Regler specielt om regulering af  

 erhvervsmæssigt fiskeri og flådekapacitet i saltvand.
 Kapitel 9:	Regler specielt om regulering af rekreativt  

 fiskeri.
 Kapitel 10:	Særlige regler for ferskvand.
 Kapitel 11-13:	Fiskepleje m.v. og tilladelse til  

 havbrug.
 Kapitel 14-15:	Beskyttelse af fiskeriet i forhold  

 både til anden fiskeriaktivitet og andre dispositioner.
 Kapitel 16:	Førstegangsomsætning af  

 fisk.
 Kapitel 17:	Produktionsafgifter/fonde.
 Kapitel 18-24:	Administration, gebyrer, kontrol, straf  

 m.v. og ikrafttræden.
 De forholdsvis få indholdsmæssige  

 ændringer i loven gennemføres både med henblik på  

 forenkling/modernisering og som en konsekvens af, at fiskerilovgivningen med  

 forslaget samles i ét regelsæt.
 Som de vigtigste konsekvenser og ændringer kan  

 nævnes:
 En forenklet rådgivningsstruktur med færre udvalg bl.a. som  

 følge af, at foranstaltninger vedrørende henholdsvis salt- og  

 ferskvand fremover ikke skal behandles hver for sig.
Administrationen af loven vil som hidtil foregå i tæt  

 kontakt med brugernes organisationer og efter rådgivning fra de i loven  

 nævnte udvalg, herunder lokaludvalg.
De overordnede  

 administrationshensyn fremgår af lovens formålsbestemmelse, som  

 tilsigter en bæredygtig udvikling både i bevaringsmæssig  

 henseende og i forhold til sikringen af grundlaget for erhvervsmæssigt  

 og rekreativt fiskeri.
Dertil kommer de administrationshensyn, som  

 fremgår af de enkelte lovbestemmelser.
De rammer som  

 EU-regelsættet fastlægger for det erhvervsmæssige fiskeri,  

 overlader som nævnt en række kompetencer til medlemsstaterne.
Af  

 § 34 fremgår, hvilke hensyn, der konkret lægges vægt  

 på i forbindelse med fastsættelse af nationale regler for det  

 erhvervsmæssige fiskeri.
Ved fastlæggelsen af det konkrete  

 regelsæt vil desuden indgå Danmarks internationale forpligtelser  

 til beskyttelse af natur og miljø, herunder opfyldelse af  

 forpligtelser efter EF´s fuglebeskyttelses- og habitatdirektiver.
Autorisationskravet til drift af offentlige fiskeauktioner ændres,  

 så der fremover ikke fra ministeriets side foretages nogen  

 udvælgelse af en enkelt ansøger til en bestemt auktion.
Fremover  

 vil der i princippet blive tale om fri næring, som kan udøves af  

 alle, der opfylder objektive minimumskrav vedrørende vandel m.v.
Der  

 vil være adgang til, at flere driver auktion i samme fiskerihavn og  

 derved fri konkurrence.
Herved vil et relativt kompliceret regelsæt om  

 offentlig fastsættelse af højeste salær og offentlig  

 indseende med fortjeneste på den enkelte auktion kunne bortfalde.
I øvrigt er regelsættet omkring udstedelse af  

 bevilling til førstegangsomsætning af fisk søgt udformet,  

 så det bliver klarere også for bevillingshaverne, hvad de  

 pågældende skal overholde for at kunne opnå og opretholde  

 bevilling.
Dette er sket med baggrund i ønsket om, at  

 bevillingssystemet, som det var hensigten, skal være et vigtigt led i  

 sikringen af gennemsigtighed i forbindelse med omsætningen af fisk,  

 herunder at fiskerireglerne overholdes også med henblik på at  

 skabe lige konkurrencevilkår mellem virksomhederne.
Det samlede regelsæt er nøje gennemgået  

 med henblik på vurdering af om regler, der kræver dansk  

 indfødsret som betingelse for at opnå rettigheder, bør  

 opretholdes.  De steder, hvor der fortsat stilles krav om dansk  

 indfødsret/EU-EØS statsborgerskab, er kravet i alle  

 tilfælde modificeret, idet det i bestemmelserne som alternativ til  

 dansk indfødsret anses for tilstrækkeligt, at vedkommende har  

 haft bopæl i Danmark i 2 år eller, at vedkommende har opholds- og  

 arbejdstilladelse i Danmark.
Disse krav kan stilles henholdsvis i forbindelse  

 med tilladelse til at drive selvstændigt fiskeri og til at drive  

 virksomhed som førstegangsomsætter af fisk.
Dette har ført til, at kravet i  

 førstegangsomsætningslovens § 4 om dansk indfødsret  

 for ikke-EU-borgere i forbindelse med bevilling til at drive fiskeauktion  

 foreslås ophævet.
Det er anset for tilstrækkeligt, at  

 personer, der ikke er borgere i et EU eller EØS land, skal have  

 opholds- og arbejdstilladelse i Danmark for at kunne drive  

 fiskeauktion og anden førstegangsomsætning.
 Kravet i saltvandsfiskerilovens § 9, stk. 1, om,  

 at 2/3 af besætningen på et fartøj skal være dansk  

 eller have haft bopæl her i landet i de 2 forudgående år,  

 er ligeledes anset for overflødigt og udgår derfor af  

 forslaget.
Derimod er kravet om, at udlændinge, der ikke er  

 omfattet af EU og EØS regler om fri bevægelighed, og som  

 ønsker at drive selvstændigt erhvervsmæssigt
fiskeri, skal have haft ophold i 2 år i Danmark, opretholdt under  

 hensyn til den særlige internationale fordeling af havets ressourcer  

 på kyststater.
Der redegøres nærmere herfor under  

 bemærkningerne til forslagets § 14. Det samme gør sig  

 gældende for personer, der ønsker at drive bierhvervsfiskeri,  

 jf. § 17.
Som følge af forslaget vil alle bøder i overensstemmelse  

 med den almindelige hovedregel i dansk ret fremover skulle indbetales til  

 statskassen.
Dette gælder allerede for bøder efter  

 reguleringsloven og EU-bemyndigelsesloven, men i saltvands- og i  

 ferskvandsfiskerilovene har en gammel regel om, at bøder indbetales  

 henholdsvis til fonde og til fiskeriforeninger, været opretholdt.  

 Regler om, at bøder kommer en bestemt kreds til gode, er i  

 øvrigt forladt i dansk ret, og bøder indbetales til  

 statskassen.
I en samlet fiskerilov vil det almindelige regelsystem skulle  

 anvendes.
Dog gennemføres i § 141 en overgangsregel, så  

 fondene i de første 3 år efter lovens ikrafttræden stadig  

 modtager en andel af de indbetalte bøder, der står i rimeligt  

 forhold til de indtægter, der ville være kommet ind i  

 medfør af saltvandsfiskeriloven.
 For fiskeplejens vedkommende vil der ske en videreførsel af den  

 forvaltning, der finder sted i dag, idet den udsætningsindsats, der  

 sker for statsmidler, private midler og fritidsfiskerbidraget allerede nu  

 tilrettelægges efter en samlet plan for både saltvands- og  

 ferskvandsområder.
I medfør af loven vil fiskeriregler fremover udelukkende kunne  

 udstedes i bekendtgørelsesform.
Dette indebærer, at den  

 hidtidige mulighed for, at erhvervsfiskere eneafgørende kan  

 kræve såkaldte vedtægter gennemført i nærmere  

 afgrænsede kystnære områder, bortfalder.
Gældende  

 vedtægtsbestemmelser består, indtil de helt eller delvist  

 ophæves ved bekendtgørelse.
Dette vil kun ske, hvis der er  

 reelle grunde til at fastsætte nye regler.
Ved gennemførelse af  

 regler til erstatning af vedtægtsregler, vil der under nødvendig  

 respekt af bevaringshensynet blive taget hensyn til det erhvervsfiskeri, der  

 udøves i området.
Fastsættelse af regler for lokalområder vil ske efter lokal  

 indflydelse.
For at sikre denne indflydelse, formaliserer forslaget mulighed  

 for, at der oprettes rådgivende lokaludvalg, der også omfatter  

 saltvandsområder.
 For så vidt angår reguleringen af det erhvervsmæssige  

 fiskeri viderefører forslaget det hidtil gældende  

 reguleringssystem, som indebærer løbende justeringer af  

 fiskeriet baseret på et nært samarbejde med erhvervets  

 organisationer.
Reguleringen af fiskeriudøvelsen har tæt  

 sammenhæng med styringen af fangstkapaciteten.
Den styring af  

 kapacitetstilgangen til fiskerflåden, som i dag finder sted med hjemmel  

 i reguleringsloven, videreføres.
Med hensyn til kontrollen med overholdelsen af regelsættet  

 videreføres de gældende kontrolhjemler i kapitel 22. Omfanget af  

 kontrolmyndighedens beføjelser svarer til de beføjelser, der  

 følger af de love, som omfattes af forslaget.
Dette betyder bl.a., at  

 kontrolmyndigheden, der som hidtil vil udgøres af Fiskeridirektoratets  

 centrale og decentrale enheder, har mulighed for mod behørig  

 legitimation og uden retskendelse at kontrollere de fartøjer og  

 virksomheder, som er omfattet af loven.
Der henvises til bemærkningerne  

 til kapitel 22.
Forslaget medfører, at de tilladelser og bevillinger, som er  

 udstedt i medfør af de gældende fiskerilove forbliver i kraft  

 indtil de udskiftes med bevillinger og tilladelser efter denne lov.
De  

 nuværende tilladelses- og bevillingsindehavere stilles således  

 ikke ringere med forslaget.
Det samme gælder de produktionsafgiftsfonde  

 som er nedsat i henhold til gældende lovgivning.
Der er  

 foreløbigt kun nedsat en enkelt fond, Fiskeafgiftsfonden.
Der henvises  

 i øvrigt til bemærkningerne til § 142.
 3. Statsfinansielle, kommunale, økonomiske og administrative  

 konsekvenser.
Forslaget har ingen statsfinansielle konsekvenser udover  

 ændringen af reglerne i saltvandsfiskeriloven og ferskvandsfiskeriloven  

 om indbetaling af bøder.
Samtlige bøder efter loven vil efter  

 udløbet af en 3-årig periode skulle indbetales til  

 statskassen.
Hidtil har bødeindtægter i henhold til  

 saltvandsfiskerilovens § 43 været indbetalt til ministeren for  

 fødevarer, landbrug og fiskeri til fordeling mellem 3 fonde, jf.  

 Finanslov 1998, § 24.37.30.
Bøder efter ferskvandsfiskeriloven tilfalder i  

 henhold til lovens § 50, Ferskvandsfiskeriforeningen for Danmark og  

 Danmarks Sportsfiskerforbund i fællesskab til fremme af  

 ferskvandsfiskeri efter ministerens godkendelse.
Disse bøder vil fra  

 lovens ikrafttræden tilfalde statskassen.
Administrativt betyder forslaget en forenkling derved, at  

 udstedelse af bevilling til at drive offentlig fiskeauktion fremover  

 udelukkende afgøres i henhold til generelle, objektive betingelser og  

 uden, at ministeriet foretager en individuel vurdering af én  

 ansøgers egnethed fremfor andre.
Desuden skal salæret for  

 auktionerne ikke godkendes.
Dette vil dog ikke medføre nogen samlet  

 administrativ besparelse.
Forslaget har den konsekvens for amts- og primær  

 kommuner, at de på samme måde, som staten hidtil har haft,  

 får mulighed for fra bredejere i ferskvand at erhverve en  

 fiskeriret uden samtidig at erhverve grunden.
Der er udelukkende tale om  

 frivillig overdragelse baseret på aftale med den hidtidige indehaver af  

 fiskeriretten.
Endvidere opretholdes bemyndigelsen for ministeren til at  

 fastsætte regler om amtsrådenes medvirken ved tilsynet i  

 ferskvand.
 Amtskommunernes repræsentation i lokale  

 rådgivende udvalg formaliseres også i saltvandsområder.
 Forslaget har ingen økonomiske og administrative  

 konsekvenser for amterne eller kommunerne.
 4. Erhvervsøkonomiske konsekvenser.
 Generelt set medfører forslaget i forhold til de  

 gældende regler ingen erhvervsøkonomiske konsekvenser for de  

 personer og virksomheder, som er omfattet af loven.
Det bemærkes dog, at de mere gennemsigtige regler  

 omkring førstegangsomsætning af fisk vil betyde styrkelse af  

 muligheden for at fratage de personer og virksomheder, der overtræder  

 regelsættet, bevilling til førstegangsomsætning af fisk.  

 Der henvises til bemærkningerne til forslagets § 91 og § 95.  

 Den styrkede mulighed for fratagelse af bevillinger særligt i  

 forbindelse med ulovlig omsætning af fisk må forventes at  

 få en positiv indflydelse for de virksomheder, som overholder  

 regelsættet, idet udelukkelsen af virksomheder, der i første  

 omsætningsled ulovligt opkøber eller på anden måde  

 modtager fisk til priser under markedsprisen, vil stabilisere den reelle  

 markedspris for råvareforsyningen.
Herved skabes mere lige  

 konkurrencevilkår i forbindelse med den første omsætning  

 af fisk, hvorved virksomhedernes indtjeningsmuligheder generelt set vil kunne  

 forbedres.
 5. Administrative konsekvenser for virksomhederne.
Forslaget viderefører i § 121, stk. 2,  

 muligheden i saltvandsfiskerilovens § 40, stk. 2, for ved  

 bekendtgørelse at stille højere grad af generelle krav til  

 både virksomheder med bevilling til førstegangsomsætning  

 af fisk samt senere omsætningsled med hensyn til indberetning og  

 dokumentation m.v. for købt eller på anden måde modtaget  

 fisk.
Endvidere er det, for så vidt angår  

 førstegangsomsættere af fisk, tydeliggjort i lovteksten, jf.  

 § 99, stk. 1, nr. 2, at lovens dokumentationskrav også  

 omfatter f.eks. vejesedler.
De specifikke regler om dokumentationskrav samt  

 de bemyndigelser, der videreføres, vil samlet set kunne medføre  

 forøgede dokumentationskrav til virksomhederne, hvor der i  

 kontroløjemed er behov for yderligere dokumentation i forbindelse med  

 omsætningen af fisk.
Regelsættet er for så vidt angår  

 omsætningen af fisk netop udformet i kontroløjemed med henblik  

 på at sikre en fortsat gennemsigtighed i omsætningen af fisk.
For  

 senere omsætningsled end førstegangsomsættere af fisk vil  

 der kunne blive tale om, at disse f.eks. via overdragelseserklæringer  

 fra tidligere omsætningsled må sikre sig, at de købte  

 eller modtagne fisk er fanget og omsat i overensstemmelse med reglerne.
 Lovforslaget har været forelagt et fokuspanel under  

 Erhvervsministeriet med henblik på en vurdering af de administrative  

 konsekvenser for virksomheder for så vidt angår mulighederne for  

 at fastsætte krav om dokumentation, jf. ovenfor. 8 ud af 80  

 virksomheder har umiddelbart været i stand til at vurdere de  

 administrative byrder, hvilket hænger sammen med, at der på dette  

 område, som ovenfor anført, er tale om rammebestemmelser.
 Ministeren har således, jf. § 99 og § 121  

 mulighed for at fastsætte nærmere retningslinier for hvilke  

 dokumentationskrav, der skal være opfyldt med henblik på at  

 sikre, at der ikke omsættes fisk i strid med regelsættet.
 På grund af de meget få svar er det ikke  

 muligt for fokuspanelet at konkludere noget endeligt omkring lovforslagets  

 konsekvenser i forhold til de virksomheder, der kan blive mødt med  

 krav om dokumentation i forbindelse med omsætningen af fisk.
 I forbindelse med udmøntningen af  

 rammebestemmelserne vil reglernes administrative konsekvenser blive vurderet  

 med henblik på eventuel forelæggelse for fokuspanelet.
 Der er dog ikke tvivl om, at hensynet til kontrollen  

 generelt vil betyde øgede administrative byrder for virksomhederne.  

 Kontrolmuligheden er en nødvendig forudsætning for at kunne  

 skabe mere lige konkurrencevilkår i forbindelse med  

 førstegangsomsætning af fisk, hvilket kan forøge  

 indtjeningsmulighederne for virksomhederne, jf. ovenstående afsnit.  

 Kontrolmuligheden vil derfor under alle omstændigheder veje tungt ved  

 regelfastsættelsen.
 De organisationer, som er blevet hørt i forbindelse  

 med lovforslaget, har været bekendt med, at de kan mødes med  

 større krav til dokumentation m.v.. Ingen af organisationerne har i  

 denne anledning gjort indsigelser i høringssvarene.
 6. Miljømæssige konsekvenser.
Forslaget har ingen direkte miljømæssige  

 konsekvenser.
Eksisterende hjemler til sikring af, at fiskeriet foregår  

 tilstrækkeligt skånsomt både i forhold til fiskebestandene  

 og det omgivende miljø, videreføres.
Lovens formål er,  

 bl.a. under iagttagelse af forsigtighedsprincippet, at sikre en  

 bæredygtig udvikling og en udnyttelse af de levende ressourcer under  

 hensyntagen til behovet for at beskytte økosystemet og således  

 sikre bevarelsen af den biologiske mangfoldighed i fiskevandene.
 7. Forholdet til EU-retten.
 Den nationale fiskerilovgivning fungerer som nævnt i  

 sammenhæng med den fælles EU-fiskeripolitik.
Lovforslaget fastlægger i § 10 den kompetence,  

 som tillægges ministeren for fødevarer, landbrug og fiskeri til  

 at udstede regler på fiskeriområdet med baggrund i  

 EU-fiskerireglerne.
Lovforslaget indeholder ligeledes hjemmel til  

 gennemførelse af nationale regler om fiskeri i det omfang EU´s natur-  

 og miljøbeskyttelsesregler, tilsiger dette.
Disse bemyndigelser  

 eksisterer allerede i den gældende fiskerilovgivning, jf.  

 EU-bemyndigelsesloven, og der er således tale om en videreførsel  

 af et regelsæt, som betyder, at Danmark kan leve op til sine  

 EU-forpligtelser, ligesom der kan fastsættes de regler om kontrol,  

 tilsyn og andre administrative forpligtelser, der er nødvendige for at  

 kunne gennemføre og anvende EU-regelsættet på  

 fiskeriområdet.
Det bemærkes, at i lighed med  

 fødevareloven er området udvidet til ikke blot at omfatte  

 forordninger, men også direktiver og beslutninger.
Udmøntningen af bemyndigelserne i lovforslaget vil  

 i en række tilfælde kunne nødvendiggøre  

 underretning af EU-Kommissionen.
I den forbindelse henledes  

 opmærksomheden særligt på Europa-Parlamentet og  

 Rådets direktiv af 22. juni 1998 (98/34 EF) om en informationsprocedure  

 med hensyn til tekniske standarder og forskrifter.
 Endvidere henledes opmærksomheden på  

 EF-traktatens statsstøtteregler, som foreskriver, at der skal ske  

 notifikation af statsstøtte, idet der i medfør af lovforslagets  

 kapitel 17, om produktionsafgifter, som viderefører reglerne i  

 EU-bemyndigelseslovens §§ 6-12, er mulighed for at udstede regler, der  

 kræver notifikation efter art. 93.
 Som det er tilfældet efter reglerne i  

 EU-bemyndigelseslovens §§ 6-12, der videreføres i forslagets  

 kapitel 17, vil der under ingen omstændigheder blive pålagt  

 afgifter på indenlandske eller importerede varer, uden at ordningerne  

 er forhåndsgodkendt af Kommissionen, d.v.s. at udmøntningen af  

 reglerne i form af f.eks. en bekendtgørelse, der opretter en ny  

 produktionsafgiftsfond, vil blive forelagt Kommissionen, jf.  

 bemærkningerne til kapitel 17.
 8. Delegation til private m.fl.
Forslagets § 110 indeholder en bemyndigelse for  

 ministeren til at delegere sin beføjelse til at træffe visse  

 afgørelser eller visse dispositioner i medfør af de i § 10  

 nævnte EF-retsakter til producentorganisationer eller  

 brancheorganisationer eller sammenslutninger heraf.
Bestemmelsen  

 viderefører en tilsvarende bestemmelse i EU-bemyndigelsesloven.  

 Bestemmelsen har ikke været udmøntet i praksis, og der er ikke  

 med lovforslaget tilsigtet nogen specifik udmøntning af  

 bestemmelsen.
Forslagets § 129 indeholder mulighed for, at  

 fiskeriforeninger, der er fiskeriberettigede i ferske vande, kan  

 ansætte en eller flere opsynsmænd, som skal godkendes af  

 ministeren for fødevarer, landbrug og fiskeri med henblik på, at  

 disse opsynsmænd kan føre tilsyn med overholdelse af loven eller  

 regler fastsat i medfør heraf i det pågældende  

 område.
Bestemmelsen finder anvendelse i praksis.
 9. Krav til borgerne.
 Personer og selskaber, som ønsker at drive  

 erhvervsmæssigt fiskeri skal have tilladelse hertil og registreres  

 herefter i Fødevareministeriets relevante registre, jf. lovforslagets  

 §§ 14, 16 og 17, som viderefører de gældende regler herom i  

 saltvandsfiskeriloven.
 Personer eller selskaber, der er registreret med ret til  

 at drive erhvervsmæssigt fiskeri, skal have licens til at drive en  

 bestemt form for fiskeri, f.eks. industrifiskeri, jf. forslagets kapitel 7,  

 der viderefører reglerne i reguleringsloven §§ 5-6.
 Fartøjer, der anvendes til erhvervsmæssigt  

 fiskeri skal være registreret i Erhvervsministeriet og i  

 Fødevareministeriets fartøjsregister efter de nærmere  

 regler herom i forslagets kapitel 8, der viderefører reglerne i  

 reguleringslovens kapitel 3.
 Personer eller selskaber skal for at kunne drive  

 virksomhed med førstegangsomsætning af fisk eller fiskeauktion  

 have en bevilling hertil, jf. forslagets kapitel 16, som viderefører  

 et tilsvarende system i førstegangsomsætningsloven.
 Lovens kontrolbestemmelser i § 117, jf. § 126,  

 giver mulighed for, at kontrolmyndigheden efter loven mod behørig  

 legitimation og uden retskendelse kan gennemføre kontrol med lovens  

 overholdelse i det omfang og på de fartøjer og virksomheder  

 m.v., som er nærmere beskrevet i forslagets § 117. Denne mulighed  

 er en videreførelse af en tilsvarende adgang i saltvandsfiskeriloven,  

 reguleringsloven, EU-bemyndigelsesloven,  

 førstegangsomsætningsloven, og ferskvandsfiskeriloven.  

 Forslagets kontrolbestemmelser finder som hidtil ikke anvendelse i private  

 boliger, jf. bemærkningerne til § 117.
 10. Høring.
 Forslaget har været sendt i høring til  

 følgende organisationer:
 Danmarks Fiskeriforening, Danske Fiskeres  

 Producentorganisation, Skagens Producentorganisation, Notfiskernes  

 Producentorganisation, Danmarks Fiskeindustri- og Eksportforening,  

 Konsumfiskeindustriens Arbejdsgiverforening, Foreningen for Danmarks  

 Fiskemel- og Fiskeolieindustri, Arbejderbevægelsens Erhvervsråd,  

 Kvindeligt Arbejderforbund, Fiskernes Forbund, Fiskeriets Servicefag,  

 Foreningen af Fiskeauktionsmestre i Danmark, Foreningen af Fiskesorteringer  

 og Samlecentraler i Danmark, Dansk Kystfiskerforening, Danmarks  

 Sportsfiskerforbund, Ferskvandsfiskeriforeningen for Danmark, Dansk  

 Amatørfiskerforening, Dansk Fritidsfiskerforbund, Landsforbundet  

 Danske Lystfiskere, De danske Landboforeninger, Dansk Familielandbrug, Dansk  

 Dambrugerforening, Dansk Havbrugerforening, Organisationen Dansk Aquakultur,  

 Dansk Åleproducent Forening, Dansk Aaleeksportør Forening,  

 Landsorganisationen af Danmarks Detailfiskehandlere, De samvirkende danske  

 Andelsfiskesalgsforeninger, Sammenslutningen af danske  

 ørredeksportører, Foreningen for Fiskefoderfabrikanter,  

 Amtsrådsforeningen for Danmark, Kommunernes Landsforening, Danmarks  

 Naturfredningsforening, Friluftsrådet, Dansk Industri,  

 Håndværksrådet, Finansrådet, Fiskeribanken,  

 Transportrådet, Fiskeriteknisk Selskab, Akvakulturerhvervets  

 Leverandørforening, Fiskeriøkonomisk Institut, DIFTA, Dansk  

 Eksportforening, Ældreforum og Foreningen af Danske Ral- og  

 Sandsugere.
 11. Skema over konsekvenser.
Vurdering af konsekvenser af lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Generelt set indeholder forslaget ingen  

 erhvervsøkonomiske konsekvenser for de personer og virksomheder, der  

 omfattes af loven.
Forslaget styrker muligheden for, at bevilling til  

 førstegangsomsætning kan tilbagekaldes ved overtrædelse af  

 regelsættet.
Dette sker bl.a. for at opretholde lige  

 konkurrencevilkår i branchen.
Ingen Administrative konsekvenser for erhvervslivet Ingen Forslaget viderefører muligheden i  

 saltvandsfiskerilovens § 40, stk. 2, for i højere grad  

 generelt set, at stille krav til virksomheder med bevilling til  

 førstegangsomsætning.
Dette vil kunne medføre  

 øgede dokumentationskrav til virksomhederne for købt og solgt  

 fisk.
Miljømæssige konsekvenser Forslaget har ingen direkte forøgede positive  

 miljømæssige effekter, men eksisterende hjemler til regulering  

 af både erhvervsmæssigt og rekreativt fiskeri vil blive  

 videreført og administreret med henblik på, at fiskeriet  

 foregår så skånsomt som muligt i forhold til det omgivende  

 miljø.
Ingen Administrative konsekvenser for borgerne Ingen Ingen Forholdet til EU-retten Lovforslaget indeholder bemyndigelse til ministeren for  

 fødevarer, landbrug og fiskeri til at fastsætte de  

 nødvendige regler og foranstaltninger til opfyldelse og anvendelse af  

 EF´s forordninger, direktiver og beslutninger på fiskeriets  

 område.
En række af lovforslagets bestemmelser vil kunne  

 udmøntes i administrative regler, som vil skulle notificeres for  

 EU-Kommissionen.
Bemærkninger til lovforslagets  

 enkelte bestemmelser Til kapitel 1.
Lovens formål, område og definition Til § 1 Formålsparagraffen skal tydeliggøre, hvilke  

 hensyn loven varetager.
I sammenhæng med EU s fiskeriregler skal loven  

 sikre en bæredygtig udvikling både i bevaringsmæssig  

 henseende og i forhold til mulighederne for erhverv og beskæftigelse  

 samtidig med, at der skal være grundlag for et rekreativt fiskeri, der  

 kan udøves af store dele af befolkningen.
Målsætningen er  

 således at sikre det erhvervsmæssige- og rekreative fiskeri  

 på et forsvarligt grundlag.
Ved at tilgodese såvel fiskeriets interesser som  

 hensynet til det omgivende miljø, sikres overholdelsen af  

 internationale aftaler og konventioner m.v., som Danmark har tilsluttet sig  

 og er forpligtet af.
Dette gælder bl.a. forpligtelsen til en  

 særlig beskyttelse af fiskebestande og deres levesteder, i de  

 områder der er udpeget som internationale  

 naturbeskyttelsesområder.
Ifølge aftalerne m.v. skal der  

 være mulighed for udøvelse af fiskeri under hensyntagen til en  

 bæredygtig udvikling, der bl.a. sikres ved iagttagelse af  

 forsigtighedsprincippet og bevarelsen af den biologiske mangfoldighed i  

 fiskevandene.
Med henblik på at nå disse mål kan  

 ministeren regulere fiskeriet.
Dette kan f.eks. ske ved fastsættelse af  

 regler om tilladte redskaber, redskabers udformning osv. samt ved regler om  

 begrænsninger af fiskeriet i et nærmere afgrænset  

 område og/eller en nærmere begrænset periode.
Til § 2 Lovforslagets gyldighedsområde svarer til  

 gyldighedsområderne i de love, den afløser.
Efter stk. 1 svarer forslagets gyldighedsområde  

 i saltvand således til gyldighedsområdet i saltvandsfiskerilovens  

 § 1, der omfatter fiskeri på dansk fiskeriterritorium og fiskeri  

 med dansk indregistreret fartøj uden for dette område.
Dette har  

 ligeledes været gyldighedsområdet for reguleringsloven og  

 EU-bemyndigelsesloven.
 I medfør af lov nr. 597 af 17. december 1976 om  

 Danmarks Riges fiskeriterritorium er fiskeriterritoriet fastlagt i  

 bekendtgørelse nr. 628 af 22. december 1976 om Danmarks  

 fiskeriterritorium (Nordsøen) og i bekendtgørelse nr. 386 af  

 23. august 1985 om Danmarks fiskeriterritorium (Skagerrak, Kattegat,  

 Øresund, Storebælt og Østersøen).
Forslaget finder anvendelse på dansk indregistreret  

 fartøj, uanset hvor det befinder sig.
Dette indebærer, at  

 registreringskrav m.v. til danske fartøjer, der anvendes til fiskeri,  

 gælder overalt for danske fartøjer.
For ferskvandsområder svarer forslaget til  

 ferskvandsfiskerilovens gyldighedsområde.
Forslaget gælder  

 således som udgangspunkt i alle naturligt forekommende ferske vande  

 samt andre vandområder, der indgår som led i eller træder i  

 stedet for naturligt forekommende ferske vande.
Baggrunden for denne  

 afgrænsning er, at det er i disse vande, der særligt er behov for  

 beskyttelse af fiskebestande og fiskeriregulering.
Afgrænsningen  

 omtales nærmere i bemærkningerne til § 3, nr. 1.
 Forslaget finder endvidere anvendelse for de  

 områder, der er omfattet af EU´s retsakter vedrørende fiskeri.  

 Dette svarer indholdsmæssigt til bestemmelsen i EU-bemyndigelsesloven  

 § 1, der omfatter Fællesskabets forordninger for fisk, fiskeri og  

 fiskevarer, jf. også bemærkningerne til forslagets § 10.
Det skal endelig for så vidt angår stk. 1  

 bemærkes, at lovforslaget ikke omfatter alger, som hidtil har  

 været omfattet af saltvandsfiskeriloven.
Ministeren kan dog bestemme,  

 at alger skal omfattes af loven eller dele heraf, såfremt der er behov  

 for en regulering af området.
Fødevareministeriet vil, hvis  

 ministeren træffer bestemmelse om, at alger skal omfattes af loven,  

 forinden afklare kompetencespørgsmål med Miljø- og  

 Energiministeriet eller andre ministerier, hvis ressort  

 berøres.
 I stk. 2 videreføres bemyndigelsesbestemmelsen  

 i saltvandsfiskerilovens § 1, stk. 2, i uændret form,  

 således at også fangster, der som udgangspunkt ikke er omfattet  

 af loven, kan omfattes af loven, når de landes i Danmark, hvis  

 ministeren fastsætter regler herom.
I stk. 3 fastslås, at regler fastsat i  

 medfør af loven, kan udstedes for hele lovens gyldighedsområde  

 eller for nærmere angivne områder.
Det samme gælder med  

 hensyn til de forskellige former for fiskeri, der er defineret og  

 afgrænset i forslagets kapitel 4. Som udgangspunkt gælder  

 reglerne for alle former for fiskeri, der kan dog som hidtil udstedes regler  

 særligt for rekreativt fiskeri i form af lyst- eller fritidsfiskeri og  

 erhvervsmæssigt fiskeri.
Til § 3 Bestemmelsen indeholder en række definitioner af  

 begreber, som anvendes hyppigt i lovteksten og som kendes fra de  

 gældende love.
Definitionerne er indsat for at forenkle lovteksten i de  

 bestemmelser, hvori de anvendes.
Nr. 1 indeholder en definition af, hvad der i lovteksten  

 forstås ved fisk.
Definitionen dækker både over enkelte  

 fisk, krebs- og bløddyr, herunder også opdrættede arter  

 samt over partier, bestanddele og produkter heraf.
Definitionen dækker  

 således også over det begreb, der f.eks. i EU-bemyndigelsesloven  

 betegnes som fiskerivarer.
Definitionen er udvidet med pighuder, der bl.a. er  

 søstjerner.
Det skal bemærkes, at alger som udgangspunkt ikke er  

 omfattet af lovforslaget, men at ministeren kan bestemme, at loven eller del  

 heraf også skal gælde alger, jf. bemærkningerne til  

 § 2.
Desuden defineres i nr. 2 og 3, hvad der i loven  

 forstås ved saltvand og ferskvand, således at nærmere  

 angivelse i de enkelte bestemmelser er ufornøden.
Systematikken i  

 forslaget er, at medmindre der udtrykkeligt i en bestemmelse anføres  

 andet, gælder en bestemmelse både i salt- og ferskvand.
I nr. 3 defineres ferskvand som i ferskvandsfiskerilovens  

 § 1, stk 1, dog med den tilføjelse, at området også  

 omfatter ferske vande med afløb til saltvand.
Det er en  

 ufuldstændighed i ferskvandsfiskeriloven, at det ikke er  

 præciseret, at et område, der har tilknytning til  

 saltvandsområder, også er omfattet af lovens  

 gyldighedsområde.
Desuden er definitionen i nr. 3 udvidet med de  

 områder, der i ferskvandsfiskerilovens § 1, stk. 2- 3,  

 også er omfattet af lovens gyldighedsområde.
Det drejer sig om  

 kunstigt oversvømmede arealer og kunstigt frembragte ferske vande, der  

 ikke indgår som led i eller træder i stedet for dele af et  

 naturligt vandløbssystem.
Som hidtil skal alene en række af  

 lovens regler gælde i disse områder, jf. forslagets  

 § 41.
Definitionen i nr. 4 af, hvad der i loven forstås  

 ved omsætning m.v., omfatter al omsætning og er således  

 bredere end den definition, der vedrører  

 førstegangsomsætning, som er afgrænset i § 86 i det  

 kapitel, der vedrører bevillingspligt til  

 førstegangsomsætning af fisk.
Dette skyldes, at loven foruden  

 særlige regler for virksomheder, der driver  

 førstegangsomsætning af fisk, indeholder en række regler  

 for alle omsætningsled f.eks. om kontrolpligt til at afgive oplysninger  

 og om straf.
Bestemmelser i forslaget vedrørende omsætning m.v.  

 er omsætning i § 3, nr. 4´s forstand, medmindre det udtrykkeligt  

 fremgår, at der er tale om førstegangsomsætning, som  

 afgrænset i § 86.
 Definitionen i nr. 5 af, hvad der i loven forstås  

 ved EF-retsakter er indført med henblik på i lovteksten alene at  

 henvise til denne fællesbetegnelse, jf. nærmere  

 bemærkningerne til forslagets § 10.
 Til kapitel 2.
 Rådgivende udvalg m.v.
Reglerne vedrører den rådgivning ministeren  

 indhenter i forbindelse med lovens gennemførelse.
Det er hensigten at  

 fortsætte den tætte rådgivningskontakt med de relevante  

 organisationer, som har præget fiskeriforvaltningen hidtil.
 Antallet af udvalg indskrænkes som en naturlig  

 konsekvens af, at der nu er fælles regler for fersk- og saltvand.
 Arbejdsdelingen mellem udvalgene vil generelt være,  

 at alle drøftelser, der behandler spørgsmål med relation  

 til erhvervsfiskeriet, skal drøftes i Udvalget for Erhvervsfiskeri,  

 jf. forslagets § 6. Hvis samme spørgsmål vedrører  

 det rekreative fiskeri, f.eks. regler om mindstemål for fisk, vil  

 både Udvalget for Rekreativt fiskeri, Ferskvandsfiskeri og Fiskepleje  

 og Erhvervsfiskeriudvalget skulle høres.
Til § 4 Bestemmelsen indeholder en opregning af de udvalg, der  

 efter forslaget nedsættes.
Til § 5 Forslagets § 5 om EU-fiskeriudvalget  

 viderefører det bestående § 2-udvalg, jf.  

 EU-bemyndigelseslovens § 2. Kredsen af repræsenterede foreninger  

 er den samme som i det gældende regelsæt og som noget nyt  

 består udvalget af repræsentation for Danmarks  

 Naturfredningsforening.
Baggrunden for, at Danmarks Naturfredningsforening  

 foreslås repræsenteret i dette udvalg samt i udvalgene behandlet  

 i §§ 7 og 8, er, at natur- og miljøhensyn har indflydelse  

 på fastsættelsen af fiskerilovgivningen.
Foreningens deltagelse  

 er medvirkende til at implementere sektorintegrationstanken.
 Graden af repræsentationen for  

 producentorganisationerne i Danmark, der i lovteksten omtales samlet, vil  

 være, at de også fremover vil kunne deltage i møderne i  

 udvalget med i alt 2 repræsentanter, dvs. et medlem og en  

 suppleant.
Til § 6 Bestemmelsen viderefører reglerne om det udvalg,  

 der er nedsat med hjemmel i reguleringslovens § 9, som rådgiver af  

 ministeren i sager vedrørende det erhvervsmæssige fiskeri.
Kredsen af repræsenterede foreninger er den samme  

 som i det gældende regelsæt.
Graden af repræsentationen for  

 producentorganisationerne i Danmark, der i lovteksten omtales samlet, vil  

 være, at de også fremover vil kunne deltage i møderne i  

 udvalget med i alt 2 repræsentanter, dvs. et medlem og en  

 suppleant.
Det vurderes at være overflødigt med et  

 særligt udvalg til behandling af spørgsmål  

 vedrørende omsætning af fisk, som dette kendes i  

 førstegangsomsætningslovens § 18. Disse  

 spørgsmål behandles efter forslagets stk. 3 i Udvalget for  

 Erhvervsfiskeri.
Det er hensigten, at der om spørgsmål  

 vedrørende førstegangsomsætning af fisk skal  

 rådgives på samme niveau som på andre områder, dvs.  

 at der søges rådgivning om regler og retningslinier men, at  

 enkeltsagsbehandling foregår på ministerens og forvaltningens  

 ansvar alene.
Til § 7 Forslagets § 7 viderefører det bestående  

 udvalg til rådgivning om regler for det rekreative fiskeri og  

 fiskeplejen, jf. saltvandsfiskerilovens § 12 a.
Dette udvalg vil  

 ligeledes dække de spørgsmål, der i de gældende love  

 arbejdes med i det rådgivende ferskvandsfiskeriudvalg, jf.  

 ferskvandsfiskerilovens § 38. Amtsrådsforeningen er medlem af  

 ferskvandsfiskeriudvalget og foreslås derfor repræsenteret i  

 Udvalget for Rekreativt fiskeri, Ferskvandsfiskeri og Fiskepleje.
Endvidere  

 foreslås Danmarks Naturfredningsforening repræsenteret i  

 udvalget.
Danmarks Naturfredningsforening har ikke hidtil været  

 repræsenteret i rådgivende udvalg efter fiskerilovgivningen, men  

 optages med forslaget på grund af den nære tilknytning til  

 naturinteresserne i de spørgsmål, der skal behandles i udvalget.  

 Endelig kan miljø- og energiministeren som noget nyt indstille  

 repræsentation til udvalget.
Dette hænger sammen med, at  

 aktiviteterne især med hensyn til fiskeplejen og ferskvandsreguleringen  

 også er nært knyttet til Miljø-og Energiministeriets  

 ressortområde.
Til § 8 Det er i forslagets § 8, som i  

 ferskvandsfiskerilovens § 38, og i overensstemmelse med den praksis, der  

 er ved at forme sig i kystnære saltvandsområder, udtrykkeligt  

 angivet, at der kan nedsættes lokaludvalg til rådgivning om  

 særlige regler i disse områder.
I overensstemmelse med  

 ferskvandsfiskeriloven vil amtsrådene indgå i lokaludvalgene.
Til § 9 I stk. 1 bestemmes det, at ministeren for  

 fødevarer, landbrug og fiskeri udpeger udvalgenes  

 repræsentanter.
De organisationer, der i alle tilfælde vil blive  

 inddraget, er udtrykkelig nævnt i lovteksten.
Derimod er antallet af  

 repræsentanter ikke fastlagt, idet dette efter stk. 2 vil skulle  

 ske i forretningsordenen for det enkelte udvalg.
Denne ændring har  

 sammenhæng med, at antallet af medlemmer ikke har direkte betydning for  

 indflydelsen på de spørgsmål, der rådgives om, idet  

 det er organisationens synspunkt, der lægges vægt på.
Det  

 virker derfor unødigt stift i lovteksten at lægge sig fast  

 på et antal af medlemmer.
Det er ikke hensigten at udelukke nogen organisation fra  

 at deltage i arbejdet med det antal medlemmer, der i dag er medlemmer af  

 udvalgene, eller som har indflydelse via muligheden for at deltage i  

 møderne både med medlem og suppleant.
Det vil fremgå af  

 udvalgenes forretningsorden, at suppleanter også kan deltage i  

 møderne sammen med det faste medlem.
 Endvidere vil ministeren efter stk. 2 i  

 forretningsordenen kunne fastsætte regler om den tidsmæssige  

 udstrækning af deltagernes plads i udvalgene, hvis der ses behov  

 herfor.
Ministeren kan, udover de organisationer, der er  

 nævnt i lovteksten, i henhold til stk. 3, udvide udvalgene med  

 andre organisationer samt med personer med særlig sagkundskab.
Dette  

 kan ske enten for en længere periode eller til drøftelse af  

 enkelte spørgsmål.
Således kan udvalget behandlet i  

 § 5 udvides med repræsentation for Organisationen Dansk Aquakultur  

 i forbindelse med rådgivning vedrørende opdræt af fisk, i  

 det omfang der er behov herfor.
Herved understeges, at det er muligt for  

 ministeren at indhente sagkundskab og synspunkter så bredt, som et  

 spørgsmål kræver.
Som i dag vil der i medfør af stk. 3 under  

 udvalgene kunne nedsættes underudvalg af permanent eller midlertidig  

 karakter til rådgivning om nærmere afgrænsede emner.
Dette  

 betyder, at udvalgene eller underudvalgene, i det omfang opgaver uddelegeres  

 til enheder under Fødevareministeriet, vil kunne knyttes til disse  

 enheder.
 For så vidt angår udvidelse med nye  

 organisationer, der ikke er repræsenteret i udvalgene, vil dette kunne  

 ske, hvis der etableres en organisation, som opnår en bred  

 repræsentation, som enten helt erstatter en bestående  

 organisation, eller som tager nye opgaver op.
Nyetablerede organisationer vil skulle have eksisteret  

 igennem en længere periode, førend det kan forventes, at de  

 opnår repræsentation.
Dette gælder dog naturligvis ikke for  

 organisationer, der helt afløser en eller flere organisationer f.eks.  

 som følge af sammenlægning af organisationer.
 Til kapitel 3.
Administration af Det Europæiske  

 Fællesskabs retsakter og af internationale aftaler på fiskeriets  

 område Til § 10 Reglen i stk. 1 bemyndiger ministeren for  

 fødevarer, landbrug og fiskeri til at udstede regler og træffe  

 foranstaltninger til opfyldelse af EF´s forordninger, direktiver og  

 beslutninger på fiskeriets område i Danmark.
 Bestemmelsen betyder, at Danmark kan leve op til de  

 forpligtelser, der følger af medlemsskabet i EU, herunder kan der  

 fastsættes de regler om kontrol, tilsyn og andre administrative regler,  

 samt regler om levesteder for fisk m.v., som er nødvendige for at  

 gennemføre EF-retsakter på fiskeriområdet.
I forhold til den gældende lovtekst i  

 EU-bemyndigelsesloven § 1, stk. 1, er området udvidet til at  

 omfatte alle EU s bindende retsakter, d.v.s. både forordninger,  

 direktiver og beslutninger.
Bestemmelsen er herefter i overensstemmelse med  

 Fødevarelovens § 61. Det bemærkes, at der ikke på  

 fiskeriområdet udstedes direktiver, men at lovteksten tager  

 højde for det tilfælde, at den fællesskabsretlige  

 regulering af fiskeriet, som i dag finder sted via forordninger og enkelte  

 beslutninger, udvides med direktiver.
I stk. 1, 1. pkt., er det  

 fastlagt, at ministeren udover at fastsætte regler til opfyldelse af  

 eventuelle kommende direktivforpligtelser også kan træffe  

 bestemmelse til opfyldelse af direktivforpligtelser.
Der er her særligt  

 tænkt på det tilfælde, hvor der endnu ikke er udstedt  

 egentlige bekendtgørelser til opfyldelse af et direktiv, og hvor der  

 f.eks. i kontroløjemed er behov for at agere umiddelbart.
Med hjemmel i stk. 1 kan ministeren endvidere  

 fastsætte regler eller træffe bestemmelser til opfyldelse af  

 direktiver og beslutninger på andre områder end  

 fiskeriområdet.
Dette vil særligt kunne gøre sig  

 gældende i forbindelse med direktiver og beslutninger om natur- og  

 miljøbeskyttelse, som har betydning for fiskeriet.
 Bestemmelsen i stk. 2 om bemyndigelse til at  

 fastsætte regler om fravigelser i det omfang, det er foreneligt med  

 fællesskabsretten, er en videreførelse af EU-bemyndigelseslovens  

 § 1, stk. 2.
 I stk. 3 er indsat hjemmel til at opretholde  

 internationale aftaler, der er indgået før Danmarks  

 tiltræden af De Europæiske Fællesskaber, og som fortsat er  

 gældende.
Der eksisterer aftaler med vore nabolande, som stadig er  

 gyldige efter Danmarks tiltræden til EU-traktaten.
Bl.a. kan  

 nævnes:
 Den mellem Danmark og Sverige den 31. december 1932 afsluttede  

 konvention mellem Kongerigerne Danmark og Sverige om Fiskeriforholdene i de  

 til begge lande grænsende farvande.
 Overenskomst angående fælles fiskeri i Flensborg  

 inderfjord mellem Danmark og Forbundsrepublikken Tyskland af 29. maj  

 1958.
 Overenskomst af 19. december 1966 mellem Danmark, Norge og Sverige om  

 gensidig adgang til fiskeri i Skagerrak og Kattegat.
 Hidtil har aftalerne været gennemført og  

 forpligtelserne opretholdt gennem loven om fiskeri i dansk/svenske  

 grænsefarvande og Flensborg Fjord loven, som nu forudsættes  

 ophævet.
Bestemmelsen i stk. 4 er en videreførelse af  

 EU-bemyndigelseslovens § 1, stk. 4, der muliggør, at en  

 anden minister gennemfører de nødvendige foranstaltninger efter  

 stk. 1 og 2, hvis et fiskerirelateret spørgsmål  

 hører under denne ministers ressort.
Dog er teksten præciseret,  

 så det klart fremgår, at der er tale om gennemførelse af  

 EF-retsakter.
I stk. 4 nævnes, at også andre ministre  

 kan gennemføre EU-regler på fiskeriets område.
Dette vil  

 kunne ske, hvis en regel om fiskeriforhold skulle ligge i andet  

 ministerressort end Fødevareministeriet.
 Til kapitel 4.
Fiskeriformer og fiskeriberettigede Til § 11 Bestemmelsen indeholder regler for, under hvilke former  

 det er tilladt at fiske.
I stk. 1 fastlægges kravene til  

 erhvervsmæssigt fiskeri i saltvand.
Disse svarer til de gældende  

 betingelser for at udøve de typer af fiskeri, der er fastlagt i  

 saltvandsfiskeriloven.
Det er således kun personer registreret som  

 erhvervs- eller bierhvervsfiskere og erhvervsfiskerselskaber, som har ret til  

 at drive selvstændigt erhvervsmæssigt fiskeri.
Dertil kommer de  

 særlige rettigheder i saltvand, som opregnes i stk. 2, dvs.  

 indehavere af ålegårdsrettigheder og landbrugere med ret til at  

 drive selvstændigt erhvervsmæssigt fiskeri.
 Desuden kan der udøves rekreativt fiskeri i form af  

 lyst- og fritidsfiskeri i fersk- og saltvand, jf. stk. 3.
I stk. 4 henvises til bestemmelsen i forslagets  

 § 28 om fiskeriretten i ferskvand.
I ferskvand gælder fortsat, at  

 fiskeriretten som alt overvejende hovedregel tilkommer bredejeren med  

 mulighed for at stille fiskeriet til rådighed for andre.
 I bemærkningerne til bestemmelserne om de enkelte  

 fiskerier omtales fiskeriformerne og kravene til registrering m.v.  

 nærmere.
Til § 12 Bestemmelsen fastlægger, at kun fisk, fanget af  

 selvstændige erhvervs- og bierhvervsfiskere, må omsættes.  

 Dette indebærer, at fisk fanget ved rekreativt fiskeri ikke må  

 omsættes imod vederlag.
Herved sikres, at niveauet for fiskeriet ikke  

 overstiger eget forbrug til den rekreative fisker og dennes husstand.
 Bestemmelsen i § 12, stk. 1, er indført i  

 saltvandsfiskerilovens § 2, stk. 2, ved den lovændring, der  

 blev vedtaget af Folketinget i maj 1998, jf. lov nr. 314 af 3. juni 1998.
Fiskeriloven vil gælde både fersk- og  

 saltvandsområder, og omsætningsforbuddet gælder derfor  

 også for fangst fra ferskvandsområder.
Det erhvervsmæssige  

 fiskeri i ferskvand er begrænset og udøves meget få  

 steder.
Kravet om registrering som erhvervs- og bierhvervsfisker gælder  

 ikke i ferskvand.
Bestemmelsen i stk. 2 sikrer dog, at omsætning  

 af fisk fanget i ferskvand som led i en erhvervsmæssig aktivitet vil  

 kunne finde sted, hvis det konkret tillades.
Tilladelse i henhold til  

 stk. 2, vil blive givet, når det kan godtgøres på  

 grundlag af dokumenterede oplysninger om de hidtidige aktiviteter, at der  

 udøves et erhvervsmæssigt fiskeri af en vis størrelse,  

 der har haft betydning for den pågældendes økonomi.  

 Tilladelserne kan gives både til indehavere af fiskeriretten, der  

 udøver erhvervsmæssigt fiskeri i et ferskvandsområde og  

 til lejere af en fiskeriret.
 I forbindelse med tilladelse til salg af fisk fanget i  

 ferskvand, vil der blive stillet krav om indrapportering til  

 Fødevareministeriet af fangsten.
Til § 13 Bestemmelsen erstatter saltvandsfiskerilovens § 8 og  

 fastslår kravet om tilladelse til omladning, der finder sted på  

 lovens gyldighedsområde.
Reglen supplerer reglerne om omladning i art.  

 11 i Rådets forordning af 12. oktober 1993 (93/284/EØF) om  

 indførelse af en kontrolforordning under den fælles  

 fiskeripolitik (Kontrolforordningen). Ved omladning forstås, at  

 fangsten fra et fartøj på den ene eller den måde  

 føres over i et andet fartøj, f.eks. ved direkte losning fra et  

 fartøj til et andet, eller ved opsugning af fisk fra et net  

 tilhørende et andet fartøj.
Reglerne i  

 Kontrolforordningen har til hensigt at sikre, at omladning fra et  

 fartøj til et andet finder sted på en sådan måde, at  

 der sker korrekt indrapportering af fangsterne.
Medlemslandene skal  

 påse dette.
Bestemmelsen muliggør, at de danske  

 fiskerimyndigheder kan stille de nødvendige krav herunder om  

 oplysninger, når omladning tillades.
Til § 14 Bestemmelsen er en uændret videreførelse af  

 saltvandsfiskerilovens § 3, som denne er ændret ved lov nr. 314 af  

 3. juni 1998. Bestemmelsen vedrører betingelserne for at blive  

 registreret som erhvervsfisker.
Det afgørende krav består i  

 dokumentation for hidtidig og fortsat beskæftigelse og indtjening ved  

 fiskeri som hovederhverv.
I stk. 1 fastsættes betingelserne for at blive  

 registreret som erhvervsfisker med A- status, således at den  

 pågældende har ret til selvstændigt at drive  

 erhvervsmæssigt fiskeri.
Som hidtil skal den pågældende  

 have dansk indfødsret, jf. dog stk. 4, eller have haft  

 bopæl her i landet i 2 år.
Endvidere skal den  

 pågældende i de 12 foregående måneder have  

 været beskæftiget med erhvervsmæssigt fiskeri, f.eks. som  

 ansat på et fiskerfartøj, og i disse 12 måneder skal  

 mindst 60 % af den pågældendes bruttoindkomst stamme fra  

 erhvervsfiskeri.
I stk. 2 videreføres kravet om, at den  

 pågældende i de foregående 12 måneder, som er  

 nævnt i stk. 1 skal være registreret med B-status.
Kravet om  

 den forudgående registrering blev indført ved ændringen af  

 saltvandsfiskeriloven i maj 1998, jf. lov nr. 313 af 3. juni 1998. Kravet  

 gælder alene personer, som senere vil registreres med A-status efter  

 stk. 1. Der er således fortsat ikke krav om registrering af  

 personer, som alene arbejder og fortsat vil arbejde som ansat på et  

 fiskerfartøj.
I stk. 3, som indholder særlige regler for  

 beregning af bruttoindkomsten, er det præciseret, at der for personer  

 med tillidshverv i fiskeriets organisationer og på redningsstationer  

 ikke blot ses bort fra indtægten ved tillidshvervet, men at indkomster  

 fra tillidshvervet træder i stedet for bruttoindkomsten fra  

 erhvervsfiskeri, hvis den pågældende tidligere har været  

 beskæftiget med erhvervsmæssigt fiskeri.
Med fiskeriets  

 organisationer menes også organisationer, der repræsenterer  

 beskæftigede i fiskeriet.
De pågældende vil  

 således som hidtil kunne bevare deres erhvervsfiskerstatus, medens de  

 varetager tillidshvervet.
 Det er valgt at lade et krav i saltvandsfiskerilovens  

 § 9, om, at 2/3 af besætningen på et fartøj skal have  

 dansk indfødsret, have haft bopæl i Danmark i 2 år eller  

 være EU-borgere, udgå af loven.
 I forbindelse med selvstændigt fiskeri opretholdes  

 derimod et krav om, at udenlandske statsborgere, skal have haft bopæl i  

 Danmark i 2 år forud for registreringen.
Dette krav har sammenhæng med, at  

 fiskeriressourcerne globalt er opdelt, således at de er knyttet til  

 kyststaten eller de kyststater, der i fællesskab udnytter dem.  

 Opretholdelsen af et krav om 2 års forudgående ophold i Danmark,  

 for den som selvstændigt anvender fiskeressourcerne  

 erhvervsmæssigt, er derfor naturligt.
Efter 2-års bopæl i  

 Danmark vil enhver udlænding, der i øvrigt opfylder kravene,  

 være berettiget til at drive selvstændigt  

 erhvervsmæssigt fiskeri.
Borgere fra andre EU-lande og EØS-lande vil kunne  

 drive selvstændigt fiskeri uden at have bopæl her i landet.
I  

 stk. 4 videreføres saltvandsfiskerilovens § 3, stk. 2  

 om, at ministeren kan fastsætte regler om de krav, der stilles til  

 EU/EØS-borgere, der ikke har bopæl her i landet med hensyn til,  

 at fiskeriaktiviteten skal udøves i tilknytning til aktiviteter i det  

 danske fiskerierhverv.
Saltvandfiskerilovens § 3, stk. 2 (forslagets  

 § 14, stk. 4) er udmøntet i bekendtgørelse nr. 266 af  

 10. april 1996. Med hjemmel i lov nr. 963 af 9. december 1992 om Danmarks  

 tiltræden af aftale om Det Europæiske Økonomiske  

 Samarbejdsområde gælder bekendtgørelsen også for  

 EØS-borgere.
I bekendtgørelsen fastlægges, at EU og  

 EØS borgere kan opnå og bevare registrering som erhvervsfiskere,  

 hvis virksomheden kan anses for at have en tilknytning til dansk  

 fiskerierhverv.
Bekendtgørelsen har været forelagt  

 Europa-Kommissionen, der ved skrivelse af 9. september 1996 har meddelt, at  

 regelsættet er i overensstemmelse med fællesskabsretten.
Til § 15 Bestemmelsen svarer til saltvandsfiskeriloven § 3 a,  

 som denne er ændret ved lov nr. 314 af 3. juni 1998.
 Bestemmelsens stk. 1 åbner mulighed for, at  

 personer, der inden for de sidste 5 år, i en 12 måneders periode,  

 har opfyldt betingelserne om indtægt, beskæftigelse m.v. i  

 fiskeriet, kan opnå registrering som selvstændig fiskere, selvom  

 de har været væk fra erhvervet i en periode.
 Eneste ændring i forhold til den gældende  

 lovtekst er, at der tales om en "registrering" og ikke  

 "genregistrering". Hermed rettes en unøjagtighed, idet der  

 også efter den gældende tekst er mulighed for registrering  

 også i situationer, hvor den pågældende inden for 5  

 års perioden ikke har ladet sig registrere med A-status som  

 erhvervsfisker, men har opfyldt betingelserne for dette og kan dokumentere  

 det.
Efter stk. 2 skal personer registreret efter  

 stk. 1 som hidtil senest 14 måneder efter registreringen kunne  

 dokumentere, at 60 % af den pågældendes bruttoindkomst i en  

 periode på 12 måneder efter registreringen stammer fra  

 erhvervsmæssigt fiskeri.
Hvis den registrerede ikke kan dokumentere  

 dette, bortfalder registreringen og den pågældende kan som hidtil  

 ikke i en periode på 5 år fra registreringen på ny  

 registreres efter denne bestemmelse.
Til § 16 Bestemmelsen er en videreførelse af  

 saltvandsfiskerilovens § 3b.
Bestemmelsen vedrører betingelserne  

 for, at selskaber kan blive registreret og opretholde registrering som  

 berettiget til at drive erhvervsmæssigt fiskeri.
 Efter stk. 1, nr. 1 er det som hidtil et krav at  

 aktie- eller anpartskapitalen for 2/3 vedkommende ejes af personer, der er  

 registreret som erhvervs- eller bierhvervsfiskere.
I stk. 1, nr. 2, er kravet til den  

 erhvervsfiskeriejede andel af selskabet tydeliggjort i tilfælde, hvor  

 selskabet ejes af et andet selskab.
I disse situationer skal aktie- eller  

 anpartskapitalen i det andet selskab, "moderselskabet", fuldtud  

 ejes af personer, som er registreret som erhvervs- eller  

 bierhvervsfiskere.
 I stk. 2 fastlægges i overensstemmelse med,  

 hvad der gælder efter saltvandsfiskerilovens § 3b, en række  

 nærmere krav til aktier eller anparter i erhvervsfiskerselskaberne  

 .
 I stk. 3 videreføres en bemyndigelse svarende  

 til den gældende bemyndigelse i saltvandsfiskeriloven, om, at  

 ministeren kan fastsætte regler om, at et erhvervsfiskerselskabs  

 registrering kan bortfalde, hvis der ikke gives Ministeriet for  

 Fødevarer, Landbrug og Fiskeri underretning om overdragelse af de  

 særlige erhvervsfiskerejede aktier eller anparter.
Stk. 4 omhandler selskaber, godkendt i henhold til  

 regler, der gælder og har været gældende indtil forslaget  

 træder i kraft.
Reglen har betydning både i forhold til selskaber  

 godkendt i henhold til regler fra før den nuværende  

 saltvandsfiskerilovs gennemførelse i 1986 og under de regelsæt,  

 der har været gældende siden.
Reglerne er ændret flere  

 gange.
Senest er der ved lov nr. 314 af 3. juni 1998 gennemført en  

 ændring af saltvandsfiskeriloven, så kun aktie-og  

 anpartsselskaber kan godkendes.
Selskaber, der er godkendt efter tidligere regler, kan  

 opretholde registrering og drive fiskeri med selskabernes nuværende  

 konstruktion.
Dette gælder alle selskabsformer, herunder også  

 andelsselskaber.
For tidligere registrerede selskaber gælder som  

 hidtil, at der er begrænsninger med hensyn til at opnå  

 fiskeritilladelse til fartøjer, jf. § 39, stk. 1 og 2, jf.  

 stk. 4. Der vil således ikke kunne opnås tilladelse til at  

 indføre et fartøj, medmindre selskabet opfylder betingelserne  

 for registrering i § 16, stk. 1-2, bortset fra situationer, hvor  

 selskabets oprindelige fartøj er forlist.
Der vil som hidtil heller  

 ikke kunne opnås tilladelse til kapacitetsudvidende ombygninger, idet  

 sådanne tilladelser i henhold til forslagets § 39, stk. 1,  

 kun kan udstedes til selskaber, der er godkendt i medfør af § 16,  

 stk. 1 og 2.
Til § 17 Bestemmelsen vedrører betingelserne for at blive  

 registreret som bierhvervsfisker, og er en videreførelse af  

 saltvandsfiskerilovens § 4, stk. 1, 2, og 6, om  

 bierhvervsfiskeri.
 Efter stk. 1, nr. 1, kan personer, som siden 1983 har  

 været registreret som bierhvervsfiskere opretholde denne  

 registrering.
 I stk. 1, nr. 2, er det præciseret, at personer  

 som har opnået "genregistrering" efter reglen i § 15,  

 ikke kan overgå til bierhvervsfiskeri førend udløbet af  

 12 måneder fra registreringen.
 I stk. 1, nr. 3, videreføres reglen om, at  

 personer kan opnå tilladelse som bierhvervsfisker efter  

 ansøgning herom til det i § 19 angivne nævn.
Bestemmelsen i stk. 2 er ny og indeholder en  

 bemyndigelse for ministeren til at fastsætte regler om dispensation fra  

 reglen i § 17, stk. 1, nr. 2. Bestemmelsen er indsat efter  

 ønske fra Danmarks Fiskeriforening og medfører, at der  

 indføres forbedret mulighed for at opnå registrering som  

 bierhvervsfisker for personer, der tidligere har drevet erhvervsmæssigt  

 fiskeri.
Efter § 17, stk. 1, nr. 2, kan personer, der er  

 registreret som erhvervsfiskere, automatisk overgå til  

 bierhvervsfiskeri.
Derimod har tidligere erhvervsfiskere, som i en kortere  

 eller længere periode f.eks. på grund af anden  

 beskæftigelse, ikke har drevet fiskeri, og som derfor ikke har kunnet  

 opretholde erhvervsfiskerregistreringen efter § 14, ikke hidtil haft  

 mulighed for at overgå til bierhvervsfiskeri.
Dette anses ikke for  

 hensigtsmæssigt, da hensynet bag § 17, stk. 1, nr. 2 netop  

 er, at personer med erfaring fra det erhvervsmæssige fiskeri skal have  

 mulighed for at overgå til bierhvervsfiskeriet.
Bestemmelsen i stk. 2 giver mulighed for, at  

 ministeren kan fastsætte nærmere regler om, at der kan gives  

 tilladelse til, at personer, som ikke opfylder hovedreglerne, men som  

 på anden måde kan dokumentere kendskab til erhvervsmæssigt  

 fiskeri, kan opnå registrering.
Den bekendtgørelse, som vil  

 blive udstedt vil bl.a. indeholde angivelse af, hvor længe de  

 pågældende skal have udøvet erhvervsfiskeri og om, hvor  

 lang tid, der højst må være forløbet siden den  

 pågældendes erhvervsfiskerstatus bortfaldt.
Desuden vil der  

 være mulighed for at tillade registrering baseret på et  

 skøn vedrørende enkeltpersoners kendskab til fiskeriet, baseret  

 på forudgående erfaring, uddannelse m.v..
 I stk. 3 videreføres bestemmelsen om, at  

 ministeren fastsætter regler om betingelserne for, at personer, som er  

 omfattet af EU eller EØS´s regler om etablering og arbejdskraftens fri  

 bevægelighed, kan drive bierhvervsfiskeri her i landet.
 I stk. 4 opretholdes kravet om, at personer  

 registreret som bierhvervsfiskere, med undtagelse af personer registreret  

 efter reglen i § 17, stk. 1, nr. 1, for at bevare registreringen  

 som bierhvervsfiskere, skal dokumentere, at mindst 10 % af bruttoindkomsten  

 de foregående 12 måneder stammer fra bierhvervsfiskeri.
Til § 18 Bestemmelsen er en uændret videreførelse af  

 reglen i saltvandsfiskeriloven § 4, stk. 3, om, at  

 bierhvervsfiskeri skal drives uden medhjælp.
Bestemmelsen  

 vedrører selve fiskeriaktiviteten.
Som hidtil vil det, af hensyn til  

 sikkerheden til søs, være tilladt, at bierhvervsfiskeren  

 får hjælp til at sejle den båd, hvorfra fiskeriet  

 foregår.
Til § 19 Bestemmelsen viderefører reglen i  

 saltvandsfiskerilovens § 4, stk. 4-5, om, at et nævn kan tage  

 stilling til, om fritidsfiskere kan få adgang til at drive  

 bierhvervsfiskeri.
I stk. 3 er anført de hensyn, nævnet  

 særligt skal lægge vægt på.
Som det fremgår,  

 lægges der stor vægt på den samlede fiskeriaktivitet i det  

 område, hvor det pågældende bierhvervsfiskeri skal finde  

 sted.
 Der er foretaget mindre justeringer af bestemmelsen, men  

 der er ikke tilsigtet nogen form for realitetsændring.
 Som hidtil er det hensigten, at nævnet holder  

 møde én gang årligt med henblik på, at sagerne kan  

 vurderes i en sammenhæng.
Til § 20 Bestemmelsen svarer til saltvandsfiskerilovens § 5,  

 som ændret ved lov nr. 314 af 3. juni 1998. Det fremgår af  

 bestemmelsen, at registrerede erhvervs- og bierhvervsfiskere for at bevare  

 registreringen skal leve op til de dokumentationskrav, der stilles i  

 bekendtgørelsesform om, at de pågældende af egen drift  

 løbende skal indsende dokumentation for, at de fortsat opfylder  

 kravene til registrering.
 Ligeledes skal personer og selskaber forud for  

 registreringen kunne fremlægge nødvendig dokumentation for, at  

 grundlaget for registreringen er til stede.
Hvis der ikke fremlægges dokumentation, eller  

 betingelser for registrering ikke længere er til stede, kan de  

 pågældende personer eller selskaber slettes i  

 Fiskeridirektoratets Erhvervsfiskerregister.
De pågældende vil  

 herefter ikke længere være berettigede til at drive  

 erhvervsmæssigt fiskeri.
Til § 21 Bestemmelsen viderefører i stk. 1 den  

 særlige dispensationsregel i saltvandsfiskerilovens § 7,  

 stk. 1.
Ifølge hidtidig praksis har personer, der har  

 opnået førtidspension, været omfattet af  

 dispensationsmuligheden, hvis de pågældende i øvrigt har  

 forudsætninger, der støtter ønsket om at drive  

 erhvervsmæssigt fiskeri.
Især for yngre personer med  

 helbredsmæssige problemer kan der dog også være begrundelse  

 for at meddele dispensation, uanset den pågældende ikke er  

 tilkendt førtidspension.
Dispensationerne er næsten udelukkende  

 meddelt til at drive bierhvervsfiskeri.
Tilladelserne meddeles efter nyeste praksis midlertidigt  

 med henblik på, at tilladelser bortfalder, hvis de ikke anvendes, eller  

 kun benyttes i helt ubetydeligt omfang.
Dette sker under hensyn til, at  

 sådanne vilkår er naturlige i en administration, der søger  

 at tilgodese de behov, som vanskeligt stillede personer kan have, samtidig  

 med, at det ved disse tilladelser, som ved de øvrige fiskeriregler, er  

 vigtigt, at kun personer, der faktisk udøver fiskeriet  

 erhvervsmæssigt, opretholder tilladelser.
Bestemmelsen viderefører i stk. 2, desuden den  

 mulighed for at inddrage sagkyndig bistand i afgørelsen af sagerne,  

 der blev indført i saltvandsfiskerilovens § 7, stk. 2, ved  

 ændringen af loven i maj 1998. Hensigten er at muliggøre  

 inddragelse af personer, der beskæftiger sig med sikkerhed til  

 søs samt sociale- og sundhedsmæssige forhold.
Sådanne  

 sagkyndige har endnu ikke været inddraget i administrationen, men i  

 øvrigt er det hensigten at administrere bestemmelsen, så der  

 fortsat åbnes adgang til, at personer i den erhvervsaktive alder, som  

 har forudsætning og mulighed for faktisk at drive et  

 erhvervsmæssigt fiskeri får mulighed for dette, hvis de på  

 grund af sociale- og helbredsmæssige forhold ikke har haft mulighed for  

 at opnå adgang til erhvervet på sædvanlig måde,  

 nemlig via beskæftigelse i 12 måneder som ansat fisker med  

 B-status, jf. § 14.
Til § 22 Bestemmelsen er en uændret videreførelse af  

 § 7, stk. 3, i saltvandsfiskeriloven.
Bestemmelsen muliggør,  

 at arveberettigede som hidtil kan opnå tilladelse til at  

 fortsætte fiskeriaktiviteter efter en afdød selvstændig  

 erhvervsfisker.
Bestemmelsen åbner mulighed for, at alle  

 arveberettigede kan opnå dispensation.
Dispensationerne vil normalt  

 blive givet tidsbegrænset.
 Tilsvarende dispensationsmulighed videreføres i  

 forslagets § 39, stk. 3, for så vidt angår de  

 arveberettigedes mulighed for at eje et fiskerfartøj, som har  

 tilhørt en afdød erhvervs- eller bierhvervsfisker.
Til § 23 Bestemmelsen viderefører § 10, stk. 2, i  

 saltvandsfiskeriloven.
Bestemmelsen kan benyttes, hvis det i forbindelse med  

 et forsøgsfiskeri vil være af betydning at tillade ikke -  

 erhvervsfiskere at udføre et fiskeri.
Det vil som hidtil være en  

 mulighed, der kun vil blive benyttet i helt særlige situationer.
Til § 24 Bestemmelsen viderefører uændret § 15 i  

 saltvandsfiskeriloven og sikrer opretholdelsen af de rettigheder, der blev  

 etableret i medfør af lov nr. 178 af 23. juni 1956 om afløsning  

 og statens overtagelse af retten til fiskeri med ålegårde og  

 andre særlige rettigheder til fiskeri på søterritoriet.  

 Hensigten med loven var at afskaffe ålegårde og andre  

 særlige rettigheder i saltvandsområderne.
Dette skete ved  

 hjælp af afløsning (ekspropriation) af rettighederne.  

 Vilkårene fremgik af kendelser udstedt af  

 ålegårdsafløsningskommissionen.
Ejeren af fiskeriretten,  

 dennes ægtefælle og børn, der havde deltaget i fiskeriet,  

 kunne bevare retten på livstid.
Der findes stadig rettigheder, som kan  

 benyttes.
Af forslagets § 74 fremgår de særlige  

 regler, indehaverne af de afløste rettigheder fortsat skal  

 følge, hvis deres rettighed skal respekteres.
Disse regler er  

 indholdsmæssigt i overensstemmelse med saltvandsfiskerilovens  

 § 15, stk. 2-4.
Til § 25 Bestemmelsen viderefører saltvandsfiskerilovens  

 § 6. Bestemmelsen fastslår, at landbrugere, der i medfør af  

 den ændring af den dagældende lov nr. 195 af 26. maj 1965 om  

 saltvandsfiskeri, § 1, stk. 9, der blev gennemført ved lov  

 nr. 209 af 16. maj 1978, blev registreret som landbrugere med ret til at  

 drive fiskeri, bevarer denne ret.
Registreringen af landbrugere, der hidtil havde drevet  

 fiskeri i forbindelse med landbruget, blev foretaget i 1978 samtidig med  

 indførelsen af regelsættet med krav til hovedbeskæftigelse  

 og indtægt ved fiskeri, som betingelse for retten til at drive  

 erhvervsfiskeri.
Bestemmelsen skulle sikre, at landbrugere, der forud for  

 erhvervsfiskerkravets indførelse havde drevet fiskeri, fik ret til at  

 videreføre fiskeriet.
 Bestemmelsen har i 1998 betydning for 10 personer, der  

 fortsat er registreret som landbrugere.
Til § 26 Lystfiskeri må som fastlagt i saltvandsfiskerilovens  

 § 11 udøves med lette håndredskaber.
Henvisningen til  

 § 54 tydeliggør, at lystfiskere desuden som hidtil skal overholde  

 reglerne om fisketegn.
Til § 27 Fritidsfiskeri er som hidtil ikke-erhvervsmæssigt  

 fiskeri i saltvand, som foregår med andre redskaber end de lette  

 håndredskaber, der er tilladt ved lystfiskeri.
Under hensyn til, at  

 lovforslaget omfatter både saltvand og ferskvand, indføres  

 fritidsfiskerbegrebet med loven også i ferskvandsområder.  

 Udgangspunktet er, at fiskeri i ferskvand er rekreativt fiskeri.
Dvs. fiskeri  

 med lette håndredskaber er lystfiskeri, og fiskeri med andre tilladte  

 redskaber er fritidsfiskeri.
 Reglerne om redskaber for både salt- og ferskvand  

 udstedes i medfør af § 32. Der vil fortsat være behov for  

 særlige regler i ferskvand, f.eks. forventes der ingen ændringer  

 i forbuddet mod nedgarn i vandløb.
I saltvandsfiskerilovens § 12 er det direkte angivet,  

 at fritidsfiskere skal være mindst 12 år, og at de  

 pågældende skal have bopæl i Danmark.
Kravene til  

 personernes alder m.v. vil fremover blive fastsat ved bekendtgørelse i  

 sammenhæng med de øvrige regler for fritidsfiskeri.
Det er  

 hensigten at opretholde bopælskravet i det omfang, dette ikke strider  

 imod regler i EU og EØS samarbejdet.
Alderskravet på tolv  

 forventes også videreført uændret.
I medfør af reglen i stk. 2 vil et fiskeri i  

 ferskvand kunne godkendes som værende erhvervsmæssigt, når  

 betingelserne i § 12, stk. 2, er opfyldt.
I praksis vil  

 godkendelsen have den betydning, at fangsterne kan omsættes, jf.  

 § 12, stk. 2, og at der ikke skal betales fritidsfiskertegn.
Til § 28 Bestemmelsen vedrørende fiskeriretten i ferskvand  

 viderefører ferskvandsfiskeriloven § 4, stk. 1-2. Ved  

 "grund" forstås fast ejendom.
Hele den nærmest liggende  

 faste ejendom danner grundlag for fiskeriretten.
Det gælder også  

 dæmninger og lignende, som således også kan danne grundlag  

 for fiskeriret udfor disse landområder.
Reglen i stk. 1 om, at fiskeriretten er tilknyttet  

 den grund, der ligger nærmest fiskevandet, har været hovedreglen  

 siden 1888. En særlig ret med en adkomst til fiskeriet uden tilknytning  

 til grunden vil som hidtil blive respekteret.
Dette gælder såvel  

 rettigheder, der er etableret under dansk ret og de særlige regler, der  

 har været gældende i Sønderjylland i det omfang, disse er  

 opretholdt ved genforeningen med Danmark i 1920.
I stk. 2 videreføres bestemmelsen om, at  

 fiskeriretten på en strækning som en undtagelse kan overdrages  

 til staten, selvom staten ikke ejer grunden.
Som noget nyt får kommuner  

 samme mulighed.
Baggrunden for denne ændring er at muliggøre, at  

 en kommune, der ønsker det, erhverver fiskeriretten på en  

 strækning med henblik på at stille fiskeriet til rådighed  

 for borgerne.
Muligheden gælder både for primær- og  

 amtskommuner.
Bestemmelsen tager sigte på frivillige overdragelser  

 baseret på aftale med indehaveren af fiskeriretten.
Endvidere  

 fremgår det uændret af lovteksten, at fiskeriretten kan udlejes  

 for 25 år ad gangen.
Bestemmelsen i stk. 3 er overført fra § 3  

 i Randers Fjord loven.
Denne øvrige del af loven er ophævet i  

 medfør af tidligere ændringer af saltvandsfiskeriloven og  

 ferskvandsfiskeriloven.
I saltvandsfiskeriloven blev bemyndigelsen til  

 ophævelsen indført ved lov nr. 1082 af 22. december 1993 om  

 ændring af lov om saltvandsfiskeri.
Det fremgår af § 3 i Randers Fjord loven, at  

 fiskeriet på strækningen mellem Randers Bro og Frisenvold  

 Fiskegård er tilladt enhver, der har ret til fiskeri i saltvand.
Denne  

 formulering blev valgt i Randers Fjord loven for at angive, at der var tale  

 om en fiskeriret, der var tilgængelig for alle i modsætning til  

 reglerne i ferskvand om bredejerens fiskeriret.
Strækningen er  

 beliggende i et ferskvandsområde, og for fiskeri i området  

 gælder alle øvrige fiskeriregler i ferskvand.
I § 3 i  

 Randers Fjord loven står tillige, at ministeren kan træffe  

 regulerende bestemmelser for fiskeriet på denne strækning.
Dette  

 gentages ikke her, da fiskeriloven vil give ministeren mulighed for at  

 fastsætte regler med henblik på at regulere fiskeriindsatsen,  

 hvis den bliver for intens på grund af stor deltagelse i fiskeriet i et  

 område.
Dette vil kunne ske i medfør af bl.a. § 30 og  

 § 32. Denne mulighed eksisterede ikke efter lov om fiskeriet i Randers  

 Fjord loven eller i ferskvand før gennemførelsen af  

 ferskvandsfiskeriloven i 1992.
Til § 29 Bestemmelsen, der vedrører grundejeres og  

 fiskeriberettigedes rettigheder og pligter, er en uændret  

 videreførelse af reglerne i ferskvandsfiskerilovens §§ 7-10.
 Til kapitel 5.
Ophjælpning, beskyttelse og bevaring af  

 fiskebestande Til § 30 Bestemmelsen erstatter saltvandsfiskerilovens §§ 27-28 og  

 ferskvandsfiskerilovens § 27, stk. 1. Bestemmelsen er central for  

 at kunne fastsætte de bestemmelser, der sikrer, at fiskeriet  

 foregår tilstrækkeligt skånsomt.
Der kan således  

 fastsættes regler om hel eller delvis fredning af bestande og  

 vandområder, tilladte mindstemål for fisk og totalt tilladte  

 fangstmængder af nærmere angivne bestande.
Fredning kan ske for  

 at sikre beskyttelse af natur og miljø, herunder bl.a. til sikring af  

 opfyldelsen af internationale forpligtelser i  

 naturbeskyttelsesområder.
Der er i medfør af lovene fastsat fredningstider og  

 mindstemål for en række fisk.
Mindstemålsbestemmelser er  

 desuden et væsentligt element i EU s regler om tekniske  

 bevaringsforanstaltninger.
De nationale regler på dette, som de  

 øvrige områder, der er omfattet af loven, kan fastsættes  

 mere begrænsende, jf. bestemmelsen specielt vedrørende  

 Rådets forordning af 29. april 1998 (EØF) nr. 894/97 om  

 fastlæggelse af tekniske foranstaltninger til bevarelse af  

 fiskerressourcerne.
Forordningen giver i artikel 16 udtrykkelig  

 medlemslandene denne beføjelse for lokale bestande eller til  

 supplement af Fællesskabets regler forudsat, at de supplerende eller  

 mere vidtgående regler kun gælder fiskere fra det  

 pågældende medlemsland.
I Danmark har der været tradition  

 f.eks. for strengere regler for mindstestørrelser på fisk end  

 fastsat af Fællesskabet.
 Regler fastsat i medfør af bestemmelsen  

 gælder som udgangspunkt for alle typer af fiskeri og på hele  

 lovens gyldighedsområde, men kan fastsættes for nærmere  

 afgrænsede områder og forskelligt for enkelte grupper af fiskere,  

 jf. forslagets § 2, stk. 3.
 Bestemmelsen om muligheden for at fastsætte totalt  

 tilladte fangstmængder har som i dag i saltvandsfiskeriloven betydning  

 for de fiskearter, hvor der ikke via EU- reglerne er fastsat kvoter, men hvor  

 en samlet tilladt fangstmængde kan have en betydning for det fiskeri,  

 der udøves af danske fiskere.
Til § 31 Bestemmelsen viderefører muligheden i  

 saltvandsfiskerilovens § 25 og ferskvandsfiskerilovens § 26 for at  

 fastsætte regler om fredningsbælter.
Dvs. områder omkring  

 indløb og udløb af åer m.v., hvor fisken er særlig  

 udsat, fordi den skal passere særlig snævre områder eller  

 tilvænnes overgangen mellem salt- og ferskvand for at kunne  

 gennemføre den ud- og indvandring, der er en naturlig del af  

 reproduktionen for fisk, der lever både i salt- og ferskvand.
Den gældende saltvandsfiskerilov indeholder en noget  

 ustruktureret bestemmelse, der indeholder en række detaljer samtidig  

 med, at der kan fastsættes bekendtgørelser med et andet indhold  

 om de forhold, der er beskrevet i lovteksten.
Der er udstedt en række  

 bekendtgørelser netop om fredningsbælter i nærmere angivne  

 områder.
Forslaget til § 31 indfører som i  

 ferskvandsfiskeriloven, at bestemmelser om fredningsbælter  

 fastsættes ved bekendtgørelse.
Der vil skulle udstedes  

 bekendtgørelse med de hovedregler for fredningsbælter, der efter  

 de gældende regler fremgår af saltvandsfiskerilovens § 25,  

 og bekendtgørelse udstedt i medført af ferskvandsfiskerilovens  

 § 26. I denne bekendtgørelse vil reglen i saltvandsfiskerilovens  

 § 25, stk. 4 om særlige fredningsbælter ud for  

 Ringkøbing og Nissum fjordes udløb i Nordsøen også  

 kunne forventes videreført.
Derudover udstedes som hidtil  

 bekendtgørelser om særlige regler om fredningsbælter, hvor  

 der er behov herfor.
Udgangspunktet vil være, at i fredningsbælter  

 er alt fiskeri forbudt.
I saltvandsfiskeriloven er der i dag en undtagelse  

 for modstrømsruser, der anvendes af erhvervsfiskere til  

 blankålsfangst i efterårsmånederne.
Denne undtagelse vil  

 kunne indarbejdes i bekendtgørelser, hvis det er foreneligt med de  

 bevaringshensyn, der skal tages i de enkelte områder, og der kan  

 påvises at være et erhvervsfiskeri, som undtagelsen har betydning  

 for.
 Til kapitel 6.
Fiskeredskaber Til § 32 Bestemmelsen afløser saltvandsfiskerilovens  

 § 21, om mærkning m.v. af redskaber, § 22, stk. 1, om  

 opstilling af redskaber, § 24 a, om afstand mellem redskaber, § 26  

 om trawlredskaber m.v. samt § 27, nr. 5, som er en generel bestemmelse  

 og ferskvandsfiskerilovens § 11, stk. 1. Bestemmelserne i  

 saltvandsfiskeriloven om redskaber er i dag, som det fremgår,  

 opsplittet på flere bestemmelser.
Udover de nævnte bestemmelser  

 giver saltvandsfiskerilovens § 12, stk. 4, og 5, mulighed for  

 fastsættelse af regler for redskabsanvendelsen i fritidsfiskeriet.
Bestemmelsen i stk. 1 er hjemmel til  

 fastsættelse af regler om både redskabsudformning, anvendelse,  

 antal, placering, afstand og afmærkning.
Desuden er i bestemmelsen  

 nævnt registrering af faststående redskaber.
Dette sker med  

 henblik på, at registrering i ministeriet i visse tilfælde vil  

 kunne være knyttet som et vilkår til anvendelsen, jf. f.eks.  

 reglerne i den nugældende bekendtgørelse om fritidsfiskeri om,  

 at pæleruser skal være registreret af kontrolmyndigheden.
Hertil  

 kommer, at ministeriets registrering af en ret til at benytte et  

 faststående redskab på en bestemt fiskeplads frem for andre  

 fiskere, jf. § 73, vil kunne være afgørende i en strid  

 mellem fiskere om retten til at sætte redskabet.
Der er tale om de  

 såkaldte bundgarnskort, som Fiskeridirektoratet fører over  

 anmeldte bundgarnspladser.
En specifik bemyndigelse i saltvandsfiskerilovens  

 § 30, stk. 2, til ministeren om at kunne fastsætte regler om  

 redskaber til optagning af tang, søstjerner og andre bunddyr vil  

 også være omfattet af bemyndigelsen i § 32, stk. 1,  

 idet disse arter er pighuder og derfor er omfattet af lovens generelle  

 bestemmelser.
Endvidere vil alger kunne omfattes af loven, jf. forslagets  

 § 2, stk. 2. Redskabernes indretning skal også tage hensyn  

 til andre bunddyr, jf. at hensynet til andet dyre- og planteliv indgår  

 i administrationen af loven.
Generelt gælder ved fastsættelse af  

 regler efter bestemmelsen, at der tages hensyn til at sikre et  

 bæredygtigt fiskeri og bevarelsen af biodiversiteten i fiskevandene.  

 Der er ikke tilsigtet en ændring af den beskyttelse af natur og  

 miljø, som de hidtidige regler gav.
Stk. 2 afløser reglen i saltvandsfiskerilovens  

 § 18, stk. 1, hvorefter regler om afmærkning og placering af  

 fiskeredskaber fastsættes efter forhandling med Farvandsvæsenet  

 og Søfartsstyrelsen.
Styrelserne er i overensstemmelse med lovens  

 øvrige systematik nævnt ved det ansvarlige  

 ressortministerium.
Bestemmelsen i stk. 3 svarer til  

 ferskvandsfiskerilovens § 13, og saltvandsfiskerilovens § 30,  

 stk. 1. Muligheden for at fastsætte regler eventuelt i form af  

 forbud imod nyopfundne redskaber ville også uden udtrykkelig lovhjemmel  

 være omfattet af bemyndigelsen til ministeren i § 32 til at  

 fastsætte regler for anvendelse af fangstredskaber.
Det er dog valgt at  

 bibeholde bestemmelsen i lovteksten for at tydeliggøre netop denne  

 mulighed, der er af stor betydning, hvis en ny type af fangstredskaber eller  

 brug af et redskab viser sig at være uhensigtsmæssig i forhold  

 til bevaringshensynet eller andet fiskeri.
Bestemmelsen tydeliggør, at  

 selvom anvendelsen af et redskab ikke er begrænset på  

 forhånd, kan begrænsninger eller forbud indføres, hvis det  

 skønnes nødvendigt.
Til § 33 Bestemmelsen om pligt til røgtning af redskaber  

 viderefører uændret saltvandsfiskerilovens § 29,  

 stk. 3, og ferskvandsfiskerilovens § 13 samt saltvandsfiskerilovens  

 § 24 d.
Pligten anses for så central, at den videreføres  

 direkte i lovteksten.
 Til kapitel 7.
Regulering af erhvervsmæssigt fiskeri i saltvand Til § 34 Bestemmelsen er en videreførelse af  

 reguleringslovens § 2, stk. 2, § 3, og § 4. Bestemmelsen  

 er grundlaget for reguleringen af det erhvervsmæssige fiskeri og dermed  

 udstedelsen af de årlige bekendtgørelser herom.
Disse regler  

 vedrører udnyttelsen af de ressourcer, der står til  

 rådighed for danske fiskere.
Typisk regler om fangstration, opdeling af  

 fiskekvoter på årstider og lignende.
Der vil som hidtil blive  

 udstedt regler, som så vidt muligt udgør et samlet  

 regelsæt.
Som noget nyt tilføjes i § 35, jf. nedenfor, at  

 de regler, der udstedes, ikke blot kan være for et år men en  

 flerårig periode.
Herved afspejles en bestræbelse på for  

 områder, hvor det er muligt at skabe den længst mulige  

 planlægningshorisont for erhvervet.
Udover målsætningen om mulighed for  

 planlægning er reguleringsområdet karakteriseret ved behovet for,  

 at regelsættet giver mulighed for hurtige reaktioner i form af  

 ændringer, hvis fiskeriet udvikler sig på en måde,  

 så der fra dansk side ønskes en anden udnyttelse.
Desuden er  

 EU-medlemslandene forpligtet til at følge kvoteudnyttelsen  

 nøje og gennem sit regelsæt sikre, at kvoterne ikke  

 overfiskes.
Som led i opfyldelsen heraf er udstedt kgl.  

anordning nr. 183 af 16. marts 1990 om, at visse generelle forbud og  

 påbud inden for Fiskeriministeriets område ikke  

 offentliggøres i Lovtidende.
Anordningen muliggør, at  

 ændringer af reguleringsbestemmelserne offentliggøres på  

 en særlig måde gennem kystradioen, herved sikres  

 tilstrækkelig hurtighed.
Denne mulighed planlægges bevaret.
Også fremover vil såvel principper som  

 konkrete regler og beslutninger for reguleringen blive besluttet i tæt  

 samarbejde med det rådgivende udvalg, jf. forslagets § 6 med  

 bemærkninger.
I § 34 er som i reguleringslovens § 4  

 anført en række af de foranstaltninger, der kan bringes i  

 anvendelse ved regulering af fiskeriet.
Som det fremgår af lovteksten,  

 kan foranstaltninger, der udstedes i medfør af andre bestemmelser i  

 loven, desuden bringes i anvendelse med sigte på at tilrettelægge  

 en hensigtsmæssig udøvelse af det erhvervsmæssige fiskeri  

 i forhold til de ressourcer, der er til rådighed.
Dette gælder  

 f.eks. indførelse af fredninger af fisk i perioder, hvor der ikke er  

 afsætning for dem.
For særlige fiskerier er der behov for at udstede  

 regler, der både tilgodeser en afbalanceret økonomisk udnyttelse  

 af ressourcerne og fastsætter yderligere regler til sikring af, at  

 fiskeriet foregår tilstrækkeligt skånsomt.
Dette vil som  

 hidtil kunne ske ved, at der fastsættes regler både med hjemmel i  

 forslagets § 34 og derudover bl.a. i § 30 og § 32. Det svarer  

 til den hidtidige praksis, hvor både saltvandsfiskerilovens  

 bestemmelser og reguleringslovens bestemmelser har været anvendt.
Til § 35 Forslagets § 35 medtager udtrykkeligt, at reglerne  

 kan gælde for en flerårig periode.
I praksis udstedes der forud  

 for hvert kalenderår en reguleringsbekendtgørelse, som  

 gælder for det år.
Dette hænger først og fremmest  

 sammen med, at den fælles fiskeripolitik forudsætter  

 fastlæggelse af årlige kvoter i de nationale fiskerier.
Reglerne  

 vil som hidtil i vidt omfang blive udstedt ved bekendtgørelser, der  

 har gyldighed for et år ad gangen.
Det er dog ligeledes hensigten i  

 så vidt omfang som muligt, at udstede regler, der har en længere  

 gyldighedsperiode med henblik på at give reguleringerne et så  

 langsigtet perspektiv som muligt.
Dog vil det som hidtil være  

 nødvendigt at foretage justeringer i lyset af fiskeriets  

 udvikling.
Til § 36 Bestemmelsen viderefører i stk. 1 muligheden i  

 reguleringslovens § 5 for at kræve tilladelse til  

 visse fiskerier.
Der er tale om et meget anvendt reguleringsinstrument, der  

 både har betydning, for så vidt angår reglerne for adgangen  

 til visse fiskerier, hvor der lægges vægt på, hvilke  

 muligheder fartøjerne skal have på samme tid, af hensyn til  

 andre fartøjers muligheder, samt på overholdelse af vilkår  

 for fiskeriet.
 Det fastlægges i det regelsæt, der hidtil har  

 været udstedt efter reguleringsloven, og som vil skulle udstedes efter  

 forslagets § 35, hvilke fiskerier, der kræver tilladelse.
I stk. 2 og 3 videreføres reguleringslovens  

 § 5, stk. 3-4. I stk. 2 er indføjet, at der kan  

 fastsættes vilkår for tilladelserne.
Dette fremgår  

 også af reguleringslovens § 6, stk. 2, om tilbagekaldelse af  

 tilladelse på grund af overtrædelse af vilkår.
Stk. 3 er formuleret som en generel bemyndigelse for  

 ministeren til at fastsætte regler om udstedelse af tilladelse.
Frister  

 for indgivelse af ansøgninger vil være en del af disse regler.  

 Som hidtil vil disse frister være indarbejdet i de regler, der udstedes  

 om regulering.
En bestemmelse i reguleringslovens § 5, stk. 2, om,  

 at kun personer og selskaber, der er registreret med ret til at drive  

 erhvevsfiskeri og bierhvervsfiskeri, kan opnå tilladelse, er ikke  

 gentaget i forslaget, da den ville være overflødig.
Kun  

 erhvervsfiskere og erhvervsfiskerselskaber må ifølge reglerne i  

 forslagets kapitel 4 drive erhvervsmæssigt fiskeri og ifølge  

 reglerne i kapitel 8 eje fartøjer, der anvendes til  

 erhvervsmæssigt fiskeri.
Andre end erhvervsfiskere og  

 erhvervsfiskerselskaber kan derfor ikke opnå tilladelse efter  

 forslagets § 36.
Til § 37 I stk. 1 fastslås, at fiskeritilladelser ikke  

 kan overdrages uden ministerens godkendelse.
I reguleringsloven § 6,  

 stk. 1, er der mulighed for overdragelse til ægtefælle eller  

 livsarving uden godkendelse.
Denne undtagelse er taget ud af teksten, men de  

 pågældende vil, hvis der er givet tilladelse til fortsat fiskeri  

 efter § 22, jf. § 39, stk. 3, kunne opnå tilladelse til  

 at fortsætte et tilladelsesfiskeri.
Tilladelserne og de vilkår, der stilles, er vigtige  

 for at sikre, at regelsættet om fiskeriets udøvelse  

 følges.
Forslaget viderefører således i stk. 2  

 muligheden i reguleringslovens § 6, stk. 2, for  

 administrativ tilbagekaldelse af tilladelsen ved grov eller gentagen  

 overtrædelse af de vilkår, der er knyttet til tilladelsen.
Muligheden for administrativ tilladelsesinddragelse er et  

 vigtigt reguleringsinstrument, som kan bringes i anvendelse umiddelbart  

 efter, at en overtrædelse har fundet sted.
Betydningen af den  

 tidsmæssige effektivitet i forbindelse med tilladelsesinddragelse skal  

 således bl.a. ses på baggrund af, at det i visse fiskerier er  

 nødvendigt med en hurtig reaktion, hvis ikke det  

 reguleringsmæssige formål med licensinddragelsen skal fortabes.
I  

 en situation, hvor der skal spares på en kvote, er det meget vigtigt,  

 at mange fiskere føler sig tilskyndet til at overholde  

 regelsættet, fordi de er klar over, at der skrides ind straks, hvis  

 regelsættet ikke overholdes.
 Reglerne i stk. 3-5 viderefører de  

 gældende bestemmelser om, at en administrativ inddragelse af  

 tilladelsen kan prøves ved domstolene samt reglen om, at det kan  

 meddeles, at tilladelse ikke kan udstedes i en periode på indtil 5  

 år.
Som hidtil vil det efter delegation fra ministeren  

 være Fiskeridirektoratet, der træffer afgørelse om  

 hvorvidt en tilladelse skal inddrages.
Tilladelsesindehaveren kan derefter  

 inden 4 uger anmode Fødevareministeriet om at indbringe  

 afgørelsen for domstolene i den civile retsplejes former.
Indbringelse  

 af spørgsmålet om tilladelsesinddragelse for domstolene har ikke  

 opsættende virkning.
Det skal bemærkes, at der som hidtil ikke  

 forudsættes adgang til administrativ rekurs til departementet  

 førend afgørelsen indbringes for domstolene, idet klageadgangen  

 med hjemmel i § 110, stk. 2, vil blive afskåret.  

 Klageadgangen er i dag afskåret med hjemmel i reguleringslovens  

 § 10, stk. 2. Det skal understreges, at den 4-ugers frist, der er  

 indeholdt i loven, ikke forhindrer, at tilladelsesindehaveren selv indbringer  

 spørgsmålet om tilladelseinddragelse for domstolene efter  

 udløbet af de 4 uger.
 I sager, hvor der er fisket i strid med reglerne om  

 fiskeriets udøvelse   f.eks. kvotereglerne   og hvor vilkårene  

 for en fiskeritilladelse anses for overtrådt, således at  

 fiskeritilladelsen inddrages, kan der efter omstændighederne være  

 grundlag for at straffe og for at konfiskere den fangst, der er fanget i  

 strid med tilladelsen, eller værdien heraf.
 Der vil med de hjemler, der videreføres, være  

 mulighed for efterfølgende at indlede en straffesag for så vidt  

 angår overtrædelsen af de vilkår, der er knyttet til den  

 tilladelse, der er tilbagekaldt, jf. § 130, stk. 1, nr. 2. I denne  

 straffesag kan der blive tale om straf i form af bøde, jf. § 130,  

 stk. 1, nr. 2, og konfiskation af den fangst, der er fanget i strid med  

 tilladelsen eller værdien heraf, jf. § 132 og de almindelige  

 bestemmelser om konfiskation i straffelovens kapitel 9.
Som udgangspunkt er reglerne om rettighedsfrakendelse  

 reguleret i straffelovens §§ 78-79, og hvis der ikke i  

 særlovgivningen er fastsat særlige regler om  

 rettighedsfrakendelse, vil spørgsmålet om rettighedsfrakendelse  

 skulle indbringes for domstolene i strafferetsplejens former under eller  

 efter en straffesag Forslaget indeholder imidlertid i § 37 en  

 særlig hjemmel til administrativ tilladelsesinddragelse og afviger  

 dermed fra systemet i straffeloven.
Dette medfører, at en tilladelse  

 kan inddrages administrativt umiddelbart efter, at det ulovlige fiskeri, som  

 giver anledning til inddragelsen, har fundet sted og således før  

 en eventuel straffesag.
Retssikkerheden for tilladelseindehaveren tilgodeses  

 ved den lette adgang til domstolsprøvelse af tilladelseinddragelsen,  

 jf. stk. 5.
Dette betyder i praksis, at tilladelsesinddragelsen kan  

 finde sted umiddelbart i forlængelse af overtrædelsen, og at der  

 efterfølgende kan tages administrative, jf. § 113, eller retlige  

 skridt for så vidt angår bøde og konfiskation.
Både  

 i forbindelse med en administrativ vedtagelse af bøde og konfiskation  

 samt i forbindelse med domstolsbehandling af spørgsmålet vil der  

 kunne tages højde for princippet i straffelovens § 87 om, at en  

 rettighedsfrakendelse (tilladelsesinddragelse) kan medføre en  

 nedsættelse eller bortfald af straffen, idet det ved behandlingen af  

 det strafferetlige spørgsmål vil være fuldt oplyst og  

 indgå i vurderingen, at der tillige har fundet rettighedsfratagelse  

 sted.
Det skal bemærkes, at et krav om bøde eller  

 konfiskation kan vedtages administrativt (udenretligt), jf. forslagets  

 § 133 med bemærkninger.
Hvis vedtagelsen af bøde eller  

 konfiskation ikke kan gennemføres administrativt, f.eks. fordi  

 fartøjsføreren eller ejeren ikke er indstillet herpå, vil  

 sagen om konfiskation og bøde blive overgivet til anklagemyndigheden,  

 som derefter kan indbringe sagen for domstolene.
 Til kapitel 8.
Regler om fartøjer ved  

 erhvervsmæssigt fiskeri i saltvand Til § 38 Bestemmelsen er en videreførelse af reglerne i  

 reguleringslovens § 7 om reglerne for anvendelse af fartøjer til  

 erhvervsmæssigt fiskeri i saltvand.
Bestemmelsen udgør sammen  

 med § 39 rammen for den styring af flådekapaciteten, der har  

 nøje sammenhæng med reguleringen og tilrettelæggelsen af  

 det erhvervsmæssige fiskeri.
Desuden er regelsættet  

 forudsætningen for, at Danmark kan foretage den styring af  

 flådekapaciteten, EU-medlemslandene skal leve op til i henhold til de  

 flerårige EU-flådeprogrammer, som fastlægger rammerne for  

 den samlede flådestørrelse i de enkelte medlemslande.
I § 38, stk. 1 er anført, at  

 fartøjet skal være registreret i Erhvervsministeriet.
I  

 reguleringslovens § 7, stk. 1, står Skibsregistret.
Der er  

 ikke tilsigtet nogen ændring blot en konsekvent gennemførelse  

 af, at myndigheder i loven angives ved det ansvarlige  

 ministerområde.
Efter stk. 3 kan ministeren fastsætte regler  

 om, at tilladelse til at anvende et fartøj til erhvervsmæssigt  

 fiskeri kan betinges af, at der er reel forbindelse til dansk fiskerihavn.  

 Dette krav er nærmere defineret i bekendtgørelse nr. 266 af 10  

 april 1996, som fastlægger, at der f.eks. kan være krav om, at 50  

 % af et fartøjs fangster skal landes i dansk havn.  

 Bekendtgørelsen er godkendt af EU-kommissionen.
Der henvises i  

 øvrigt til bemærkningerne til § 14.
Reglen i stk. 4 vedrører krav om tilladelse  

 til kapacitetsudvidende ombygninger.
Begrebet er i den gældende  

 bekendtgørelse nr. 1120 af 15. december 1997 om fartøjer, der  

 må anvendes til erhvervsmæssigt fiskeri, defineret som  

 forøgelse af tonnage, dimensioner, lastekapacitet, motorkraft og  

 ombygninger eller omrigning til bestemte typer af fiskeri.
Til § 39 Bestemmelsen viderefører reguleringslovens  

 § 7a og fastlægger i stk. 1, hvem der kan eje  

 fiskerfartøjer, som må anvendes til erhvervsmæssigt  

 fiskeri.
Dette er som hidtil registrerede erhvervs- og bierhvervsfiskere,  

 samt erhvervsfiskerselskaber og partrederier.
 Endvidere indeholder bestemmelsen i stk. 2-4 som  

 hidtil hjemmel til, at ministeren i en række tilfælde kan fravige  

 kravet i stk. 1.
 I stk. 5 videreføres et krav om, at der inden  

 30 dage skal gives meddelelse om ejerskifte i forbindelse med salg af  

 fiskerfartøjer til Ministeriet for Fødevarer, Landbrug og  

 Fiskeri.
 Til kapitel 9.
Regulering af det rekreative fiskeri Til § 40 Bestemmelsen fastslår de principper, der skal  

 lægges vægt på ved fastlæggelse af regler for det  

 rekreative fiskeri og viderefører hovedparten af de principper, som  

 fremgår af saltvandsfiskeriloven § 11a, stk. 2, og § 12,  

 stk. 6.
 Til kapitel 10.
Særlige regler for ferskvand Til § 41 Bestemmelsen svarer til ferskvandsfiskerilovens § 1,  

 stk. 2-3, og udvider visse af lovbestemmelserne til også at  

 omfatte kunstigt frembragte ferske vande, der ikke står i forbindelse  

 med det naturlige vandsystem.
Som i ferskvandsfiskeriloven er hovedreglen, at loven  

 gælder for naturlige ferske vande, der indgår i eller  

 træder i stedet for det naturlige vandløbssystem.
Med  

 bestemmelsen i § 41 videreføres samtidig reglen om, at visse  

 bestemmelser i loven også gælder i disse områder.
Dette  

 skyldes, at der også i disse områder - f.eks. grusgrave uden  

 tilløb og afløb - kan være behov for regulering.  

 Derudover videreføres i stk. 2. bestemmelsen om, at ministeren  

 kan afgøre, at også lovens øvrige regler skal gælde  

 i disse områder, hvis det har fiskerimæssig betydning.
Til § 42 Bestemmelsen svarer til ferskvandsfiskerilovens § 2.  

 Det fremgår heraf, at i et dambrug, der er behørigt afgitret,  

 gælder som hidtil ikke reglerne om mindstemål m.v.
I et dambrugs  

 fødekanaler gælder loven som helhed.
I stk. 2 videreføres reglen om, at visse  

 bestemmelser - bl.a. om redskabsanvendelse - ikke gælder i  

 vandområder, der ligger på én ejendom, og som ikke har  

 afløb til det naturlige vandsystem.
Som hidtil kan ministeren for  

 fødevarer, landbrug og fiskeri dog afgøre, at også  

 reglerne om redskabsanvendelse og udsætning skal gælde for de  

 pågældende områder.
Til § 43 Bestemmelsen er uændret i forhold til  

 ferskvandsfiskerilovens § 19. Bestemmelsen fastlægger  

 vandløbsmyndighedens muligheder for at stille krav om  

 fiskepassage.
Til § 44 Bestemmelsen viderefører reglen i  

 ferskvandsfiskerilovens § 20, om, at ejeren af et de i § 43  

 nævnte anlæg på egen bekostning skal anbringe og  

 vedligeholde et eller flere ålepas til sikring af, at ål kan  

 passere op og ned i vandsystemerne, som led i sin naturlige vandring frem og  

 tilbage mellem ferskvand- og saltvandsområderne.
 Efter stk. 2 kan ministeren også fremover  

 fastsætte regler om indretning og vedligeholdelsen m.v. af  

 ålepassene.
Til § 45 Bestemmelsen viderefører reglen i  

 ferskvandsfiskerilovens § 21. Dog er der i forslaget indsat generel  

 hjemmel til, at der til beskyttelse af udvandrende fisk kan fastsættes  

 regler om passagemulighed for udvandrende fisk.
Den gældende  

 bestemmelse i ferskvandsfiskeriloven omhandler alene ungfiskesluser.  

 Bestemmelsen vil have betydning for både ungfisk og for anden fisk,  

 f.eks. udtrækkende laksefisk og blankål på gydevandring.  

 Det indebærer, at også andre indretninger end de traditionelle  

 ungfiskesluser kan påbydes, hvis det indgår i den biologiske  

 rådgivning.
Regelsættet vil afspejle de forskningsmæssige  

 resultater på området med henblik på, at passagemuligheder  

 for fisk bliver så effektive som muligt.
Muligheden gælder  

 både ved etablering af nye anlæg og ved bestående  

 anlæg, der kan hindre fiskpassage.
Til § 46 Bestemmelsen viderefører reglen i  

 ferskvandsfiskerilovens § 22 om, at der ved de i § 43 nævnte  

 anlæg, som drives ved turbiner, skal være afgitret, således  

 at vandet til og fra turbinen kan passere gitret, uden at fisk kommer ind i  

 turbinen og beskadiges.
I forbindelse med spørgsmål  

 vedrørende afgitring ved turbiner og ved indløb til - og  

 udløb fra dambrug, jf. også § 47, vil Danmarks  

 Sportsfiskerforbund blive hørt.
Dette vil ske i forbindelse med  

 foreningens repræsentation i Udvalget for Rekreativt fiskeri,  

 Ferskvandsfiskeri og Fiskepleje, jf. § 7, som vil blive hørt  

 vedrørende de administrative vejledninger, der udstedes på  

 området, ligesom foreningen vil blive hørt, inden der  

 træffes afgørelse i konkrete sager vedrørende afgitring.
Til § 47 Bestemmelsen viderefører reglen i  

 ferskvandsfiskerilovens § 23 om, at der i lighed med, hvad der  

 gælder for turbiner, skal afgitres ved dambrugs ind- og udløb.  

 Formålet med afgitringen er, at vildfisk ikke kommer ind i  

 dambruget.
Til § 48 Bestemmelsen viderefører reglen i  

 ferskvandsfiskerilovens § 24 om amtsrådets mulighed for at  

 kræve anbringelse af gitter, når der udstedes tilladelse til  

 bortledning af vand til engvanding mv. efter lov om vandforsyning.
Til § 49 Bestemmelsen viderefører reglen i  

 ferskvandsfiskerilovens § 25 om, at Ministeriet for Fødevarer,  

 Landbrug og Fiskeri kan fastsætte nærmere regler om anbringelse  

 og udformning m.v. af det i §§ 46-47 nævnte gitter.
Til § 50 Bestemmelsen fastslår, at spærrende  

 fangstindretninger ikke må benyttes i ferskvand, medmindre der er tale  

 om gamle rettigheder, som er etableret før ferskvandsfiskeriloven fra  

 1992, og som var anmeldt og registreret i ministeriet før 1. januar  

 1995.
I § 15 i ferskvandsfiskeriloven fra 1992, er  

 det fastlagt, at ministeren kan udstede regler om, at spærrende  

 fangstindretninger, der er lovligt etableret og opretholdt i henhold til  

 hidtidige regler, skulle anmeldes og registreres som forudsætning for,  

 at indretningerne fortsat kunne benyttes.
Ministeren kan endvidere  

 fastsætte bestemmelser om anvendelsen af fangstindretningerne, f.eks.  

 regler om, at fangstindretningerne af hensyn til fiskepassage m.v. skal  

 holdes åbne på bestemte tider af døgnet.
Ministeren har i bekendtgørelse nr. 810 af 5.  

 oktober 1993 om fiskeredskaber i ferskvand udstedt sådanne regler.
Det  

 fremgår af § 10 i bekendtgørelsen, at retten til at anvende  

 spærrende fangstindretninger, der ikke var anmeldt den 1. januar 1995,  

 bortfalder.
Desuden er der i § 9 bl.a. fastsat regler om, at  

 fangstindretninger skal holdes åbne for fiskepassage på bestemte  

 tidspunkter af døgnet.
I medfør af forslagets § 50, stk. 2, vil  

 der fortsat være mulighed for at fastsætte regler, der stiller  

 krav til anvendelsen af de registrerede spærrende indretninger, det  

 fortsat er tilladt at benytte.
Disse regler vil kunne udformes og  

 ændres under hensyn til fiskepassagen.
Ved fangstindretninger forstås alle former for  

 fiskeredskaber.
I forslaget anvendes alene udtrykket spærrende  

 fangstindretninger i modsætning til ferskvandsfiskerilovens § 16,  

 hvor også udtrykket spærrende redskaber er anvendt.
Det har i  

 praksis ikke haft nogen betydning, om der er tale om spærrende  

 fangstindretninger eller andre redskaber, og derfor er det i forslaget valgt  

 alene at anvende udtrykket fangstindretninger.
Til § 51 Bestemmelsen er en videreførelse af reglerne i  

 ferskvandsfiskerilovens § 16 og § 17, hvorefter de  

 fiskeriberettigede i et fiskevand kan rejse krav om, mod erstatning at  

 få fjernet en spærrende fangstindretning.
Teksten er søgt  

 gjort klarere.
I påkommende tilfælde ydes erstatninger af  

 de fiskeriberettigede, som kræver fjernelsen.
Ved  

 ferskvandsfiskeriloven fra 1992 udvidedes kredsen af fiskeriberettigede, der  

 kunne kræve "afløsning" af en ret til at benytte  

 spærrende redskaber til ikke blot at omfatte ejere af fiskeriretten i  

 området, men også lejere af fiskeriretten, når lejeretten  

 varer mindst 10 år.
 Muligheder for at kræve afløsning har ikke  

 været benyttet i perioden siden 1992 men opretholdes, da der kan  

 være interesse for at benytte muligheden.
Teksten er præciseret, så der ikke kan  

 være tvivl om, at det er ministeren, der afgør om en sag vil  

 kunne rejses, fordi det er godtgjort, at fiskepassagen i et område vil  

 blive væsentligt forbedret, hvis brugen af en spærrende  

 fangstindretning helt ophører.
Ved afgørelse af et fiskevands  

 længde efter § 51, stk. 2, vil der blive lagt  

 vægt på fangstindretningens betydning for vandrefisks muligheder  

 for at benytte gyde- og opvækstpladser i et større område.  

 Fiskevandets længde kan således ikke afgrænses til  

 områder umiddelbart neden- og oven for en fangstindretning.
Til § 52 Bestemmelsen viderefører ferskvandsfiskerilovens  

 § 17, stk. 1 og 3, og fastlægger, at det er en  

 Landvæsenskommission, som afgør selve  

 erstatningsspørgsmålet.
De mere detaljerede bestemmelser i  

 ferskvandsfiskerilovens § 17, stk. 2, om  

 landvæsenskommissionens afgørelse er udeladt, idet det af lov  

 nr. 133 af 6. marts 1970, om Landvæsensretten i § 31  

 fremgår, at der indhentes sagkyndig bistand.
Det forekommer derfor  

 overflødigt at opretholde disse detailregler i lovteksten.
Til § 53 Bestemmelsen er en videreførelse af  

 ferskvandsfiskerilovens § 14.
 Til kapitel 11.
Lystfiskertegn og fritidsfiskertegn Bestemmelserne viderefører reglerne i  

 fisketegnsloven om fisketegn og saltvandsfiskerilovens § 12 og  

 § 12b om fritidsfiskerbidrag.
Til § 54 Bestemmelsen fastlægger, hvem der er omfattet af  

 kravet til betaling af henholdsvis lystfiskertegn og fritidsfiskertegn.  

 Forslaget viderefører saltvandsfiskerilovens § 12b og  

 fisketegnslovens § 1. I forslaget anvendes som noget nyt betegnelserne  

 lystfiskertegn og fritidsfiskertegn til afløsning for betegnelserne  

 lystfisketegn og fritidsfiskerbidrag.
Udover dette ændres kravet til fritidsfiskertegnet.  

 Der kræves således som noget nyt efter forslaget også  

 fritidsfiskertegn i ferskvand, når der benyttes andet end lette  

 håndredskaber.
Dog er der mulighed for en undtagelse, hvis der er tale  

 om et erhvervsmæssigt fiskeri, jf. § 27, stk. 2.
 I øvrigt gælder forpligtigelsen til at betale  

 fritidsfiskertegn i ferskvand de samme steder, hvor der betales  

 lystfiskertegn.
Til § 55 Bestemmelsen indeholder en undtagelse til § 54 og  

 fastlægger den kreds, der ikke er omfattet af kravet til lystfiskertegn  

 og fritidsfiskertegn.
Bestemmelsen viderefører en række  

 tilsvarende undtagelser i fisketegnslovens § 1, stk. 1- 3.
En regel i fisketegnslovens § 1, stk. 4, om, at  

 det påhviler den, der stiller fiskeri til rådighed at kontrollere  

 fisketegnet, er ikke videreført.
Baggrunden herfor er, at bestemmelsen  

 ikke er strafbelagt, da manglende lystfiskertegns- og  

 fritidsfiskertegnsbetaling fortsat ikke sanktioneres med straf, men med  

 indbetaling af forhøjet bidrag, jf. § 60. Virkningen af  

 bestemmelsen er derfor kun at sidestille med en henstilling, og en  

 lovbestemmelse med dette indhold må anses for overflødig.
Det  

 skal dog bemærkes, at de særlige opsynsmænd, jf.  

 § 129, fortsat har beføjelse til at kontrollere fisketegn.
Til § 56 Bestemmelsen fastlægger gyldighedsperioden og prisen  

 for lystfiskertegnene og fritidsfiskertegnet.
Bestemmelsen viderefører  

 de gældende regler herom i fisketegnslovens § 3 og  

 saltvandsfiskerilovens § 12, stk. 1, nr. 4. Dog er  

 gyldighedsperioden for fritidsfiskertegnet ændret fra et  

 kalenderår til at være 12 sammenhængende måneder.  

 Herved er der større overensstemmelse med lystfiskertegnets  

 gyldighedsperiode.
Der indføres dog ingen kortere gyldighedsperiode  

 for fritidsfiskertegnet.
Dette har sammenhæng med ordningens karakter,  

 idet fritidsfiskertegnet er omfattet af en mere detaljeret administration og  

 kontrol, idet der ikke blot finder kontrol sted, medens personen er tilstede  

 men også, når redskabet står i vandet, uden at fiskeren er  

 tilstede.
Det skal være muligt at kontrollere, at der er betalt  

 fritidsfiskerbidrag og at der kun fiskes med det tilladte antal redskaber.  

 Fritidsfiskertegnet vil derfor fortsat skulle indbetales, så  

 kvitteringen er knyttet til et bestemt fiskerinummer, der skal sættes  

 på et mærke på redskabet.
Regler herom vil blive udstedt  

 efter forslagets § 32.
Den pris, der fastsættes for tegnene, i forslagets  

 § 56, er uændrede videreførelser af de beløb, der  

 har været gældende siden 1. januar 1990 ved indførelsen af  

 fritidsfiskerbidraget, og for lystfiskertegnet siden ikrafttræden af  

 fisketegnsloven den 1. januar 1993. Beløbene var oprindeligt fastsat i  

 henholdsvis saltvandsfiskeriloven og fisketegnsloven med hjemmel til, at  

 ministeren kunne ændre disse.
I den gældende saltvandsfiskerilovs  

 § 12, stk. 3, kan beløbet for fritidsfiskerbidraget  

 fastsættes af ministeren uden, at der i lovteksten er angivet et  

 beløb.
Som nævnt har det dog ikke været aktuelt at  

 ændre de oprindelige beløb.
Til § 57 Bestemmelsen er en videreførelse af reglen i  

 fisketegnslovens § 3, stk. 1 og saltvandsfiskerilovens § 12,  

 stk. 3. Ministeren vil ved bekendtgørelse kunne ændre  

 beløbsstørrelserne under hensyn til omkostningerne ved  

 administrationen af ordningerne.
Administration af tegnene indebærer i  

 praksis i den ordning, der anvendes for tiden, at der udsendes et girokort,  

 som skal indbetales på posthuset.
Der vil således kunne blive  

 tale om ændring af tegnenes beløbsmæssige  

 størrelse, hvis f.eks. udgifterne til porto eller giroblanketter  

 stiger, eller hvis udmøntningen af bemyndigelsen i § 59, hvorved  

 der f.eks. kan fastsættes ændrede regler for indbetaling af  

 lystfiskertegn af en dags varighed, medfører øgede omkostninger  

 i forbindelse med et ændret distributionssystem.
Det bemærkes, at  

 en eventuel ændring af priserne alene vil finde sted, hvor  

 omkostningstigningen klart kan henføres til den enkelte  

 indbetaler.
Til § 58 Bestemmelsen fastsætter, at bevis for betalt  

 lystfisketegn eller fritidsfiskertegn er personligt, og at det skal  

 medbringes under fiskeri.
Til § 59 Bestemmelsen i § 59 åbner mulighed for, at  

 ministeren kan fastsætte regler om indbetaling og kravene til bevis for  

 indbetalingen.
Det indebærer også, at der er mulighed for at  

 udvide kredsen af udsalgssteder m.v. og i øvrigt tilpasse systemet med  

 indbetalingen.
I medfør af forslagets § 59 vil der kunne  

 udstedes regler, der indebærer, at dagkort kan få gyldighed en  

 anden dato end den dag, hvor kvitteringen er udstedt.
Herved  

 imødekommes et ønske fra mange lystfiskere, der kun fisker  

 sjældent.
Hidtil har det ikke været muligt at imødekomme  

 ønsket, da fisketegnslovens § 3, stk. 2, nr. 3, udtrykkelig  

 kræver, at dagkortet gælder på kvitteringsdatoen.
 Efter ønske fra fritidsfiskerne genudsendes nu  

 indbetalingskort med fortryk af fiskerinummeret fra tidligere år.  

 Hermed undgår fritidsfiskerne at ændre  

 redskabsmærkerne.
For lystfiskerne vil der som hidtil være adgang til  

 at betale, så det er så let som muligt for den, der ønsker  

 at fiske.
Samtidig vil der blive lagt vægt på omkostningerne ved  

 indbetalingsformerne, idet disse påvirker det provenu, der resterer til  

 fiskeplejeaktiviteter jf. forslagets § 61.
Til § 60 Bestemmelsen vedrører konsekvenserne af, at der  

 ikke betales eller medbringes lystfiskertegn eller fritidsfiskertegn, hvor  

 det er påkrævet.
Som noget nyt foreslås betalingen for  

 manglende indbetaling hævet fra at være prisen på dobbelt  

 lystfiskertegn og fritidsfiskertegn til at udgøre værdien af  

 firedobbelt bidrag.
Beløbet er som hidtil ikke en bøde, men et  

 forhøjet bidrag, der anvendes til de formål de øvrige  

 lystfiskertegns- og fritidsfiskertegnsmidler kan anvendes til.
Til § 61 I § 61 er fastlagt, hvortil midlerne kan anvendes.  

 Anvendelsesområderne er de samme som hidtil fastlagt i  

 saltvandsfiskeriloven, fisketegnsloven og de årlige finanslove, jf.  

 Finansloven 1998, § 24.38.40.10, 20 og 30.
I § 61, stk. 1, nr. 1 er det præciseret,  

 at fiskeplejen vedrører foranstaltninger og forskning, der har  

 betydning for reproduktion, vækst m.v. af fiskebestandene.
Dette  

 indebærer en række forhold omkring fiskens levebetingelser i det  

 pågældende vandområde, f.eks. sikring af, at der kun i et  

 givent område udsættes arter og stammer, der naturligt  

 hører hjemme i området.
Desuden er så stor viden som  

 muligt om de økologiske sammenhænge i vandene vigtig for at  

 opnå en afbalanceret fiskepleje.
 Til kapitel 12.
Fiskepleje og udsætninger Til § 62 Bestemmelsen er en videreførelse af reglerne i  

 saltvandsfiskerilovens § 31, stk. 3, og i fisketegnsloven om  

 fiskeplejeindsatsen og planlægning af denne.
Fiskeplejen vil som hidtil  

 blive planlagt efter rådgivning fra det udvalg, der er omhandlet i  

 forslagets § 7. Der vil som hidtil blive lagt årlige planer, dog  

 vil det også blive tilstræbt at opnå så langt et  

 perspektiv som muligt med henblik på at give den bedst mulige  

 planlægningshorisont for såvel udsætning som  

 forskningsindsats.
Til § 63 Bestemmelsen er en videreførelse af reglen i  

 ferskvandsfiskerilovens § 30 og saltvandsfiskerilovens § 32,  

 stk. 1, og indeholder et forbud mod at foretage udsætning eller  

 omplantning af fisk m.v. med mindre en række nærmere angivne  

 betingelser er opfyldt.
Det væsentlige element er som hidtil, at al  

 udsætning kræver godkendelse.
Dette er vigtigt, da al  

 udsætning og omplantning skal foregå i respekt af hensynet til  

 naturens bæredygtighed og uden indblanding af ikke naturligt  

 forekommende arter.
Udsætningerne skal således ses i  

 sammenhæng med hele økosystemet og den øvrige forvaltning  

 af fiskebestandene, så udsætningerne foregår på et  

 genetisk forsvarligt grundlag bl.a. i overensstemmelse med de internationale  

 forpligtelser på området.
Det hidtidige samarbejde med  

 miljømyndighederne vedrørende udsætning m.v. vil  

 fortsætte.
F.eks. skal visse udsætninger koordineres med eller  

 godkendes af Skov- og Naturstyrelsen, jf.
Naturbeskyttelseslovens  

 § 31.
Til § 64 Bestemmelsen er en videreførelse af  

 ferskvandsfiskerilovens § 31 og omhandler den kreds, som kan foretage  

 udsætninger m.v.
Udsætninger har hidtil kunnet foretages  

 også af foreninger, selskaber og personer.
I § 64, stk. 1,  

 indføres tillige som noget nyt, at selskaber, foreninger og personer  

 kan autoriseres til at foretage andre fiskeplejerelaterede aktiviteter end  

 udsætninger.
I praksis kan en fiskeriforening autoriseres til f.eks. at  

 foretage elfiskeri, med henblik på opfiskning af moderfisk i  

 forbindelse med klækning.
Til § 65 Bestemmelsen er en videreførelse af  

 ferskvandsfiskerilovens § 32 og saltvandsfiskerilovens § 32,  

 stk. 2. Ministeren for fødevarer, landbrug og fiskeri kan under  

 hensyn til udsætninger træffe bestemmelser om fiskeriets  

 udøvelse, herunder om fiskeriforbud i en nærmere angiven  

 periode, hvis dette er nødvendigt f.eks. for at sikre, at der ikke  

 udøves fiskeri i et område, hvor der foretages  

 udsætninger.
Til kapitel 13 Havbrug Bestemmelserne er en videreførelse af § 14 i  

 saltvandsfiskeriloven om krav til tilladelse til havbrug, der etableres i  

 saltvandsområder.
I forslaget er en række bestemmelser dog  

 afkortet noget, ligesom bestemmelsen for at lette overskueligheden er opdelt  

 på flere paragraffer.
Til § 66 Bestemmelsen fastlægger, at opdræt af fisk  

 på dansk fiskeriterritorium, dvs. i saltvand som hidtil kun må  

 finde sted efter tilladelse.
Etablering og drift af havbrug kræver  

 også tilladelse i henhold til anden lovgivning og fra andre  

 myndigheder, herunder bl.a. godkendelse i henhold til regler fastsat med  

 hjemmel i Miljøbeskyttelsesloven.
Administrationen er koordineret  

 mellem myndighederne, som det fremgår af lovteksten, jf. stk. 2.  

 Det er indtil videre hensigten at opretholde denne ordning.
Til § 67 Efter bestemmelsen kan ministeren for fødevarer,  

 landbrug og fiskeri, i overensstemmelse med hvad der gælder efter  

 saltvandsfiskerilovens § 14, stk. 1, sidste pkt., fastsætte  

 regler om udstedelse af tilladelser til etablering og drift af havbrug.
En  

 direkte hjemmel for ministeren i saltvandsfiskerilovens § 14,  

 stk. 3, til at fastsætte regler om afgrænsning af  

 fjordområder, er taget ud af lovteksten.
Dette skyldes, at denne  

 bemyndigelse er omfattet af bemyndigelsen til at fastsætte regler om  

 udstedelse af tilladelser.
Afgrænsningen af fjordområder har  

 betydning i forhold til det forbud imod etablering af nye havbrug i fjorde,  

 der videreføres i § 68.
Desuden er bestemmelsen i saltvandsfiskerilovens  

 § 14, stk. 8, om, at ministeren kan fastsætte et årligt  

 gebyr i forbindelse med havbrugsdrift, ikke gentaget i forslaget.  

 Beløbet skulle anvendes til ophjælpning af fiskebestandene og  

 forskning i akvakultur.
Gebyrbestemmelsen har aldrig været anvendt, og  

 der har heller ikke været planer om dette.
Til § 68 Bestemmelsen viderefører saltvandsfiskerilovens  

 § 14, stk. 2, om, at der ikke kan gives tilladelse til etablering  

 af nye havbrug i fjordområder.
En mulighed i saltvandsfiskerilovens  

 § 14, stk. 4, for ved dispensation at tillade nye havbrug i fjorde  

 videreføres ikke.
Dette skyldes, at praksis vedrørende  

 havbrugstilladelserne nu må anses for så fastlagt, at der ikke er  

 brug for dispensationsmuligheden, som i praksis ikke har været anvendt  

 en årrække.
Til § 69 Bestemmelsen om, at der ikke må lægges  

 hindringer i vejen for lovlig havbrugsdrift, er en videreførelse af  

 saltvandsfiskerilovens § 23, hvorefter den, der lovligt har etableret  

 havbrug, ikke må fortrænges fra stedet eller forulempes i driften  

 af bruget.
Der tilsigtes ingen realitetsændringer i denne  

 beskyttelse af havbrugsdriften.
Bestemmelsen beskytter imod hindringer, der  

 f.eks. kunne fremkomme ved fiskeriaktiviteter eller sejlads.
Det  

 forudsættes, at der i forbindelse med havbruget overholdes alle regler  

 og vilkår vedrørende afmærkning m.v.
Til § 70 Bestemmelsen viderefører i stk. 1  

 saltvandsfiskerilovens § 14, stk. 6, om, der kan udstedes regler om  

 helt eller delvist forbud mod fiskeri på havbrugets område.  

 Stk. 2 viderefører saltvandsfiskerilovens § 14, stk. 7,  

 om, at den, der har tilladelse til havbrug, kan meddeles tilladelse til at  

 fange eventuelle fra havbruget undslupne fisk med nærmere angivne  

 redskaber.
Bestemmelsen har betydning, da ellers kun erhvervsfiskere ville  

 kunne drive dette fiskeri.
 Til kapitel 14.
Indbyrdes ordensregler mellem fiskere Til § 71 Bestemmelsen viderefører bemyndigelsen i  

 saltvandsfiskerilovens § 22, stk. 1, om, at ministeren for  

 fødevarer, landbrug og fiskeri kan fastsætte indbyrdes  

 ordensregler for fiskeriet om i forbindelse med udøvelsen af eget  

 fiskeri at undgå gener for andre fiskere.
Ved ordensregler  

 forstås regler, der sikrer, at fiskeriet kan udøves uden, at  

 andet fiskeri giver unødige gener for fiskeriaktiviteten.
Dette har  

 særlig betydning i forbindelse med anvendelse af redskaber.  

 Bemyndigelsen for ministeren til at fastsætte regler om opstilling af  

 redskaber, som er indeholdt i saltvandsfiskerilovens § 22, stk. 1,  

 er udeladt, da denne bemyndigelse er omfattet af forslagets § 32.  

 Bestemmelserne vil med forslaget gælde generelt på hele lovens  

 område.
Til § 72 Bestemmelsen viderefører reglen i  

 saltvandsfiskerilovens § 22, stk. 2, om, at den der har  

 påbegyndt opstilling af redskaber, f.eks. faststående  

 garnredskaber, har fortrinsret til at fortsætte sin opstilling af  

 redskabet eller sit fiskeri frem for senere tilkomne.
Til § 73 Bestemmelsen er en videreførelse af  

 saltvandsfiskerilovens § 24 c.
Ministeren får fortsat mulighed for  

 at videreføre reglerne om særlige fortrinsrettigheder for  

 erhvervsfiskere fremfor andre erhvervsfiskere til pladser, hvor  

 erhvervsfiskere bruger nærmere angivne typer faststående  

 redskaber.
I praksis er der tale om bundgarn, som fiskere har kunnet bevare  

 pladser til flere år i træk.
Reglen har baggrund i, at  

 redskaberne er kostbare og fremstillet, så de passer netop til den  

 plads.
Desuden er der tale om bedrifter, hvor der typisk er ansatte.
Bestemmelsen i saltvandsfiskerilovens § 24 c,  

 stk. 4, som bemyndiger ministeren til at fastsætte regler om,  

 hvorledes bundgarnspladser skal registreres af Fiskeridirektoratet er  

 udeladt.
I stedet er i forlagets stk. 2, indført en generel  

 bemyndigelse til at fastsætte regler om registrering.
Der er ikke  

 påtænkt ændringer i den gældende form for  

 registrering af bundgarnspladser, som sker i Fiskeridirektoratets decentrale  

 enheder ved optegning på kort.
Til § 74 Bestemmelsen vedrører beskyttelse af de i  

 forslagets § 24 nævnte særlige rettigheder i saltvand.  

 Bestemmelsen viderefører i stk. 2-4 indholdet i  

 saltvandsfiskerilovens § 15, stk. 2 og 4.
 Skønt indholdet er uændret i forhold til  

 saltvandsfiskerilovens § 15, stk. 2 og 4, er forslagets stk. 2  

 og 3 opstillet mere systematisk med henblik på at øge  

 overskueligheden.
Til § 75 Bestemmelsen er en uændret videreførelse af  

 saltvandsfiskerilovens § 24. Bestemmelsen regulerer erstatningsforholdet  

 mellem fiskere under fiskeri og omfatter skade på alle typer  

 fiskeredskaber.
D.v.s. også redskaber, der trækkes eller drives.  

 Desuden gælder reglen for den skade, der forvoldes i forhold til  

 havbrug.
 Til kapitel 15.
Fiskeriets forhold overfor andre  

 aktiviteter Til § 76 Bestemmelsen er en videreførelse af  

 saltvandsfiskerilovens § 16 om beskyttelse af fiskeriindsatsen.
Teksten  

 er moderniseret, idet der i den gældende lovtekst står, at der  

 ikke "uden hjemmel" må lægges hindringer i vejen for  

 lovligt udøvet fiskeri.
Dette medfører ingen ændringer i  

 forhold til de aktiviteter, der efter anden lovgivning kan finde sted  

 på søterritoriet.
Til § 77 Bestemmelsen viderefører sammen med §§ 78-80  

 med en række ændringer saltvandsfiskerilovens § 17.  

 Bestemmelserne beskytter erhvervsfiskeriet i forhold til andre aktiviteter  

 på fiskeriterritoriet.
Reglerne vil fortsat være væsentlige  

 både i forbindelse med mindre foranstaltninger, der lokalt virker  

 indgribende på en traditionel fiskeriindsats, og i forbindelse med  

 store anlægsarbejder, råstofindvinding m.v.
 Bestemmelserne er i forslaget formuleret klarere end den  

 hidtidige regel og i overensstemmelse med den praksis, der har været  

 anvendt i forbindelse med tilladelsesudstedelse og afgørelse af  

 erstatningsspørgsmål mellem fiskere og den, der foretager  

 foranstaltninger og indgreb på fiskeriterritoriet.
Bestemmelsen i § 77 er en sammenskrivning og  

 tydeliggørelse af saltvandsfiskerilovens § 17, stk. 1 og 2.  

 Bestemmelsen fastlægger, at der er krav om tilladelse til at foretage  

 foranstaltninger eller indgreb i et område, som kan hindre det fiskeri,  

 der foregår i det pågældende område.
Tilladelse kan  

 udstedes af fødevareministeren eller en anden minister, som har  

 bemyndigelse hertil.
Hvis tilladelse udstedes af en anden minister end  

 fødevareministeren, skal der ske forhandling med  

 fødevareministeren.
Til § 78 Efter saltvandsfiskerilovens § 17, stk. 3, jf.  

 stk. 6, kan tilladelse udstedes, når der er truffet  

 afgørelse om eventuel erstatning til de fiskere, som berøres af  

 foranstaltningen eller indgrebet, eller når spørgsmålet om  

 eventuel erstatning er blevet henvist til et nævn, d.v.s. også  

 inden nævnet har truffet endelig afgørelse.
Som følge  

 heraf har det været en betingelse for tilladelserne, at der er indledt  

 forhandling om erstatning, eller at spørgsmålet herom har  

 været henvist til nævnsbehandling.
Baggrunden herfor er, at  

 spørgsmålet om erstatningspligt og størrelse af  

 erstatning kan være kompliceret og kræve grundige forhandlinger.  

 Parterne kan have interesse i at føre en forhandling til ende, inden  

 sagen eventuelt overgives til et nævn.
 I forslaget er det gjort klart, at der kun kan udstedes  

 tilladelse, når der er truffet endelig afgørelse eller indledt  

 forhandling, dvs. at der i det mindste er sket en brevveksling mellem  

 parterne vedrørende spørgsmålet om erstatning til de  

 berørte erhvervsfiskere eller spørgsmålet er blevet  

 henvist til nævnsbehandling.
Stk. 2 er alene en undtagelse til stk. 1 om  

 erstatning.
Bestemmelsen ændrer ikke ved kravet om, at der skal gives  

 tilladelse til de i § 77 nævnte indgreb.
Stk. 2 relaterer sig  

 kun til råstoffer indvundet i henhold til lov om råstoffer.  

 Råstofloven gælder ved indvinding af sten, grus, sand og lignende  

 forekomster, men derimod ikke for råstoffer der er omfattet af lov om  

 anvendelse af Danmarks undergrund.
Bestemmelsen i stk. 2 betyder, at der ikke bliver  

 tale om erstatning i forbindelse med indvinding til den daglige  

 råstofforsyning.
Erstatning bliver kun aktuelt ved indvinding til brug  

 for store, enkeltstående anlægsarbejder, som f.eks.  

 Øresunds - og Storebæltsforbindelsen.
Dette fremgår af  

 lovteksten derved, at der kun kan ydes erstatning i de tilfælde, hvor  

 tilladelsen udstedes til bygherren.
I disse tilfælde kan forsyningen  

 ikke skaffes via den råstofindvinding, der foretages af  

 tilladelsesindehaverne i medfør af lov om råstoffer.
Disse  

 tilladelsesindehavere har ret til at indvinde råstoffer i bestemte  

 områder inden for bestemte mængdegrænser og disse  

 mængder vil ikke være nok til at gennemføre særlige  

 enkeltstående store anlægsarbejder.
Fiskeriet er dermed sikret  

 erstatningsmulighed, hvis der skal gennemføres råstofindvinding  

 udover den indvinding, som kan ske efter de tilladelser der allerede er givet  

 efter råstofloven.
Bestemmelsen i stk. 2 er en videreførsel  

 af den gældende praksis.
 Ved vurderingen af, om der skal udstedes tilladelse til  

 indvinding i henhold til råstofloven, tages der hensyn til bl.a.  

 fiskebestandene og mulighederne for at udøve fiskeri på det  

 pågældende område.
Til § 79 Efter forslagets § 79, stk. 1, kan den, der  

 gennemfører foranstaltninger eller indgreb, som har den i § 77,  

 stk. 1, nævnte virkning, eller de berørte fiskere anmode  

 vedkommende minister om at nedsætte et nævn, som skal tage  

 stilling til spørgsmålet om erstatning.
Dette er en  

 ændring i forhold til saltvandsfiskerilovens § 17, stk. 4, 1.  

 pkt., som bestemmer, at vedkommende minister eller fødevareministeren  

 kan henvise spørgsmålet til afgørelse ved et nævn.  

 Baggrunden for ændringen er, at parterne er de nærmeste til at  

 anmode om nævnsbehandling af erstatningsspørgsmålet,  

 eventuelt som følge af et forudgående forhandlingsforløb.  

 Anmodningen om nedsættelse af nævnet kan ske på hvilket som  

 helst tidspunkt i forløbet.
 Stk. 2 svarer til saltvandsfiskerilovens § 17,  

 stk. 4, 5. pkt.
Til § 80 Bestemmelsen vedrører det i §§ 78-79  

 omhandlede nævn.
Efter stk. 1 består nævnet som hidtil  

 af 3 medlemmer, hvoraf 2 udpeges af fødevareministeren, hvis denne  

 alene træffer afgørelse om tilladelsen, jf. stk. 2.  

 Forslagets stk. 3-7 svarer til saltvandsfiskerilovens § 17,  

 stk. 4, 2., 3., 4., 6. og 8. pkt. samt stk. 5-6.
Til § 81 Bestemmelsen er videreførelse af  

 ferskvandsfiskerilovens § 33, som skal sikre, at Ministeriet for  

 Fødevarer, Landbrug og Fiskeri inddrages forinden andre myndigheder  

 træffer beslutninger af betydning for fisk og fisk´s levemuligheder i  

 ferskvand.
Med henblik på at gøre det klarere, hvilke typer af  

 beslutninger, der er relevante, er der i formuleringen i forslaget indsat  

 eksempler på den type dispositioner, der kræver, at Ministeriet  

 for Fødevarer, Landbrug og Fiskeri inddrages inden, der træffes  

 afgørelse.
Til § 82 Bestemmelsen er en videreførelse af  

 ferskvandsfiskerilovens § 29 og saltvandsfiskerilovens § 18 om  

 forholdet mellem fiskeriudøvelse og hensynet til sikker sejlads.
Til § 83 Bestemmelsen er en uændret videreførelse af  

 saltvandsfiskerilovens § 18a og vedrører erstatningspligten, som  

 pådrages, hvis et fartøj forvolder skade på et  

 fiskeredskab.
I forholdet til dansk rets almindelige erstatningsregler er der  

 tale om, at bevisbyrden for, at skaden ikke kunne være afværget  

 ved agtpågivenhed, udtrykkeligt påhviler skadevolder.
Til § 84 Bestemmelsen er en videreførelse af reglen i
saltvandsfiskerilovens § 20, der giver erhvervs- og  

 bierhvervsfiskere ret til at forlange nedsat et nævn, der tager  

 stilling til, om fiskeren må benytte en strandbred eller nærmest  

 tilgængelige stykke land til at ophale både og oplagre garn.  

 Bestemmelsen regulerer forholdet mellem fiskerne og grundejeren.
Bestemmelsen  

 gælder som hidtil også i bymæssig bebyggelse.
 I forhold til den gældende bestemmelse er der  

 foretaget en modernisering og forenkling af nævnsbehandlingen og  

 bestemmelsen i øvrigt.
Reglen i saltvandsfiskeriloven om nedsættelse af  

 nævn har hidtil kun været lidt anvendt.
Bestemmelsen bevares dog,  

 da det vurderes, at det har været muligt for fiskere at opnå  

 fornuftige løsninger, fordi retten består.
Efter stk. 1 kan en eller flere fiskere forlange, at  

 der nedsættes et nævn, som skal tage stilling til om en grundejer  

 mod erstatning skal acceptere, at den eller de pågældende fiskere  

 må anvende en afgrænset del af grundejerens ejendom til ophaling  

 af både, oplægning eller klargøring af redskaber samt  

 tørreplads for redskaber.
I forslaget er ikke gentaget en regel i  

 saltvandsfiskerilovens § 20, stk. 2, om, at der kan forlanges  

 indhegning, da den skønnes overflødig.
Det bemærkes i forhold til anden lovgivning, at  

 aktiviteterne i stk. 1 er omfattet af Naturbeskyttelseslovens § 8  

 om klitfredning og § 15 om strandbeskyttelseslinien.
Disse bestemmelser  

 indeholder mulighed for, at amtsrådene kan tillade de nævnte  

 aktiviteter.
Aktiviteterne skal som hidtil foretages i respekt af lov om  

 kystbeskyttelse, jf. § 16 om aktiviteter på strandbredden m.v.  

 Aktiviteterne skal endvidere gennemføres på en måde,  

 så offentlighedens adgang til færdsel og ophold efter  

 Naturbeskyttelseslovens § 22 ikke forhindres eller  

 vanskeliggøres.
Efter stk. 2 tager nævnet i forbindelse med  

 afgørelse efter stk. 1 ligeledes stilling til  

 spørgsmålet om erstatning til grundejeren.
Nævnet tager  

 således stilling både til spørgsmål om retten til at  

 benytte kyststrækningen og den erstatning, som skal betales til  

 kystejeren.
I stk. 3 bestemmes det, at nævnets medlemmer,  

 hvoraf en skal være fiskerisagkyndig, udpeges af vedkommende byret.  

 Nævnet træffer endelig afgørelse.
I saltvandsfiskerilovens  

 § 20 er der mulighed for at indbringe nævnets afgørelse for  

 et "overnævn" med 6 medlemmer.
Under hensyn til, at der har  

 været så lidt behov for overnævnsafgørelser,  

 foreslås systemet forenklet, så allerede nævnet med 3  

 medlemmer træffer endelig administrativ afgørelse.
Eventuelle  

 yderligere tvister vil derefter kunne indbringes for domstolene.
 Efter stk. 4 skal nævnet ved afgørelsen  

 tage hensyn til betydningen for fiskeren af at kunne benytte pladsen vejet op  

 imod de eventuelle gener for grundejeren.
 Efter stk. 5 tager nævnet ligeledes stilling  

 til sagsomkostningerne, herunder hvem af parterne der skal betale  

 sagsomkostningerne.
 Efter stk. 6 kan kun parterne og ikke andre  

 interesserede efter 5 år kan forlange ny nævnsafgørelse.  

 Dette er en forenkling i forhold til den gældende regel i  

 saltvandsfiskerilovens § 20, stk. 5, hvor også andre  

 interesserede kan forlange en ny nævnsafgørelse.
Til § 85 Forslaget indebærer en sprogligt moderniseret  

 videreførelse af den særlige erstatningsregel i  

 ferskvandsfiskerilovens § 34.
 Efter stk. 1 skal den, der fisker i ferskvand et  

 sted, hvor den pågældende ikke er berettiget hertil, erstatte den  

 fiskeriberettigede det derved påførte tab.
 Stk. 2 fastslår i den forbindelse, at  

 såvel den fiskeriberettigede som det offentlige kan være  

 erstaningsberettiget, hvis en person har fisket i ferskvand et sted, hvor den  

 pågældende ikke er fiskeriberettiget.
 Stk. 3 fastslår, at udover ministeren for  

 fødevarer, landbrug og fiskeri kan også amtsråd og de  

 nævnte fiskeriforeninger rejse krav om erstatning til det  

 offentlige.
 Til kapitel 16.
Førstegangsomsætning af fisk Forslaget viderefører de særlige regler i  

 førstegangsomsætningsloven for al  

 førstegangsomsætning af fisk.
Omsætningsbegrebet svarer  

 til den definition, der er indeholdt i forslagets § 3, nr. 4. Dog er  

 transportører af fisk efter landing af fisken som udgangspunkt ikke  

 omfattet af bestemmelsen.
Omsætningen m.v. omfattes af reglerne i  

 kapitel 16, når omsætningen m.v. finder sted i første  

 omsætningsled.
Det vil sige, at både køb, modtagelse,  

 opbevaring mv. er omfattet af bestemmelsen.
Reglerne om førstegangsomsætning  

 videreføres med samme intentioner, som var baggrunden for vedtagelsen  

 af førstegangsomsætningsloven i 1994, nemlig at øge  

 gennemsigtigheden i handelen med fisk.
Formålet er at undgå  

 omsætning, der medvirker til eller maskerer landinger af fisk, der er  

 fisket og landet i strid med reglerne i EU-regelsættet og nationale  

 fiskeriregler.
Det afgørende element i det regelsæt om  

 bevilling, der videreføres, er, at bevilling udstedes til personer og  

 virksomheder, der opfylder kravene i § 88 og som ikke ved deres  

 tidligere adfærd har udvist forhold, der giver grund til at antage, at  

 de pågældende ikke vil drive virksomheden på forsvarlig  

 måde.
Bevillingen kan tilbagekaldes, hvis bevillingshaveren ved sin  

 drift af virksomheden tilsidesætter regelsættet.
I  

 bemærkningerne til de enkelte bestemmelser er der gjort nærmere  

 rede for dette, jf. navnlig § 92, om nægtelse af bevilling og  

 § 95, om tilbagekaldelse af bevilling.
De særlige bestemmelser om bevilling gælder  

 for førstegangsomsættere af fisk, da dette omsætningsled  

 er helt centralt i forbindelse med, at fangsten overdrages til videre  

 anvendelse.
Som led i overholdelse af regelsættet om fiskeriet og  

 korrekt registrering af fangster, er præcise oplysninger om  

 omsætning m.v. i første omsætningsled derfor  

 afgørende.
I de kontrol- og registreringssystemer, der er bygget op i  

 henhold til Rådets Forordning af 12. oktober 1993 (2847/93/EØF)  

 med senere ændringer om indførelse af en kontrolforordning under  

 den fælles fiskeripolitik og i henhold til de nationale regler, er  

 førstegangsomsætterens indberetning af fisken til myndighederne  

 afgørende for registrering af fangsten.
Indberetningssystemet er  

 baseret på en nøjagtigt indberetning fra  

 førstegangsomsætteren.
Indberetningen sammenholdes med fiskerens  

 logbogsindberetning ved myndighedernes opgørelse over fangsterne.
 Med henblik på kontrol af overholdelse af lovens  

 regler og EF-retsakter på fiskeriets område, kan der som hidtil  

 dels gennem konkrete påbud og dels gennem regler, der udstedes i  

 bekendtgørelsesform, stilles krav om særlig dokumentation m.v.  

 også fra ethvert senere led i omsætningen, jf. § 121,  

 stk. 2 og fra bevillingshavere uden fast forretningssted i Danmark, jf.  

 § 121, stk. 3.
Til § 86 Bestemmelsen fastlægger i stk. 1 hvilke typer  

 af virksomhed, der er omfattet af kravet om bevilling til omsætning  

 m.v. af fisk i første omsætningsled.
Disse svarer til de former  

 for virksomhed, som er omfattet af førstegangsomsætningsloven.  

 Bestemmelsen indeholder i stk. 2 og 3 i overensstemmelse med praksis en  

 præcisering af lovteksten.
Det skal udtrykkeligt bemærkes, at udtrykket  

 "omsætning m.v." som hidtil også omfatter andet end det  

 egentlige køb af fisk, jf. definitionen i forslagets § 3, nr. 4.  

 Definitionen omfatter både forhandling, opbevaring, behandling,  

 erhvervelse, modtagelse, overdragelse og import/eksport af og samhandel med  

 fisk.
Dvs. at en række omsætningsformer er omfattet af  

 bestemmelsen, f.eks. auktionsvirksomhed, kommissionsforhold, agentforhold,  

 samlecentraler, sorteringsvirksomhed, importvirksomhed og diverse former for  

 virksomhed, der involverer modtagelse og opbevaring af fisk.
Når disse  

 handlinger udøves af personer og virksomheder i første  

 omsætningsled, er der krav om bevilling.
Dog er transportører  

 som udgangspunkt ikke omfattet af pligten til bevilling, jf.  

 bemærkningerne til stk. 3.
I stk. 2 er indsat en ny bestemmelse, som i  

 overensstemmelse med praksis præciserer, at der vedrørende det  

 samme parti fisk kan være flere bevillingspligtige personer og  

 virksomheder.
Det er fundet mest hensigtsmæssigt klart at  

 præcisere dette i lovteksten.
Bestemmelsen er f.eks. møntet  

 på de situationer, hvor en opkøber telefonisk har erhvervet et  

 parti fisk, som så bringes til opbevaring i et frysehus på kajen,  

 inden fisken transporteres til et senere omsætningsled.
I disse  

 situationer har Fødevareministeriet efter de gældende regler  

 stillet krav om bevilling også til virksomheder, som fysisk opbevarer  

 fisken, uanset at omsætning formelt set er gennemført.
I stk. 3 er det fastlagt, at personer og  

 virksomheder, som transporterer fisken efter landing som udgangspunkt ikke  

 omfattet af bevillingspligten.
Dog kan ministeren fastsætte regler om  

 eller i konkrete situationer påbyde, at også transportører  

 af kontrolmæssige hensyn skal have bevilling.
Dette hænger sammen  

 med, at en meget væsentlig kontrolmulighed går tabt, hvis ikke  

 der kan kræves indberetning om fiskens art og mængde fra det  

 sted, hvor den fysisk befinder sig.
Det er indtrykket, at en væsentlig  

 del af de ulovligheder, som finder sted i forbindelse med ulovlig  

 omsætning af fisk, er mulige, når fisken f.eks. losses direkte  

 fra fartøjet og op i en lastbil, som herefter transporterer fisken til  

 et senere omsætningsled.
Det skal endvidere bemærkes, at  

 ministeren derudover efter § 121, stk. 2, har mulighed for at  

 fastsætte regler for alle omsætningsled, herunder også  

 transportører om dokumentation for, at et parti fisk som opbevares  

 eller transporteres mv., er fanget eller omsat i overensstemmelse med  

 fiskerilovgivningen.
Stk. 4 viderefører bestemmelsen i  

 omsætningslovens § 2, stk. 2, således at de fiskere,  

 som afsætter deres fangster direkte til forbrugere eller eksport,  

 herunder samhandel indenfor Fællesskabets grænser, kan omfattes  

 af kravet om bevilling.
Det samme gælder personer eller virksomheder,  

 som opdrætter fisk.
 Efter stk. 5 kan ministeren som hidtil, jf.  

 omsætningslovens § 2, stk. 3, bestemme, at omsætning af  

 visse arter af fisk ikke er underlagt kravet om bevilling selvom dette finder  

 sted i første omsætningsled.
Til § 87 Bestemmelsen er uændret videreførelse af  

 førstegangsomsætningslovens § 3, 2. pkt., og  

 fastlægger et klart forbud mod i første omsætningsled at  

 overdrage fisk til bevillingspligtige personer og virksomheder, som ikke har  

 bevilling til førstegangsomsætning af fisk.
Til § 88 Bestemmelsen indeholder de krav, der skal være  

 opfyldt for, at personer eller virksomheder kan opnå bevilling til  

 førstegangsomsætning af fisk.
Betingelserne i stk. 2 svarer til de hidtil  

 gældende betingelser for bevilling til  

 førstegangsomsætning i førstegangsomsætningslovens  

 § 4, 1. pkt., der henviste til næringslovens krav til  

 handelsdrivende.
I stedet for en henvisning til næringslovens  

 bestemmelser, er det i forslaget valgt udtrykkeligt at opregne de  

 betingelser, der skal være opfyldt for at opnå bevilling.
For  

 fiskeauktionsmestre gælder endvidere betingelsen i § 89,  

 stk. 1.
 Der er i stk. 2, nr. 1, indført mulighed for,  

 at udlændinge, som ikke er danske statsborgere eller  

 EU/EØS-statsborgere, kan opnå bevilling også til  

 fiskeauktionsmestervirksomhed, hvis de har opholds- og arbejdstilladelse i  

 Danmark.
 I stk. 3 og 4 videreføres kravet i  

 førstegangsomsætningslovens § 4, stk. 2 og 5, om, at  

 alle deltagere i en virksomhed, hvor der hæftes personligt og direkte  

 samt et flertal af bestyrelsen og indehavere af en bestemmende aktiepart i  

 selskaber med begrænset ansvar, skal opfylde de samme betingelser, som  

 stilles til enkeltpersoner, der ønsker bevilling.
Til § 89 Stk. 1 svarer til bestemmelserne i  

 førstegangsomsætningslovens § 4, stk. 1, nr. 4, om de  

 særlige økonomiske krav til ansøgere om  

 auktionsbevilling.
De særlige økonomiske krav til personer, der  

 vil drive offentlig auktion har sammenhæng med, at der handles med  

 varer, som tilhører sælger.
Kravet stilles til personligt  

 ansvarlige for auktionsdriften, som personligt vil hæfte  

 økonomisk for forpligtelserne.
§ 89 bliver fremover den eneste bestemmelse, der  

 vedrører særlige krav til ansøgere af bevilling til  

 offentlig fiskeauktion.
Ansøgerne skal derudover opfylde samme krav,  

 som stilles til alle andre ansøgere om  

 førstegangsomsætningsbevilling.
Bevillingen meddeles som for  

 andre ansøgere ved, at ansøgeren på eget initiativ retter  

 henvendelse og søger om bevilling til at drive auktionen på et  

 nærmere angivet sted.
 Stk. 2 bestemmer, at personligt ansvarlige deltagere  

 i interessentskaber og kommanditselskaber, som skal drive  

 fiskeauktionsmestervirksomhed skal opfylde de særlige økonomiske  

 krav i stk. 1.
Kravet i stk. 3 om, at der skal indhentes tilladelse  

 til at drive anden virksomhed med tilknytning til fiskerierhvervet er ny i  

 loven.
Dog har ministeren efter den gældende regel i  

 omsætningslovens § 3, stk. 3, sidste pkt. mulighed for at  

 forbyde, at personer med bevilling til fiskeauktion udøver anden  

 erhvervsmæssig virksomhed.
Bestemmelsen har sammenhæng med, at  

 der fortsat bør være gennemsigtighed i auktionssystemet.  

 Auktionsmesteren skal være uvildig i forbindelse med omsætningen  

 af andres fisk og bør ikke være involveret på anden vis i  

 omsætning af fisk.
Det er derfor ikke hensigten, at personer eller  

 selskaber, der har en bevilling til offentlig fiskeauktion, skal kunne  

 få tilladelse til anden form for handel med fisk heller ikke i senere  

 omsætningsled.
Det gældende system, hvor ministeriet udsender  

 opslag om en ledig fiskeauktion og derefter blandt ansøgerne  

 vælger en ansøger, der tildeles ret til at drive offentlig  

 auktion for et nærmere afgrænset område, bortfalder.  

 Herefter vil ministeren på grundlag af de objektive kriterier, der  

 gælder i henhold til § 88 og § 89 afgøre  

 ansøgninger om bevilling til offentlig fiskeauktion.
Det kan  

 føre til, at der drives flere fiskeauktioner i samme  

 havn/område.
Det ændrede system vil åbne for muligheden for  

 fri konkurrence mellem flere auktioner.
Der er ikke behov for, at ministeriet  

 fremover vurderer, om der er grundlag for en fiskeauktion i et område,  

 inden bevilling udstedes.
Enkeltansøgning om bevilling kræver  

 derfor ikke fremover den særlige vurdering, der har været  

 foretaget efter rådgivning fra det rådgivende  

 omsætningsudvalg.
Ansøgningerne vil fremover blive behandlet  

 efter samme procedure som andre ansøgninger om  

 førstegangsomsætning af fisk.
Det indebærer, at sagerne  

 efter den nuværende arbejdsdeling i ministeriet vil blive behandlet i  

 Fiskeridirektoratet med klageadgang til ministeriets departement.
 Med mulighederne for fri konkurrence mellem auktioner  

 ophører behovet for, at ministeriet godkender salærtakster m.v.  

 På denne måde gennemføres en omfattende deregulering og  

 området vil herefter være undergivet almindelige  

 handelsvilkår.
 Samtidig vil der fortsat udover kravene i § 89 til  

 bevillingshaverne kunne stilles særlige krav til selve driften, der  

 sikrer, at der er tale om offentlige auktioner, jf. bemærkningerne til  

 §§ 100-101.
 En bestemmelse i førstegangsomsætningslovens  

 § 17, stk. 3, om, at der kan besluttes auktionspligt for fisk  

 udgår af loven, da dette kan gennemføres i medfør af  

 artikel 14 i kontrolforordningen.
Til § 90 Bestemmelsen svarer til  

 førstegangsomsætningslovens § 4, stk. 3, og giver  

 mulighed for, at ministeren kan give tilladelse til, at bevilling meddeles  

 selvom betingelserne i § 88 og § 89 ikke opfyldt.
Bestemmelsen vil  

 kunne anvendes bl.a. i den situation, hvor et selskab, som ikke er  

 hjemmehørende i EU- eller EØS medlemslandene ansøger om  

 bevilling til førstegangsomsætning af fisk i Danmark.
Til § 91 Stk. 1 er en videreførelse af bemyndigelsen  

 til ministeren i førstegangsomsætningslovens § 3,  

 stk. 2, til at fastsætte regler for udstedelse af bevillingen til  

 førstegangsomsætning.
Bestemmelsen er dog præciseret, idet  

 det direkte fremgår, at ministeren kan fastsætte regler om  

 vilkårene for opretholdelse af bevillingen, herunder, at det er en  

 betingelse for opretholdelsen, at lovregler, påbud m.v. overholdes.  

 Hensigten er, at det i praksis i højere grad end med de  

 nuværende formuleringer, bliver muligt at tilbagekalde bevillingerne,  

 hvis de pågældende udøver virksomheden på en  

 uforsvarlig måde i forhold til regelsættet.
Ved at knytte klare  

 vilkår til bevillingerne vil det være klart for  

 bevillingshaveren, hvad konsekvensen er af tilsidesættelse af  

 vilkår.
I bestemmelserne om bevillingsnægtelse og  

 bevillingsfratagelse, jf. § 92 og § 95 er der ligeledes foretaget  

 præciseringer og opstramninger.
Stk. 2 viderefører  

 førstegangsomsætningslovens § 15, hvor der i forbindelse  

 med kontrol kan indhentes oplysninger hos andre offentlige myndigheder om den  

 pågældende.
I forbindelse med selve bevillingsudstedelsen vil der  

 i overensstemmelse med reglen i forvaltningslovens § 29, med  

 ansøgerens samtykke kunne indhentes oplysninger om ansøgeren  

 hos andre myndigheder.
Hvis ansøgerens nægter at give samtykke  

 til indhentelse af oplysninger, der er nødvendige for at  

 godtgøre, om kravene til bevillingsudstedelse er opfyldt vil dette i  

 almindelighed føre til, at ansøgningen om bevilling ikke  

 imødekommes.
Til § 92 Bestemmelsen afløser  

 førstegangsomsætningslovens § 4, stk. 4, om muligheden  

 for at nægte bevilling.
De gældende regler giver mulighed for et  

 meget vidt skøn i forbindelse med nægtelse af bevilling, uden at  

 ansøgere på forhånd har nærmere angivelser af de  

 forhold, som administrationen vil lægge vægt på.
I  

 forslaget er bestemmelsen omformuleret, så det klart fremgår, at  

 nægtelse vil have baggrund i den pågældendes  

 forudgående adfærd, hvis denne adfærd kan give grund til at  

 antage, at virksomheden ikke vil blive drevet på forsvarlig  

 måde.
 Efter bestemmelsen kan bevilling således  

 nægtes, hvis den pågældende er fundet skyldig i strafbart  

 forhold, herunder bøder og konfiskation vedtaget administrativt, og  

 forholdet kan give grund til at antage, at virksomheden ikke vil blive drevet  

 forsvarligt, f.eks. hvis den pågældende i forbindelse med  

 tidligere virksomhed med førstegangsomsætning af fisk er  

 dømt for overtrædelse af loven eller anden lovgivning af  

 betydning for driften af virksomheden.
 Forslaget indeholder endvidere mulighed for at bevilling  

 kan nægtes, hvis ansøgerens bevilling tidligere indenfor en  

 periode på 5 år er blevet tilbagekaldt, og der er grund til at  

 antage, at virksomheden ikke vil blive drevet forsvarligt.
Endelig kan bevilling nægtes, hvis der foreligger  

 oplysninger om den pågældende, som giver grund til at antage, at  

 den pågældende ikke vil drive virksomheden på forsvarlig  

 måde.
I det sidstnævnte tilfælde tænkes f.eks.  

 på den situation, hvor ansøger er tiltalt for overtrædelse  

 af bestemmelser i fiskerilovgivningen med tilknytning til  

 førstegangsomsætningen.
Dette kan f.eks. være  

 tilfældet, hvis den pågældende har virksomheder, der  

 afsætter fisk i senere handelsled, og tiltalerejsningen vedrører  

 forhold i en anden virksomhed end den, der nu ansøges om bevilling  

 til.
I sådanne situationer forekommer det uholdbart, hvis ikke  

 bevillingsudstedelse kan nægtes, indtil de forhold tiltalen  

 vedrører, endeligt er afklaret.
Hvis tiltalen frafaldes, kan bevilling  

 herefter naturligvis ikke nægtes med baggrund i dette forhold.
Til § 93 Med mindre formuleringsændringer svarer bestemmelse  

 til de gældende bestemmelser i førstegangsomsætningsloven  

 § 5 og § 7. En bestemmelse i den gældende lov om, at  

 bevilling til at drive offentlig fiskeauktion bortfalder, når  

 bevillingshaveren fylder 67 år, optages ikke i forslaget.
Dette  

 skyldes, at retten til at drive fiskeauktion med forslaget vil kunne drives  

 af enhver, der opfylder betingelserne i §§ 88   89.
I § 93, stk. 4, videreføres uændret  

 omsætningslovens § 7, stk. 4. Der kan fortsat være  

 behov for særlige regler om bevillingsbortfald ved fiskeauktioner, da  

 der i medfør af forslagets § 101, vil kunne stilles forskellige  

 krav til selve gennemførelsen af auktionen i forbindelse med  

 forskellige auktionsformer.
Bestemmelsen vedrører bevillingsbortfald  

 på baggrund af de forhold, der er nævnt i lovbestemmelsen.
Hvis  

 bevillingen skal tilbageholdes på grund af manglende overholdelse af  

 vilkår gælder reglen i § 95.
Til § 94 Bestemmelsen svarer til  

 førstegangsomsætningslovens § 8 og § 12, stk. 3,  

 2. pkt.
Dog er reglen om, at en sådan bevilling udstedes  

 tidsbegrænset med mulighed for, at ministeren kan forlænge  

 fristen ikke opretholdt.
Bevilling efter denne bestemmelse er således  

 som udgangspunkt tidsubegrænset, dog skal virksomheden ledes af en  

 person, som er godkendt efter reglerne i § 97.
Til § 95 Bestemmelsen erstatter  

 førstegangsomsætningsloven § 9, som omhandler  

 tilbagekaldelse af bevilling.
Der er, som ved bestemmelsen om udstedelse af  

 bevilling og nægtelse af bevilling, anvendt en formulering, der vil  

 give en mere præcis administration.
I lighed med systemet omkring tilbagekaldelse af  

 tilladelser til at drive fiskeri, jf. § 37, stk. 2, vil bevillingen  

 kunne tilbagekaldes ved grov eller gentagen overtrædelse af  

 vilkårene.
Det vil klart fremgå af bevillingen, at den er  

 betinget af, at vilkårene knyttet til bevillingen overholdes, og at  

 tilsidesættelse heraf medfører, at bevillingen tilbagekaldes.  

 Den gældende lovtekst anvender ikke ordene "grov eller  

 gentagen" men i praksis sker bevillingsinddragelse efter  

 førstegangsomsætningsloven kun, når en  

 tilsidesættelse af vilkår og betingelser vurderes som grove eller  

 gentagne.
Det er derfor fundet mest hensigtsmæssigt, at angive dette  

 direkte i lovteksten.
Til § 96 Bestemmelsen vedrører bevillingshaverens adgang til  

 inden 4 uger efter afgørelsen at få en tilbagekaldelse af  

 bevillingen prøvet ved domstolene.
Reglen ændres i forhold til  

 førstegangsomsætningslovens § 10, så den  

 pågældende ikke selv skal rejse sagen men kan forlange, at  

 ministeren rejser sagen.
Dette svarer til regelsættet for  

 fiskeritilladelser, jf. § 37, stk. 5, med bemærkninger.
Det  

 anses for rimeligt, at reglerne bringes i overensstemmelse med hinanden, og  

 den regel, der er mest gunstig for borgeren, er derfor valgt.
Det forudsættes, at det i praksis efter delegation  

 fra ministeren vil være Fiskeridirektoratet, som træffer  

 afgørelse om, hvorvidt en bevilling skal inddrages.
Bevillingshaveren  

 kan derefter inden 4 uger anmode fødevareministeren om at indbringe  

 afgørelsen for domstolene i den civile retsplejes former, jf.  

 § 96. Det skal bemærkes, at der ikke forudsættes adgang til  

 administrativ rekurs til departementet førend afgørelsen  

 indbringes for domstolene, idet domstolsprøvelsen her er valgt som  

 særlig prøvelsesform.
Dette betyder, at klageadgangen til  

 departementet vil blive afskåret med hjemmel i forslagets § 110,  

 stk. 2. Indbringelse af afgørelsen for domstolene har ikke  

 opsættende virkning med mindre retten bestemmer andet.
 I sager om tilbagekaldelse af bevilling til  

 førstegangsomsætning eller fiskeauktionsmestervirksomhed, er der  

 i lighed med inddragelse af fiskeritilladelser, jf. § 37 med  

 bemærkninger, i visse sager tillige grundlag for at rejse en sag om  

 bøde eller konfiskation enten administrativt, jf. § 133 eller ved  

 dom, jf. § 130, og § 132, samt de almindelige bestemmelser om  

 konfiskation i straffelovens kapitel 9.
Sager om bevillingsinddragelse kan f.eks. komme på  

 tale, hvor det konstateres, at bevillingshaveren har medvirket til eller  

 står bag ulovlig omsætning af fisk.
Sådanne sager har siden  

 begyndelsen af 1990´erne medført en række store bøder  

 samt konfiskation i forhold til førstegangsomsættere af fisk,  

 herunder samlecentraler og opkøbere.
Der kan, når der er  

 konstateret overtrædelse reglerne om førstegangsomsætning  

 af fisk i de grove sager, være behov for øjeblikkeligt at  

 inddrage den pågældende virksomheds eller persons bevilling, hvis  

 gennemsigtigheden i omsætningssystemet skal bevares og yderligere  

 lovovertrædelser forebygges.
Derudover kan der blive tale om at indlede  

 en straffesag om bøde og konfiskation.
Som anført i bemærkningerne til § 37 er  

 der med de hjemler, der videreføres, mulighed for efterfølgende  

 at rejse en straffesag for så vidt angår spørgsmålet  

 om f.eks. den ulovlige omsætning af fisk.
I denne straffesag kan der  

 blive tale om straf i form af bøde, jf. § 130, og konfiskation af  

 det ulovlige parti eller værdien heraf, jf. § 132 og de  

 almindelige bestemmelser om konfiskation i straffelovens kapitel 9.
 Som udgangspunkt er reglerne om rettighedsfrakendelse  

 reguleret i straffelovens §§ 78-79, og hvis der ikke i  

 særlovgivningen er fastsat særlige regler om  

 rettighedsfrakendelse, vil spørgsmålet om rettighedsfrakendelse  

 skulle indbringes for domstolene i strafferetsplejens former under eller  

 efter en straffesag.
Forslaget indeholder imidlertid en særlig hjemmel  

 til administrativ bevillingsinddragelse og afviger dermed fra systemet i  

 straffeloven.
Dette medfører, at en bevilling kan inddrages  

 administrativt umiddelbart efter, at ulovlighederne er konstateret og  

 således før en eventuel straffesag.
Retssikkerheden for  

 bevillingshaveren tilgodeses ved den lette adgang til domstolsprøvelse  

 af bevillingsinddragelsen, jf. § 96, stk. 1.
 Dette betyder i praksis, at bevillingsinddragelsen kan  

 finde sted umiddelbart i forlængelse af, at overtrædelsen er  

 konstateret, og at der efterfølgende kan tages administrative, jf.  

 § 133, eller retlige skridt for så vidt angår bøde og  

 konfiskation.
 Både i forbindelse med en administrativ vedtagelse  

 af bøde og konfiskation og i forbindelse med domstolsbehandling af  

 spørgsmålet vil der kunne tages højde for princippet i  

 straffelovens § 87 om, at en rettighedsfrakendelse  

 (bevillingsinddragelse) kan medføre en nedsættelse eller  

 bortfald af straffen, idet det ved behandlingen af det strafferetlige  

 spørgsmål vil være fuldt oplyst og indgå i  

 vurderingen, at der tillige har fundet rettighedsfratagelse sted.
Det skal bemærkes, at et krav om bøde eller  

 konfiskation kan vedtages administrativt (udenretligt), jf. forslagets  

 § 133 med bemærkninger.
Hvis vedtagelsen af bøde eller  

 konfiskation ikke kan gennemføres administrativt, f.eks. fordi  

 bevillingshaveren ikke er indstillet herpå, vil sagen om konfiskation  

 og bøde blive overgivet til anklagemyndigheden, som derefter kan  

 indbringe sagen for domstolene.
Til § 97 Bestemmelsen viderefører  

 førstegangsomsætningslovens § 12 og vedrører de  

 krav, der kan stilles til en bevillingspligtig virksomheds bestyrer.
Til § 98 Bestemmelsen viderefører  

 førstegangsomsætningslovens § 13 og giver mulighed for, at  

 ministeren kan forbyde, at en bevillingshaver lader nogen, som ikke opfylder  

 betingelserne for bevilling forestå køb, salg, modtagelse eller  

 lignende i virksomheden.
Ved udtrykket "eller lignende"  

 forstås alle de øvrige handlinger, som er omfattet af  

 definitionen af omsætning m.v., jf. forslagets § 3, nr. 4.  

 Bestemmelsen har præventivt sigte og skal hindre  

 stråmandsvirksomhed, hvor en anden end den der rent faktisk har  

 bevillingen i realiteten driver virksomheden.
Til § 99 Bestemmelsen erstatter  

 førstegangsomsætningslovens § 17, stk. 1, og  

 bemyndiger ministeren til at fastsætte regler om, hvilke forpligtelser  

 der kan pålægges en bevillingshaver med hensyn til indberetning  

 vedrørende modtagne og købte fisk.
Bestemmelsen er dels  

 udformet som en bemyndigelse, dels fastsættes der specifikke krav til  

 indberetningen fra førstegangsomsætterne af fisk.
Indberetningssystemet er et grundlæggende element i  

 kontrollen med fangsten og omsætningen af fisk, idet det er disse  

 oplysninger, som sammenholdes med fiskernes logbogsindberetninger.
Af  

 kontrolmæssige hensyn kan det være nødvendigt at  

 kræve yderligere oplysninger og dokumentation.
 Med en bemyndigelsesbestemmelse er der mulighed for at  

 tilpasse regelsættet til kontrolbehovet, således at det kan  

 løbende kan sikres, at indberetningssystemet fungerer effektivt.
 I forslagets § 99, stk. 1, nr. 2, er det  

 i overensstemmelse med praksis præciseret, at der også vil kunne  

 stilles krav om indsendelse af oplysninger om vejesedler som en generel  

 foranstaltning, også selvom dette ikke sker som led i konkret  

 kontroludøvelse.
Endvidere er det som noget nyt i § 99, stk. 2,  

 medtaget, at der kan stilles krav om løbende indberetninger om  

 virksomhedens aktivitet og autoriseret vejning af fisken for  

 bevillingshaverens regning.
Denne bestemmelse finder særligt  

 anvendelse i forbindelse med en skærpet kontrolsituation, f.eks. hvor  

 der er behov for at overvåge et bestemt fiskeri og i den forbindelse  

 omsætningen af fangsterne fra det pågældende fiskeri  

 nærmere.
Med hensyn til kontrolvejning af fisk vil der i praksis af  

 kontrolmæssige grunde overvejende blive stillet krav om anvendelse af  

 autoriseret vejer og måler.
Hvis det i en konkret situation vurderes,  

 at det er tilstrækkeligt til opfyldelse af kontrolbehovet, vil der  

 kunne fastsættes krav om anvendelse af godkendte vægte.
Til § 100 Bestemmelsen er en konsekvens af ændringen af  

 reglerne om udstedelse af bevilling til offentlig fiskeauktion.
De  

 ændrede regler vil betyde, at der kan komme flere fiskeauktioner i den  

 samme havn.
Denne mulighed vil gælde straks fra lovens  

 ikrafttræden i de havne, hvor der ikke allerede er fiskeauktioner eller  

 hvor en bevilling ophører.
I havne, hvor en bevillingshaver  

 fortsætter sin aktivitet, er det fundet mest hensynsfuldt, at der i en  

 periode på 2 år fra det tidspunkt, hvor loven forventes sat i  

 kraft, ikke gives bevilling til flere auktioner.
Til § 101 Der vil også efter lovændringen skulle  

 udfærdiges særlige regler for drift af offentlig fiskeauktion.  

 Hensigten med reglerne er både at sikre, at virksomheden foregår  

 på en sådan måde, at aktiviteten med rette kan betegnes som  

 en offentlig auktion og for at sikre, at der kan gennemføres den  

 fornødne kontrol med de valgte auktionsformer.
Dette indebærer, at der vil kunne fastsættes  

 regler om pligt til offentliggørelse af tidspunkter og stedet for  

 afholdelse af auktion.
Derudover vil der, som for al anden  

 førstegangsomsætning af fisk blive stillet krav med henblik  

 på at sikre, at fiskerilovgivningen og andre regelsæt  

 overholdes.
 I denne forbindelse vil det have betydning, at det af  

 bestemmelsen direkte fremgår, at de fremtidige regler kan omfatte  

 særlige regler for nye auktionsformer.
Herved er der mulighed for bl.a. i forhold til auktioner,  

 som ønskes afholdt i elektronisk form f.eks. via internettet at stille  

 krav om, at auktionen afholdes på en sådan måde, at der er  

 tale om en offentlig auktionsform samt med henblik på at sikre, at  

 auktionen foregår på en måde, så der er  

 tilstrækkeligt indsigt i, at fiskerilovgivningen overholdes.
Der vil  

 således kunne stilles særlige krav til, hvorledes indberetningen  

 til Ministeriet for Fødevarer, Landbrug og Fiskeri skal finde sted.  

 Dette vil ligeledes være tilfældet, hvor flere auktioner  

 ønsker at samarbejde med henblik på at opnå et  

 større marked.
 Til kapitel 17.
Administration af produktionsafgifter Til § 102 Bestemmelserne om administration og opkrævning af  

 produktionsafgifter inden for fiskerisektoren er videreført fra  

 EU-bemyndigelseslovens §§ 6-12.
 Lovbestemmelserne blev i deres nuværende form  

 gennemført ved vedtagelsen af EU-bemyndigelsesloven for fiskeri i  

 1996. Bestemmelserne blev i den forbindelse notificeret for EU-Kommissionen i  

 overensstemmelse med EF-traktatens regler om statsstøtte.  

 Bestemmelserne blev desuden på det tidspunkt justeret, så de er i  

 overensstemmelse med de regler, der gælder på  

 landbrugsområdet i henhold til lov nr. 414 af 13. juni 1990 om  

 administration af Det Europæiske Fællesskabs forordninger om  

 markedsordninger for landbrugsvarer m.v., med senere ændringer.
 Der er siden gennemførelsen af loven i 1996  

 oprettet en Fiskeafgiftsfond, jf. bekendtgørelse nr. 618 af 19. august  

 1998. Der opkræves produktionsafgift på al fisk landet af danske  

 fiskerfartøjer i Danmark og i udlandet.
Bestemmelsen i § 102 er en videreførelse af  

 reglen i EU-bemyndigelseslovens § 6. Det skal dog bemærkes, at der  

 i § 102 er indsat et nyt stk. 1, som i overensstemmelse med praksis  

 bestemmer, at ministeren kan nedsætte en eller flere  

 produktionsafgiftsfonde.
Stk. 1 er indsat af lovtekniske grunde med  

 henblik på at klargøre, at bestemmelsen vedrører  

 produktionsafgiftsfonde.
Bestemmelsen fastsætter, at ministeren for  

 fødevarer, landbrug og fiskeri kan fastsætte regler om betaling  

 af afgifter på fisk og fiskeri, der landes eller omsættes m.v.  

 her i landet.
Disse afgifter indgår derefter i en dertil oprettet fond,  

 som kan anvende midlerne til de formål, der fremgår af  

 § 103.
Til § 103 Bestemmelsen viderefører reglen i  

 EU-bemyndigelseslovens § 7 og indeholder en opregning af de lovlige  

 formål, som fondenes midler kan anvendes til.
Opregningen er som  

 udgangspunkt udtømmende, men ministeren kan godkende andre  

 formål.
Til § 104 Bestemmelsen viderefører uændret reglen i  

 EU-bemyndigelseslovens § 8, og fastsætter, at hver fond ledes af  

 en bestyrelse, som nedsættes ministeren for fødevarer, landbrug  

 og fiskeri.
Bestemmelsen indeholder endvidere regler om bestyrelsens  

 forpligtelser.
Bestemmelsen i EU-bemyndigelseslovens § 8, stk. 4,  

 om klageadgang vedrørende afgørelser truffet af fonde nedsat i  

 henhold til § 102 er ikke medtaget her, men er indarbejdet i forslagets  

 kapitel 19 om delegation og klageadgang.
Til § 105 Bestemmelsen viderefører reglen i  

 EU-bemyndigelseslovens § 9, som bestemmer, at fondenes budgetter og  

 regnskaber skal godkendes af ministeren for fødevarer, landbrug og  

 fiskeri.
Ministeren kan i den forbindelse bl.a. fastsætte regler om  

 udarbejdelse af budgetter og regnskaber samt revision.
Det er et krav, at  

 fondenes regnskaber revideres af en statsautoriseret- eller registreret  

 revisor.
Til § 106 Bestemmelsen viderefører reglen i  

 EU-bemyndigelseslovens § 10, om oplysningspligt i forbindelse med  

 opkrævning og anvendelse af fondenes midler.
Oplysningspligten  

 påhviler både bestyrelsesmedlemmer og de virksomheder eller  

 andre, der modtager tilskud fra fondene, samt de virksomheder hvorfra  

 afgifterne opkræves.
EU-bemyndigelseslovens § 10, stk. 4, om  

 kontrolmyndighedens adgang til at foretage kontrol med afgiftspligtige  

 virksomheder er ikke indarbejdet her, men er indarbejdet i forslagets kapitel  

 22 om kontrol.
Til § 107 Bestemmelsen viderefører EU-bemyndigelseslovens  

 § 11, og vedrører bestyrelsesmedlemmernes og eventuelle  

 revisorers erstatningspligt, hvis de pågældende under  

 udførelsen af deres hverv forsætligt eller uagtsomt har  

 tilføjet en fond skade.
Det er bestyrelsen eller ministeren for  

 fødevarer, landbrug og fiskeri, som træffer afgørelse om  

 hvorvidt der i påkommende tilfælde skal rejses krav om  

 erstatning.
Til § 108 Bestemmelsen viderefører EU-bemyndigelseslovens  

 § 12, og forpligter ministeren for fødevarer, landbrug og fiskeri  

 til ved hvert finansårs udløb, at meddele Folketinget, hvilke  

 midler der indgået i fondene og hvad fondenes midler er anvendt  

 til.
 Til kapitel 18.
Videnskabelige undersøgelser Til § 109 Bestemmelsen er i stk. 1 en videreførelse af  

 saltvandsfiskerilovens § 13 og ferskvandsfiskerilovens § 35. I  

 medfør af stk. 1 kan der som led i tilladte undersøgelser  

 foretages fiskeriaktivitet, der ellers ikke ville være tilladt i  

 henhold til loven.
Dette svarer til ordningen i Rådets forordning af  

 24. april 1997 (894/97/EF) om fastlæggelse af tekniske foranstaltninger  

 til bevarelse af fiskeressourcerne med senere ændringer.
I forordningen  

 er der i artikel 14 en bestemmelse om, at medlemslandene kan tillade, at  

 fiskeri foregår uanset bestemmelserne i forordningen, når der  

 forud er givet Kommissionen meddelelse om undersøgelserne.
I forhold til de gældende regler er i bestemmelsen  

 indføjet, at undersøgelser og foranstaltninger kan  

 udføres med henblik på fiskeplejemæssige formål.
Det  

 vedrører bl.a. opfiskning af moderfisk.
 I stk. 2 er bestemmelsen i ferskvandsfiskerilovens  

 § 36 videreført, således at den der er bemyndiget til at  

 foretage fiskeriundersøgelser har ret til at færdes på den  

 private grund, der måtte støde op til det fiskevand, hvori  

 undersøgelserne foretages.
 Til kapitel 19.
Delegation og klageadgang Til § 110 I bestemmelsens stk. 1 videreføres muligheden  

 i EU-bemyndigelseslovens § 16, stk. 1, for at ministeren kan  

 uddelegere dispositioner og afgørelser efter EU-retsakter til  

 producentorganisationer og brancheorganisationer.
 Bestemmelsens stk. 2 er en videreførelse af  

 adgangen for ministeren i saltvandsfiskerilovens § 41a,  

 reguleringslovens § 10, og EU-bemyndigelseslovens § 16,  

 stk. 2, til at uddelegere sine beføjelser til en institution  

 under ministeriet eller anden statslig institution samt at fastsætte  

 regler om klage, herunder afskære klageadgang.
I overensstemmelse med den nuværende  

 ansvarsfordeling i ministeriet er det hensigten, at Fiskeridirektoratet i  

 samme omfang som hidtil skal udøve en række af de  

 beføjelser, som efter loven er tillagt ministeren for  

 fødevarer, landbrug og fiskeri, d.v.s. administration af  

 regelsættet, udstedelse af visse nærmere bestemte forskrifter  

 samt udøvelse af tilsyn og kontrol i medfør af loven.
Tilsyn og  

 kontrol udøves således af Fiskeridirektoratets kontrolpersonale.  

 Det nærmere omfang af Fiskeridirektoratets beføjelser  

 fremgår af bekendtgørelse nr. 503 af 30. juni 1998 om  

 Fiskeridirektoratets opgaver og beføjelser.
I øvrigt vil  

 beføjelserne som hidtil også skulle udøves af andre  

 direktorater under ministeriet.
Det gælder f.eks. opgaver i relation  

 til de EF-retsakter om markeds- og strukturordninger, der gennemføres  

 med hjemmel i § 10.
For så vidt angår klageadgangen, er der med  

 formuleringen givet mulighed for helt eller delvist at afskære  

 klageadgangen.
Dette vil ikke ske, hvis væsentlige  

 retssikkerhedsmæssige betænkeligheder taler imod.
Hvis adgangen  

 ikke afskæres, kan indsendelsen og behandlingen af klager reguleres.  

 Der vil eksempelvis kunne fastsættes en frist for udnyttelse af  

 rekursmuligheden, krav til klagens form og indhold eller regler om klagens  

 indsendelse.
Klageadgangen vil være åben for den som  

 afgørelsen direkte vedrører.
De mere generelle hensyn, som  

 organisationer og foreninger varetager, tilgodeses gennem høring  

 vedrørende regler, administrationsvejledninger m.v. samt i visse  

 tilfælde også høring omkring mere konkrete forhold, inden  

 der træffes afgørelse i første instans af  

 forvaltningen.
Endvidere gives der med forslaget adgang til  

 remonstration, dvs. at den myndighed, som har truffet  

 afgørelsen i første instans, kan få mulighed for at  

 genvurdere afgørelsen, selvom der er indgivet klage.
Myndigheden kan  

 eventuelt gives adgang til at træffe en ny realitetsafgørelse,  

 som giver klager hel eller delvis medhold, uden at sagen skal  

 forelægges rekursinstansen.
Remonstration kan være en mere hensigtsmæssig  

 måde at få sagen prøvet på ny frem for en formel  

 klage til en anden instans.
Remonstration vil således i mange  

 tilfælde være en hurtigere måde at få sagen vurderet  

 på.
Under alle omstændigheder vil der være adgang for  

 klager til, at påklage den afgørelse som myndigheden i  

 første instans træffer også efter at sagen har været  

 genbehandlet i første instans.
Det har hidtil været vurderingen, at remonstration  

 kunne ske i alle tilfælde uden formel hjemmel.
Folketingets Ombudsmand  

 har imidlertid givet udtryk for, at remonstration i tilfælde, hvor der  

 er indgivet klage, efter Ombudsmandens opfattelse kræver udtrykkelig  

 hjemmel.
Denne udtrykkelige hjemmel indføres med forslaget.
Til § 111 I bestemmelsen videreføres uændret  

 EU-bemyndigelseslovens § 8, stk. 4, som fastlægger en adgang  

 til at klage over afgørelser truffet af bestyrelsen for de fonde, som  

 er nævnt i forslagets kapitel 17. Det er fundet mest  

 hensigtsmæssigt at placere bestemmelsen i dette kapitel, som indeholder  

 lovens øvrige bestemmelser om klageadgang.
 Til kapitel 20.
Oplysningspligt Til § 112 Bestemmelsen viderefører saltvandsfiskerilovens  

 § 41, og indholdet af ferskvandsfiskerilovens § 46 om, hvilke  

 oplysninger Fødevareministeriet kan kræve af de personer og  

 virksomheder, som er omfattet af loven.
Forslaget indfører desuden  

 hjemmel til, at der kan afkræves oplysninger om opdræt af  

 fisk.
Bestemmelsen giver adgang til, at oplysningerne kan  

 behandles.
Hermed menes først og fremmest, at de afgivne oplysninger  

 kan registreres.
Udtrykket behandling er anvendt i overensstemmelse med den  

 terminologi, der anvendes i det af Justitsministeriet fremsatte forslag til  

 lov om behandling af personoplysninger (L 44).
Efter bestemmelsen kan oplysningerne afkræves med  

 flere formål, herunder til brug for administration af loven, i  

 kontroløjemed samt til statistisk brug.
For så vidt angår  

 stk. 2 er det udgangspunktet, at oplysninger om regnskaber alene kan  

 afkræves og registreres i statistisk øjemed.
 Til kapitel 21.
 Gebyrer m.v.
Bestemmelserne vedrører muligheden for at  

 fastsætte gebyr i forbindelse med særlige tjenesteydelser.
I  

 forhold til gældende love er flere bestemmelser med mulighed for at  

 fastsætte gebyr ikke medtaget i den samlede fiskerilov.
Dette skyldes,  

 at pågældende bestemmelser aldrig har været anvendt og ikke  

 skønnes at ville blive anvendt.
Bestemmelsen i ferskvandsfiskerilovens § 29, om gebyr  

 til dækning af administrationsomkostninger og tilsynsomkostninger er  

 således ikke medtaget.
Det samme gælder bestemmelsen om, at de  

 fiskeriberettigede kan pålægges at betale omkostninger til  

 videnskabelige undersøgelser, der udføres efter anmodning.  

 Bestemmelsen må anses for overflødig, da Danmarks  

 Fiskeriundersøgelser har mulighed for at udføre en  

 indtægtsdækket virksomhed.
 Bestemmelsen i saltvandsfiskerilovens § 14,  

 stk. 8, om mulighed for generelt gebyr i forbindelse med tilladelse til  

 havbrug er heller ikke medtaget i forslaget.
Til § 113 Bestemmelsen i § 113 er en videreførelse af  

 EU-bemyndigelseslovens § 5, om, at ministeren kan fastsætte regler  

 om hel eller delvis betaling for særlige tjenesteydelser.
Som det  

 fremgik i forbindelse med vedtagelsen af EU-bemyndigelsesloven i 1996 giver  

 bestemmelsen kun mulighed for at kræve hel eller delvis betaling for  

 særlige ydelser, som kontrolmyndighederne udfører efter  

 anmodning.
Der er således ikke tale om en generel hjemmel til at  

 fastsætte regler om gebyr for kontrol.
 Der har ikke hidtil været fremsat sådanne  

 anmodninger, men det kan ikke udelukkes, at der i forbindelse med  

 ønske om dispensationer, f.eks. i forbindelse med visse former for  

 lystfiskeri, kan blive fremsat anmodning om en særlig  

 fiskerikontrolindsats, som det ikke vil være muligt at  

 imødekomme inden for de sædvanlige rammer.
Til § 114 Bestemmelsen i § 114 er en videreførelse af  

 EU-bemyndigelseslovens § 13 om afgifter.
Bestemmelsen tager sigte  

 på afgiftsbetaling i situationer, hvor der i forbindelse med et  

 bestemt, særligt afgrænset fiskeri er behov for særlige  

 biologiske undersøgelser som forudsætning for, at fiskeriet kan  

 udføres.
Bestemmelsen har aldrig været anvendt men hensigten har  

 været, at man i situationer, hvor ejerne af nogle få  

 fartøjer ønsker at drive et særligt afgrænset  

 fiskeri, f.eks. muslingefiskeri i et nærmere afgrænset  

 område, vil kunne kræve gennemførelse af biologiske  

 undersøgelser, som de pågældende selv bekoster.
Uanset, at  

 bestemmelsen aldrig har været anvendt, er det anset for rimeligt at  

 opretholde hjemlen, da der kan opstå ønske om at drive et  

 sådan fiskeri uden, at der er mulighed for at finansiere særlige  

 biologiske undersøgelser i forbindelse hermed via ministeriets  

 sædvanlige forskningsmidler.
Til § 115 Bestemmelsen viderefører EU-bemyndigelseslovens  

 § 14, stk. 1, om morarente, som med forslaget udvides til at  

 gælde på hele lovens område og for de i § 10  

 nævnte EF-retsakter.
Rentesatsen i EU-bemyndigelsesloven er en fast rente  

 på 1,3 pct. månedlig.
Den gældende rentesats har i lang tid  

 været betydeligt højere end såvel pengeinstitutternes  

 almindelige udlånsrenter som den rentesats, der gælder for  

 almindelige krav på formuerettens område.
Bestemmelsen i  

 forslaget henviser derfor til den rentesats, der fastsættes efter  

 renteloven og regler udstedt i medfør heraf.
 Den rentesats, der gælder for sådanne krav, er  

 i henhold til lov nr. 583 af 1. september 1986 (Renteloven) og den dertil  

 knyttede bekendtgørelse nr. 896 af 20. december 1990 fastsat til den  

 enhver tid fastsatte officielle diskonto med tillæg af 5 pct., svarende  

 til en samlet årlig rentesats på 8,75 pct. (27. august 1998).
 Med ændringen er det hensigten at bringe forslagets  

 rentesats på linie med den almindelige rentesats i henhold til  

 renteloven med tilknyttede forskrifter, således at rentesatsen bliver  

 variabel, så den derved fremover følger renteniveauet på  

 samme måde som renten i henhold til renteloven med tilknyttede  

 forskrifter.
 Nedsættelsen af renten i forhold til renten i  

 EU-bemyndigelsesloven har ingen økonomiske konsekvenser for staten,  

 idet de eneste renter, der hidtil er blevet opkrævet i medfør af  

 EU-bemyndigelsesloven har været de renter der har tilfaldet  

 Fiskeafgiftsfonden, jf. kapitel 17, i forbindelse med for sen indbetaling af  

 ydelser til fonden.
Til § 116 Bestemmelsen opregner, for hvilke forfaldne ydelser efter  

 loven, der er udpantningsret.
Disse ydelser er ikke tillagt udpantningsret i  

 medfør af udpantningsloven, jf. lovbekendtgørelse nr. 774 af  

 18. november 1986, og der er derfor behov for en udtrykkelig hjemmel i  

 særlovgivningen hertil.
Bestemmelsen omfatter alene krav, som er så klare,  

 at der kun helt undtagelsesvist kan være tvist om, hvorvidt det  

 beløb de opkræves, rent faktisk skal ydes af den person, der  

 betragtes som skyldner.
Bestemmelsen viderefører udpantningsret for en  

 række af de beløb, som efter de gældende fiskerilove er  

 tillagt udpantningsret og som ikke har hjemmel i udpantningsloven.
 Nr. 1, 4, 5, 6 og nr. 9 viderefører  

 EU-bemyndigelseslovens § 15, dog således at udpantningsretten er  

 udvidet til at gælde alle renter, gebyrer, og afgifter efter loven.
 Nr. 2 viderefører fisketegnslovens § 7,  

 stk. 2.
Nr. 3 viderefører for så vidt angår  

 omkostninger ved nævnsbehandling efter forslagets § 84,  

 stk. 5, saltvandsfiskerilovens § 20, stk. 4, sidste pkt.
Med  

 hensyn til udpantningsretten for omkostninger i forbindelse med  

 nævnsbehandling efter forslagets § 80, som erstatter  

 saltvandsfiskerilovens § 17, er der tale om en nyskabelse, idet  

 saltvandsfiskeriloven ikke indeholder hjemmel hertil.
Bestemmelsen omfatter  

 også denne type nævnsbehandling med henblik på at skabe  

 lighed mellem de to typer af nævnsbehandling, der fælles for  

 begge kan kræves nedsat af erhvervsfisker med henblik på  

 afgørelse af en tvist.
 Nr. 7 indeholder adgang til udpantningsret på et  

 område, hvor der ikke hidtil har været hjemmel til  

 udpantning.
 Nr. 8 viderefører adgangen til udpantning i  

 ferskvandsfiskerilovens § 44 og er udvidet til at gælde hele  

 lovens område, således også for omkostninger til optagning  

 af pæle m.v. i saltvand.
 Til kapitel 22.
Kontrol og tilsyn Kontrollen med fangsten og omsætningen af fisk er et  

 grundlæggende element i forvaltningen af fiskeriet.
Dette hænger  

 sammen med behovet for en præcis kvoteovervågning og en  

 høj grad af gennemsigtighed med hensyn til omsætningen af  

 fisk.
 Rådets forordning af 12. oktober 1993  

 (2847/93/EØF) om indførelse af en kontrolordning af den  

 fælles fiskeripolitik (kontrolforordningen), stiller endvidere en  

 række krav til medlemslandenes kontrol af fiskere, modtagere,  

 transportører og opkøbere af fisk og det er i henhold til  

 forordningen et ubetinget krav, at den nationale fiskerikontrol skal  

 være effektiv, jf. artikel 30. Kontrolbestemmelserne i den  

 gældende EU-bemyndigelseslov er indsat til opfyldelse af dette  

 formål.
Forslagets bestemmelser om kontrolmyndigheden og dennes  

 beføjelser er en samling af de regler om kontroludøvelse, der  

 findes i fiskerilovene.
Disse bestemmelser blev senest præciseret ved  

 ændringerne af saltvandsfiskeriloven og reguleringsloven, der blev  

 vedtaget i maj 1998 med henblik på at skabe et klart og ensartet  

 grundlag for kontroludøvelsen, idet fiskerilovgivningens opdeling  

 på flere love har medført en række forskellige  

 kontrolbestemmelser.
Med samlingen af 9 love på fiskeriområdet  

 vil der med forslaget skabes et fuldstændig ensartet lovgrundlag for  

 kontroludøvelsen på fiskeriområdet.
Dette vurderes at  

 være en fordel både for de kontrollerede borgere og virksomheder  

 og for de retsanvendende myndigheder.
 Hensigten med forslaget er således at  

 fastlægge et klart og gennemskueligt lovgrundlag for  

 kontroludøvelsen, hvilket dels vil sikre grundlaget for de  

 kontrolleredes retssikkerhed og dels skaber grundlag for en mere effektiv  

 kontroludøvelse.
Til § 117 Til stk. 1.
I stk. 1 angives hvem der kan udøve  

 kontrolbeføjelserne efter loven.
Det bemærkes, at det i  

 de gældende fiskerilove er angivet, at ministeren kan uddelegere sine  

 beføjelser om kontrol.
En sådan bestemmelse er udeladt af  

 forslaget, idet det følger af forslagets generelle hjemmel til  

 delegation, jf. § 110, at ministeren kan delegere sine beføjelser  

 efter loven.
Der er ikke herved tilsigtet nogen realitetsændring, idet  

 det i praksis med den nuværende arbejdsdeling i  

 Fødevareministeriet fortsat er Fiskeridirektoratet, som  

 gennemfører fiskerikontrol og tilsyn.
 Til stk. 2.
Forslagets kontrolbeføjelser i stk. 2 svarer  

 fuldtud til de kontrolbeføjelser, som kontrolmyndigheden har efter de  

 gældende love.
Omfanget af beføjelserne svarer således til  

 de gældende regler i saltvandsfiskerilovens § 38,  

 reguleringslovens § 11, EU-bemyndigelseslovens § 4 og  

 førstegangsomsætningslovens § 15.
Fødevareministeriet har i forbindelse med  

 udarbejdelsen af forslaget nøje vurderet nødvendigheden af at  

 opretholde de allerede gældende kontrolbeføjelser.
Det er i den  

 forbindelse fundet nødvendigt fortsat at kunne gennemføre  

 uanmeldt fiskerikontrol på fiskerfartøjer og virksomheder, der  

 omsætter og opbevarer m.v. fisk for at kunne gennemføre en  

 effektiv fiskerikontrol.
Forslaget opretholder således  

 kontrolmyndighedens adgang til mod behørig legitimation og uden  

 retskendelse at foretage fiskerikontrol på de i forslaget nævnte  

 fartøjer og virksomheder.
 Det skal bemærkes, at den adgang, kontrolmyndigheden  

 har til uden retskendelse at foretage rutinemæssig kontrol med  

 overholdelse af fiskerilovgivningen, forudsætter, at det ikke konkret  

 vurderes, at der foreligger en overtrædelse af fiskerilovgivningen.  

 Foreligger en sådan mistanke fremsendes sagen til politiet, som kan  

 foretage videre undersøgelser og efterforskningsskridt.
Spørgsmålet om grænsen mellem  

 kontrolmyndighedens (fiskerikontrollens) kompetence og politiets kompetence  

 er fastlagt i en instruks, som er udarbejdet i Fiskeridirektoratet.  

 Instruksen er blevet drøftet med Rigsadvokaten, som i december 1997  

 tiltrådte den endelige instruks.
Instruksen er udsendt til  

 direktoratets decentrale enheder, som en del af direktoratets samlede  

 instruksgrundlag.
Generelt gælder, at kontrolbeføjelsen til at  

 foretage eftersyn uden retskendelse ikke vil ske i private boliger, med  

 mindre det konstateres, at der foregår omsætning m.v. med fisk  

 der.
Kontrolbeføjelserne kan således i al væsentlighed kun  

 udøves i forretningsmæssige lokaliteter.
Efter stk. 2 har kontrolmyndigheden, hvis det  

 skønnes nødvendigt, til enhver tid mod behørig  

 legitimation og uden retskendelse adgang til de fartøjer og  

 virksomheder, hvor fisk omsættes m.v., jf. definitionen i § 3, nr.  

 4, af omsætning.
Indholdet af bestemmelsen er, at kontrolmyndigheden,  

 som led i sædvanlige kontrolopgaver og rutinemæssige og  

 stikprøvebaserede eftersyn af fartøjer og virksomheder skal  

 have umiddelbar og uhindret adgang til at kontrollere overholdelsen af loven,  

 fællesskabsreglerne og de nationale regler, der udstedt til  

 gennemførelse heraf.
 I nr. 1 er der som følge af, at  

 ferskvandsfiskeriloven er indarbejdet i loven indsat en beføjelse til,  

 at kontrolmyndigheden kan færdes på private jorde i  

 overensstemmelse med, hvad der gælder i ferskvandsfiskerilovens  

 § 41, stk. 1. Beføjelsen er nødvendig til kontrol af  

 fiskeriet i ferske vande.
I nr. 2 er det præciseret, at kontrolmyndighedens  

 adgang til fiskerfartøjer også omfatter fartøjer, hvorfra  

 der udøves rekreativt fiskeri.
Der tænkes her også  

 på de fartøjer, som medbringer grupper af lystfiskere på  

 dagture eller lignende, hvor der er behov for kontrol af både betaling  

 for lystfiskertegn og f.eks. overholdelse af reglerne om mindstemål for  

 fisk.
 I nr. 3 er det som følge af, at  

 ferskvandsfiskeriloven er indarbejdet i lovforslaget, tilføjet, at  

 kontrolmyndigheden kan føre tilsyn, hvor fisk opdrættes eller  

 klækkes, idet der er udtrykkelig hjemmel til dette i  

 ferskvandsfiskerilovens § 41, stk. 1, ligesom der er indsat hjemmel  

 til også at kontrollere de virksomheder, som er pligtige til at  

 indbetale afgifter i henhold til lovens § 102, i overensstemmelse med,  

 hvad der gælder efter EU-bemyndigelseslovens § 10,  

 stk. 4.
Efter nr. 4 har kontrolmyndigheden hjemmel til at  

 åbne forsendelser indeholdende fisk.
En tilsvarende hjemmel findes i  

 ferskvandsfiskerilovens § 41, stk. 1.
 Endelig er i nr. 5 indsat hjemmel til kontrol af det i  

 § 127 omhandlede udstyr i overensstemmelse med, hvad der gælder i  

 EU-bemyndigelseslovens § 4, stk. 10, 2. pkt.
Det skal bemærkes, at der i § 117 og i  

 § 121 anvendes udtrykket "omsætning m.v.", jf.  

 definitionen i forslagets § 3, nr. 4. Herved undgås de hyppige  

 gentagelser af den opremsning af forhold, der kan føres kontrol med,  

 som blev indført ved ændringen af saltvandsfiskerilovens  

 §§ 38-40 i juni 1998, jf. lov nr. 314 af 3. juni 1998 om ændring  

 af lov om saltvandsfiskeri.
Der er ikke hermed tilsigtet nogen  

 realitetsændring.
 Til stk. 3.
Bestemmelsen indebærer, at kontrolmyndigheden kan  

 foretage undersøgelser, kontrolvejning og udtager prøver, i det  

 omfang det er nødvendigt for i kontroløjemed at  

 undersøge prøver af f.eks. et parti fisk.
Bestemmelsen er  

 f.eks. nødvendig med henblik på kontrollen med overholdelse af  

 reglerne om producentorganisationernes tilbagetagelse af fisk fra markedet  

 (PO-udtag) med henblik på opnåelse af finansiel udligning fra EU  

 (FEOGA, garantisektionen). En tilsvarende bestemmelse findes i  

 saltvandsfiskerilovens 38, stk. 3, reguleringslovens § 11b,  

 stk. 3, og EU-bemyndigelseslovens § 4.
 Til stk. 4.
I bestemmelsen er opregnet det materiale og de dokumenter,  

 som kontrolmyndigheden kan efterse, som led i kontrollen.
Reglen er en  

 afgørende forudsætning for den omfattende del af kontrollen med  

 overholdelsen af fiskerilovgivningen, som foregår ved at sammenligne  

 det indhentede materiale med det materiale som fiskerne og  

 førstegangsomsætterne af fisk selv indberetter til  

 Fødevareministeriet i form af logbøger, indberetninger m.v.
En  

 tilsvarende bestemmelse findes i saltvandsfiskerilovens 38, stk. 4,  

 reguleringslovens § 11b, stk. 4, og EU-bemyndigelseslovens  

 § 4.
 Til stk. 5.
 Muligheden for at anmode om politibistand er en  

 videreførelse af saltvandsfiskerilovens § 38, stk. 8,  

 reguleringslovens § 11, stk. 8, ferskvandsfiskerilovens § 44  

 og EU-bemyndigelsesloven, der i § 4, stk. 1, henviser til  

 saltvandsfiskeriloven.
 Til stk. 6.
Bestemmelsen er ny og giver kontrolmyndigheden mulighed  

 for at deltage i kontrol, hvor der ifølge anden lovgivning end  

 fiskerilovgivningen f.eks. er nedlagt forbud mod fiskeri.
Dette vil bl.a.  

 kunne være tilfældet ved forskrifter udstedt i medfør af  

 lov nr. 587 af 29. september 1988 om skibsfartens betryggelse.
Det vil  

 være naturligt, at den søværts fiskerikontrol kan deltage  

 i kontrollen af forbud mod fiskeri af denne type.
Til § 118 Bestemmelsen vedrører kontrolmyndighedens  

 muligheder for indhentning af oplysninger hos andre myndigheder.
Med  

 forslaget vil Fødevareministeriet fremover i kontroløjemed  

 kunne indhente oplysninger hos andre myndigheder bl.a. med henblik på  

 at foretage registersamkøring og sammenstilling af oplysninger.
Fødevareministeriet har efter de gældende  

 regler i forvaltningsloven og lov om offentlige myndigheders registre  

 mulighed for at indhente oplysninger i kontroløjemed i  

 enkeltstående tilfælde.
Derimod har ministeriet ikke uden  

 udtrykkelig lovhjemmel mulighed for, f.eks. som led i en større  

 krydsrevision, at foretage egentlig samkøring af de oplysninger, der  

 er indhentet hos andre offentlige myndigheder, med de oplysninger der findes  

 i ministeriets egne registre på fiskeriområdet.
 Der er således med forslaget tale om en udvidelse af  

 den bestående adgang til indhentning og behandling af oplysninger, som  

 forefindes hos andre offentlige myndigheder.
Baggrunden for forslaget er, at der i visse tilfælde  

 af kontrolmæssige årsager kan være behov for at kunne  

 kontrollere rigtigheden af de oplysninger, der afgives til ministeriet med  

 henblik på at forstærke kontrolindsatsen særligt i  

 forbindelse med omsætningen af fisk.
Dette behov hænger sammen  

 med, at afsætningsforholdene i fiskeriet ofte er meget komplicerede.  

 Kontrolmyndigheden vil i visse situationer have behov for at kontrollere  

 overensstemmelsen mellem de oplysninger, der er registreret hos  

 fiskerimyndighederne og de oplysninger, der er registreret hos særligt  

 told- og skattemyndighederne i form af momsafregninger o.lign., hvis  

 kontrollen skal fungere effektivt.
 Fødevareministeriet har i det seneste år  

 indledt samarbejde med henholdsvis Justitsministeriet og Skatteministeriet om  

 konkrete foranstaltninger til styrkelse af bl.a. fiskerikontrolindsatsen.  

 Fødevareministeriet deltager således i et samarbejde med told-  

 og skattemyndighederne, med henblik på at koordinere indsatsen mod  

 særligt ulovlig fangst og omsætning af fisk, som både har  

 kvotemæssige og skatte- og afgiftsmæssige aspekter.
Med forslaget vil Fødevareministeriet fremover, som  

 led i en større rutinemæssig krydsrevision, som foretages af  

 kontrolmæssige årsager, kunne indhente momsoplysninger om f.eks.  

 alle førstegangsomsættere i en region og sammenholde disse  

 oplysninger med direktoratets eget indberetningsregister.
Forslaget  

 indebærer således en opstramning af de gældende  

 kontrolbeføjelser, og bestemmelsen indsættes med henblik  

 på at forbedre de eksisterende kontrolmuligheder, idet der i visse  

 situationer kan være behov for et koordineret samarbejde mellem  

 myndighederne for at gennemføre en effektiv forudgående kontrol.
Fødevareministeriet er opmærksom på de  

 begrænsninger og forholdsregler, der følger af lov om offentlige  

 myndigheders registre, herunder den betænkning, som Retsudvalget afgav  

 i forbindelse med behandlingen af lov nr. 346 af 6. juni 1991 om  

 ændring af lov om offentlige myndigheders registre, hvor flertallet  

 udtalte sig om spørgsmålet om samkøring.
Et flertal i  

 retsudvalget udtalte bl.a., at myndighederne i forbindelse med  

 samkøring i kontroløjemed skal have et klart og utvetydigt  

 retsgrundlag at arbejde på.
 Fødevareministeriet er endvidere opmærksom  

 på, at lov om offentlige myndigheders registre er under ændring,  

 idet den indgår i Justitsministeriets forslag til lov om behandling af  

 personoplysninger (L 44). Fødevareministeriet er i den forbindelse  

 bekendt med, at der med lovforslaget ikke lægges op til ændringer  

 i den gældende retstilstand om, i hvilke tilfælde der må  

 foretages samkøring i den offentlige forvaltning, herunder i  

 kontroløjemed.
Fødevareministeriet er særligt  

 opmærksom på, at der i lovforslaget er fastsat særlige  

 regler om proceduren for visse former for samkøring.
En  

 forvaltningsmyndighed skal således f.eks. indhente udtalelse fra  

 Datatilsynet (som efter forslaget skal erstatte det nuværende  

 Registertilsyn) inden samkøring i kontroløjemed kan  

 iværksættes, jf. forslagets § 45, stk. 1. Endvidere vil  

 Datatilsynet efter forslagets § 43, stk. 2, nr. 3, i forbindelse  

 med en offentlig myndigheds anmeldelse af en samkøring have mulighed  

 for at vurdere lovligheden af en eventuel samkøring.
 Fødevareministeriet vil i forbindelse med  

 administrationen af den foreslåede bestemmelse nøje iagttage de  

 procedurer omkring samkøring og sammenstilling af oplysninger, som  

 måtte blive fastlagt i forbindelse med den endelige vedtagelse af L  

 44.
Til § 119 Bestemmelsen vedrører de kontrolleredes pligt til  

 at yde kontrolmyndigheden bistand og er en videreførsel af  

 saltvandsfiskerilovens § 38, stk. 5, reguleringslovens § 1,  

 stk. 5, EU-bemyndigelseslovens § 4, stk. 4, 3. pkt., samt  

 ferskvandsfiskerilovens § 42. Bestemmelsens 1. pkt. er omformuleret i  

 overensstemmelse med Fødevarelovens § 66, stk. 1. Der er  

 ikke herved tilsigtet nogen realitetsændring.
Til § 120 Kontrolmyndighedens mulighed i forslagets § 120,  

 stk. 1, for at meddele påbud og forbud, hvor det er  

 nødvendigt, er en videreførelse af saltvandsfiskerilovens  

 § 39 og reguleringslovens § 11a, hvilke regler ligeledes finder  

 anvendelse på EU-bemyndigelseslovens område, jf.  

 EU-bemyndigelseslovens § 4, stk. 1, samt en videreførsel af  

 ferskvandsfiskerilovens § 41, stk. 2.
Et væsentligt formål med bestemmelsen er at  

 sikre adgang til kontrol.
F.eks. kan kontrolmyndigheden meddele påbud  

 om, at et fartøj ikke må losse sin fangst førend  

 kontrolmyndigheden har undersøgt fangsten eller førend  

 kontrolmyndigheden er til stede.
Endvidere har bestemmelsen i praksis  

 været anvendt overfor en bestemt gruppe af opkøbere eller  

 modtagere af fisk, hvor der i en periode har været behov for en mere  

 effektiv kontrol af landinger om omsætning af f.eks. en bestemt art af  

 fisk.
Således er der i praksis blevet udstedt påbud om, at  

 virksomhederne til det lokale fiskeriinspektorat skal forudanmelde vejning  

 straks ved losningen eller sorteringen af et parti fisk, herunder at  

 vejningen skal foretages ved akkrediteret vejer og måler.
 Påbuddene og forbuddene fungerer således ofte  

 som et væsentligt supplement til de almindelige krav om indberetning og  

 afregning, når der i konkrete fiskerier eller områder  

 opstår behov herfor.
Bestemmelsen i § 120, stk. 2, fastlægger,  

 at kontrolmyndigheden i særlige tilfælde for virksomhedens  

 regning kan udpege en revisor til fornøden gennemgang af det  

 materiale, der kan undergives kontrol.
Bestemmelsen findes i  

 førstegangsomsætningslovens § 17, stk. 3, men er i  

 forslaget udvidet til at gælde alle omsætningsled, hvis  

 udøvelsen af kontrollen gør dette nødvendigt.
Til § 121 Forslagets §§ 121-122 er en videreførelse af  

 saltvandsfiskerilovens § 40, reguleringslovens § 11 b, og  

 EU-bemyndigelseslovens § 4, stk. 1. Dog er de nævnte  

 bestemmelser i forslaget opdelt på to bestemmelser for at lette  

 overskueligheden.
Som anført til § 117 er den meget lange  

 omremsning vedrørende de forhold, der er omfattet af bestemmelsen  

 erstattet med udtrykket "omsætning m.v.", jf. forslagets  

 § 3, nr. 4, for at lette forståelsen af bestemmelserne.
Stk. 1 indeholder et generelt forbud mod  

 omsætning mv. af fisk, hvis indholdet af det parti der omsættes  

 ikke er fanget, omsat eller indberettet m.v. i overensstemmelse med  

 fiskerilovgivningen.
Det bemærkes, at der med udtrykket  

 "indhold" i § 121 er tale om en videreførsel af  

 tidligere gældende bestemmelser.
Ordet dækker over fangster som  

 sådan, men også det parti af fisk, som senere måtte befinde  

 sig hos en omsætter m.v.
Efter stk. 2 kan ministeren fastsætte regler om  

 dokumentation m.v. for, at den der omsætter fisk opfylder betingelserne  

 i stk. 1. Det bemærkes, at denne bemyndigelse omfatter alle  

 omsætningsled, herunder også omsætningsled som kommer efter  

 de personer og virksomheder, som i henhold til forslagets kapitel 16 er  

 forpligtet til at have bevilling til førstegangsomsætning.  

 Bestemmelsen viderefører en tilsvarende bestemmelse i  

 saltvandsfiskerilovens § 40, stk. 2, og reguleringslovens  

 § 11b, stk. 2. Efter bestemmelsen kan ministeren fastsætte  

 nærmere retningslinier om, at der skal foreligge en vis dokumentation  

 for, at den der omsætter m.v., jf. forslagets § 3, nr. 4, kan  

 sikre sig, at de modtagne fisk f.eks. ikke er ulovligt fangede eller holdt  

 uden for kvotesystemet.
Forslaget indebærer bl.a., at der kan udstedes  

 regler om den type af dokumentation, der skal foreligge i forbindelse med  

 omsætning af fisk i flere eller alle omsætningsled.
Bestemmelsen i § 121, stk. 3, er ny og giver  

 mulighed for at stille særlige dokumentationskrav overfor virksomheder,  

 som er underlagt kravet om bevilling til førstegangsomsætning,  

 jf. forslagets kapitel 16, men som ikke har fast forretningssted her i  

 landet.
Med udtrykket fast forretningssted forstås både egentlige  

 hovedsæder og filialer samt agenter eller andre former for  

 repræsentanter.
Med forretningssted menes således personer eller  

 steder, hvorfra indberetning m.v. finder sted, således at  

 kontrolmyndigheden vil kunne henholde sig hertil med henblik på at  

 føre tilsyn med lovens krav til førstegangsomsættere,  

 herunder særligt kravene til indberetning af de opkøbte  

 fisk.
Sådanne regler vil være nødvendige med  

 henblik på at sikre den nødvendige gennemsigtighed i  

 første handelsled, som er baseret på et effektivt  

 indberetningssystem.
Rådets forordning af 12. oktober 1993  

 (2847/93/EØF) om indførelse af en kontrolordning af den  

 fælles fiskeripolitik (kontrolforordningen), stiller en række  

 krav til medlemslandenes kontrol af fiskere, modtagere, transportører  

 og opkøbere af fisk og det er i henhold til forordningen et ubetinget  

 krav, at den nationale fiskerikontrol skal være effektiv, jf. artikel  

 30.
Det er et krav, at medlemslandene indfører og  

 opretholder et indberetningssystem for omsætning m.v. af fisk i  

 første omsætningsled, således at de oplysninger der  

 indberettes kan sammenholdes med de oplysninger, som fiskerne er forpligtet  

 til at afgive i form af logbøger eller farvandserklæringer.
Det  

 er således vigtigt, at der fortsat kan føres kontrol med  

 omsætningen m.v. i første handelsled, også i de  

 situationer, hvor omsætteren befinder sig uden for Danmark og ikke har  

 en repræsentant her i landet, som kontrolmyndigheden kan henholde sig  

 til.
 Bestemmelsen vil få betydning bl.a. som følge  

 af, at det som anført i bemærkningerne til § 101 bliver  

 muligt at gennemføre nye samarbejdsformer særligt  

 vedrørende fiskeauktioner, idet bevillingssystemet på dette  

 område liberaliseres, jf. bemærkningerne til forslagets  

 § 89. Det må således forventes, at der som følge af  

 liberaliseringen af auktionssystemet fremover vil blive etableret nye  

 samarbejdsformer på tværs af landegrænser mellem EU- og  

 EØS-medlemslandene, herunder også samarbejde baseret på  

 fælles opkoblinger via internettet.
 Denne omstændighed bevirker, at der vil blive behov  

 for at kunne fastsætte særlige krav om dokumentation for  

 køb fra virksomheder placeret i udlandet, som opkøber fangster  

 i Danmark i første omsætningsled i de tilfælde, hvor  

 opkøberen/ auktionen ikke har forretningssted her i landet.
 Det skal bemærkes, at der, når bestemmelsen  

 udmøntes administrativt, vil blive taget hensyn til  

 fællesskabsrettens regler om fri bevægelighed, herunder  

 princippet om proportionalitet, dvs. at de krav, der i medfør af  

 bestemmelse kan stilles til indberetning m.v. ikke ligger udover, hvad der er  

 nødvendigt for at opfylde kontrolhensynet.
Bestemmelsen i § 121, stk. 4, viderefører  

 de hidtil gældende regler om, at ulovligt fanget fisk skal  

 genudsættes så vidt muligt i levende stand.
Bestemmelsen er  

 rettet mod både fiskerne og kontrolmyndigheden.
Genudsætning  

 foretages alene af kontrolmyndigheden, når fisken stadig er levende.  

 Ellers benyttes efter reglen i forslagets § 133 muligheden for  

 udenretlig værdikonfiskation eller i sager, hvor kontrolmyndigheden  

 anmoder om tiltalerejsning, reglerne om værdikonfiskation i forslagets  

 § 132.
Til § 122 Bestemmelsen viderefører dele af af  

 saltvandsfiskerilovens § 40, reguleringslovens § 11 b, og  

 EU-bemyndigelseslovens § 4, stk. 1. Efter bestemmelsen kan en  

 omsætter m.v., der modtager et ulovligt parti fisk frigøre sig  

 for ansvar ved straks at anmelde det ulovlige parti til kontrolmyndigheden.  

 Partiet skal herefter opbevares i overensstemmelse med kontrolmyndighedens  

 anbefalinger og må ikke omsættes m.v. førend  

 kontrolmyndigheden eventuelt har givet tilladelse hertil.
Hele partiet  

 betragtes efter stk. 3, som ulovligt med mindre frasortering af den  

 ulovlige del kan finde sted.
 Efter stk. 4 kan ministeren for fødevarer,  

 landbrug og fiskeri endvidere fastsætte regler om omsætning m.v.  

 af fisk under fredningstider eller andre former for fiskestop.
Til § 123 Kontrolmyndighedens mulighed for at optage pæle og  

 redskaber i forslagets § 123, erstatter reglerne i  

 saltvandsfiskerilovens § 24 b, og ferskvandsfiskerilovens § 44.  

 Kontrolmyndigheden kan som hidtil fjerne redskaber i saltvand og ferskvand,  

 hvis reglen er overtrådt.
I ferskvandsfiskeriloven § 44 står  

 udtrykkeligt, at politiet også kan foretage det fornødne.
Dette  

 er ikke medtaget, idet politiets deltagelse i kontrolarbejdet i fiskeriloven  

 vil være omfattet af de regler, der kan fastsættes i  

 medfør af § 117, stk. 4.
Til § 124 I stk. 1 indsættes bemyndigelse til ministeren  

 til at fastsætte særlige regler, hvor dette er nødvendigt  

 for kontrollens udførelse.
Bestemmelsen erstatter sidste led i de  

 gældende bemyndigelser hertil, som findes i saltvandsfiskerilovens  

 § 38, stk. 7, reguleringslovens § 11, stk. 7, samt i  

 EU-bemyndigelsesloven, hvor der i § 4, stk. 1, henvises til  

 saltvandsfiskerilovens kontrolregler.
Det skal bemærkes, at  

 stk. 1 er udvidet med muligheden for af kontrolmæssige hensyn, at  

 fastsætte særlige regler om landing af fisk.
Dette er et  

 supplement til bestemmelsen i forslagets § 120, hvorefter  

 kontrolmyndigheden kan fastsætte konkrete påbud i forbindelse med  

 landing af fisk, f.eks. at fisk alene kan landes i overværelse af  

 kontrolmyndigheden.
Med udvidelsen vil ministeren kunne fastsættes  

 generelle regler om landing af fisk af kontrolmæssige  

 årsager.
 Stk. 2 og 3 svarer til EU-bemyndigelseslovens  

 § 4, stk. 6 og 7. Bestemmelsen gælder alle ydelser i henhold  

 til loven og de i § 10 nævnte EF-retsakter.
Til § 125 Bestemmelsen svarer til EU-bemyndigelseslovens § 4,  

 stk. 8, og udvides til at gælde for alle typer tilskud efter  

 loven.
Dette har sammenhæng med, at det kan være ønskeligt  

 at kræve, at tilskudsmodtagere angiver en bankkonto som led i en  

 stringent tilskudsadministration.
Det kunne være aktuelt for tilskud  

 til fiskeplejeprojekter.
 Stk. 2 svarer til EU-bemyndigelseslovens § 4,  

 stk. 9.
Til § 126 Bestemmelsen er en uændret videreførelse af  

 EU-bemyndigelseslovens § 4, stk. 5.
Til § 127 Bestemmelsen er en videreførelse af  

 EU-bemyndigelseslovens § 4, stk. 10. Som det var hensigten ved  

 indførslen af bestemmelsen har den været anvendt til  

 gennemførelse af de regler, der er fastlagt ved EF-retsakter om  

 satellitovervåget kontrol.
Beføjelsen til at kontrollere det i  

 medfør af bestemmelsen installerede udstyr, følger af  

 forslagets § 117, stk. 2, nr. 5.
Til § 128 Bestemmelsen i § 128 og i § 129 er en  

 videreførelse af de særlige kontrolregler for  

 ferskvandsområder, der gælder som supplement til de regler, der  

 gælder både i salt- og ferskvand.
I forslagets § 128  

 videreføres ferskvandsfiskerilovens § 40, stk. 3, om  

 muligheden for at inddrage amtsrådene i tilsynet.
Til § 129 I § 129 videreføres ferskvandsfiskerilovens  

 § 45 om opsynsmænd.
Reglen om kontrol i  

 ferskvandsfiskerilovens § 45, stk. 4, er udeladt her, da en  

 sådan beføjelse følger af den generelle adgang til at  

 gennemføre kontrol i medfør af kapitel 22.
I § 129, stk. 3, er angivet de forhold, der kan  

 begrunde, at en konkret godkendelse af opsynsmænd i ferskvand  

 tilbagekaldes.
Derudover vil godkendelserne kunne tilbagekaldes ved en  

 generel gennemgang af de udstedte godkendelser, f.eks. hvis det besluttes, at  

 alle godkendelser rutinemæssigt skal fornyes med bestemte  

 intervaller.
 Til kapitel 23.
Straf, påtale og konfiskation Til § 130 Bestemmelsen om straf er både i systematikken og  

 indholdet opbygget i overensstemmelse med saltvandsfiskerilovens § 42,  

 og reguleringslovens § 12, som disse blev vedtaget i maj 1998. Desuden  

 er indarbejdet EU-bemyndigelseslovens § 17, og straffebestemmelserne i  

 ferskvandsfiskeriloven.
Som udgangspunkt straffes overtrædelse af  

 fiskerilovgivningen med bøde.
Dog er der efter EU-bemyndigelseslovens  

 § 17 mulighed for i særlige tilfælde, jf. nedenfor  

 stk. 5, at idømme fængselsstraf.
Disse udgangspunkter  

 opretholdes med forslaget.
Muligheden i saltvandsfiskeriloven, reguleringsloven og  

 EU-bemyndigelsesloven for at straffe for forsøg på  

 overtrædelse af visse af lovens bestemmelser gælder således  

 generelt.
Der er behov for udtrykkelig hjemmel til at straffe for  

 forsøg på overtrædelse af visse af lovens bestemmelser,  

 idet der efter loven som udgangspunkt alene kan i dømmes straf  

 på så begrænset niveau, at den almindelige  

 forsøgsbestemmelse i straffeloven ikke kan bringes i anvendelse.
 Stk. 1, nr. 1, henviser specifikt til de  

 bestemmelser, som, hvis personer eller virksomheder overtræder eller  

 forsøger at overtræde dem, kan medføre  

 bødestraf.
 Efter stk. 1, nr. 2, kan overtrædelse eller  

 forsøg på overtrædelse af vilkår knyttet til  

 tilladelser udstedt i medfør af loven eller regler fastsat i  

 medfør af loven straffes med bøde.
 Efter stk. 1, nr. 3, kan overtrædelse eller  

 forsøg på overtrædelse af udstedte påbud eller  

 forbud straffes med bøde.
Efter stk. 1, nr. 4, kan den, der afgiver eller  

 forsøger at afgive urigtige oplysninger, som loven forpligter den  

 pågældende til at afgive straffes med bøde.
Det samme  

 gælder hvis sådanne oplysninger forties eller forsøges  

 fortiet.
 Efter stk. 1, nr. 5, kan den, der undlader at give  

 dokumentation eller oplysninger, som kan afkræves efter loven eller  

 regler fastsat i medfør af loven straffes med bøde.
Efter stk. 1, nr. 6, kan den, der forsætligt  

 eller groft uagtsomt overtræder sine forpligtelser efter § 104,  

 stk. 2, som medlem af bestyrelsen for en af i medfør af  

 forslagets § 102 nedsat produktionsafgiftsfond.
Forpligtelsen efter  

 § 104, stk. 2 indebærer, at bestyrelsesmedlemmerne skal  

 påse, at forvaltningen af de midler, som tilgår  

 produktionsafgiftsfondene sker i overensstemmelse med loven og regler fastsat  

 i medfør af loven, samt den øvrige relevante lovgivning.
I stk. 1, nr. 7, er indsat den regel, der  

 gælder i ferskvandsfiskeriloven § 47, stk. 2, om straf for  

 fiskeri i ferskvandsområder, hvor den pågældende ikke er  

 berettiget til at fiske.
Som i ferskvandsfiskeriloven er denne  

 overtrædelse undergivet privat påtale.
Dette følger af  

 forslagets § 136.
 I stk. 2 er indsat en regel om, at der kan straffes  

 for overtrædelse eller forsøg på overtrædelse af  

 regler fastsat i medfør af loven.
 Bestemmelsen i stk. 3 hjemler fængselsstraf ved  

 overtrædelse, der vedrører overtrædelser med forsæt  

 til at unddrage sig betaling og opnå uberettigede udbetalinger i  

 forbindelse med ydelser fastsat ved EF-retsakter og i forbindelse med  

 udbetaling fra de fonde, der oprettes i henhold til § 102. Bestemmelsen  

 svarer til EU-bemyndigelsesloven § 17, stk. 3, dog således at  

 muligheden for at idømme fængselsstraf i forbindelse med  

 unddragelse for betaling af gebyrer ikke videreføres.
 Stk. 4 bestemmer, at der kan pålægges  

 juridiske personer omfattet af loven strafansvar efter reglerne i  

 straffelovens 5. kapitel.
 I stk. 5 indsættes forældelsesfrist for  

 overtrædelser, der efter loven medfører fængselsstraf.  

 Bestemmelsen tilsigter at bringe forældelsesfristen for strafansvaret  

 for overtrædelser, der medfører eller er egnede til at  

 medføre, at nogen opnår uberettigede udbetalinger i  

 medfør af loven, på linie med forældelsesfristen for  

 strafansvaret for overtrædelser, hvorved nogen i øvrigt  

 unddrager sig betaling af nationale afgifter og told til det offentlige.
I straffelovens §§ 92-94 findes reglerne om  

 forældelse af strafansvar.
I almindelighed er forældelsesfristen  

 2 år, når strafferammen ikke er højere end fængsel i  

 1 år, eller hvor straffen for overtrædelsen ikke vil overstige  

 bøde, jf. straffelovens § 93, stk. 1, nr. 1.
I henhold til straffelovens § 93, stk. 1, nr. 2,  

 er forældelsesfristen dog 5 år, når der ikke er hjemlet  

 højere straf end fængsel i 4 år.
Efter § 93,  

 stk. 2, gælder der endvidere en forældelsesfrist på  

 mindst 5 år for strafansvaret for overtrædelser, hvorved nogen  

 unddrager sig betaling af told eller afgifter til det offentlige, eller som  

 er egnede til at medføre, at nogen uberettiget fritages for betaling  

 af sådanne beløb.
 Strafansvaret for overtrædelser, som fører  

 til eller er egnede til at føre til uberettiget unddragelse af  

 betaling af afgifter til det offentlige fastsat i medfør af loven, jf.  

 f.eks. § 102 eller andre afgifter til det offentlige er allerede  

 omfattet af den særlige forældelsesfrist i straffelovens  

 § 93, stk. 2. Forældelsen af strafansvaret for sådanne  

 overtrædelser berøres således ikke af forslaget, men er  

 medtaget af pædagogiske grunde.
 Den særlige forældelse i henhold til  

 straffelovens § 93, stk. 2, omfatter imidlertid ikke  

 overtrædelser, som fører til uberettiget udbetaling af  

 støttebeløb.
 Med hensyn til forældelsen af strafansvaret i  

 forbindelse med uberettiget udbetalte støttebeløb er det for  

 så vidt angår straffebestemmelserne i forslagets kapitel 23  

 dermed den 2-årige forældelsesfrist der stort set finder  

 anvendelse, idet loven, jf. § 130, stk. 3, kun i ganske få  

 tilfælde foreskriver fængselsstraf, der overskrider 1 år.  

 Forældelsesfristen er endvidere altid 2 år, hvis strafansvaret  

 påhviler de i § 130, stk. 4, nævnte juridiske personer  

 (selskaber m.v.).
Den 2-årige forældelsesfrist har i praksis  

 f.eks. på landbrugsområdet forvoldt myndighederne store  

 problemer.
Mange af uregelmæssighederne opdages først ved den  

 efterfølgende regnskabskontrol, og en stor del af de 2 år er  

 ofte forløbet, inden de kontrollerede myndigheder opdager, at der  

 foreligger uregelmæssigheder eller overtrædelser, idet der, hvor  

 der er tale om større sagskomplekser, ofte vil være tale om, at  

 opklaringsarbejdet er vanskeligt og tidsrøvende.
Også på fiskeriområdet indgår  

 udbetaling af støtte f.eks. i forbindelse med  

 tilbagetagelsesordningerne, hvor producentorganisationerne har mulighed for  

 tilbagetagelse af fisk fra markedet med henblik på opnåelse af  

 finansiel udligning via EU.
Ordningen indebærer, at der kan ske  

 tilbagetagelse af visse arter af konsumfisk, der af den ene eller anden grund  

 ikke kan sælges på auktion.
De pågældende fisk  

 tilbagetages af producentorganisationerne med henblik på, at fisken  

 efterfølgende sælges som industrifisk.
I forbindelse med  

 tilbagetagelsen yder EU et tilskud, som beregnes på baggrund af  

 tilbagetagelsens omfang i forhold til den pågældende  

 producentorganisations samlede omsætning.
Producentorganisationerne  

 indsender månedligt et regnskab til Fiskeridirektoratet, som efter  

 gennemgang af regnskabet videresender eventuelle krav om tilskud til  

 EU-direktoratet, som er den udbetalende myndighed.
Tilskuddet ydes via midler  

 i Den Europæiske Udviklings- og Garantifond for Landbruget (FEOGA,  

 garantisektionen).
Det bemærkes, at det på landbrugsområdet  

 konstaterede problem om, at overtrædelse på grund af  

 forældelse kun vanskeligt kan forfølges strider imod intentionen  

 i den efterfølgende regnskabskontrol, jf.
Rådets Forordning  

 EØF nr. 4045/89 af 21. december 1989 om medlemslandenes kontrol med  

 foranstaltninger, der indgår i ordningen for financiering gennem Den  

 Europæiske Udviklings- og Garantifond for Landbruget, Garantisektionen,  

 og om ophævelse af direktiv 77/435/EØF.
Denne forordning  

 omfatter som nævnt i praksis udbetaling af tilskud i forbindelse med  

 finansiel udligning for producentorganisationernes udgifter i forbindelse med  

 tilbagetagelse af fisk.
 Der vil med indsættelse af en tilsvarende  

 bestemmelse i forslaget blive skabt lighed mellem landbrugslovgivningen og  

 fiskerilovgivningen.
Regler om længere forældelsesfrister er  

 løbende blevet indsat flere steder i særlovgivningen.
Som  

 eksempler kan nævnes monopolloven, bank- og sparekasseloven,  

 realkreditloven samt forslaget til ny bogføringslov.
Inden for  

 Fødevareministeriets område kan nævnes lov om jordbrugets  

 anvendelse af gødning og om plantedække.
Tilsvarende bestemmelse  

 er indsat i forslag til lov om ændring af EU-bemyndigelses-loven  

 på landbrugsområdet jf.
L 59.
Til § 131 Bestemmelsen omhandler betingelserne for, at politiet i  

 sager om overtrædelse af loven, kan indhente retskendelse til at  

 foretage ransagning, og er en videreførelse af  

 saltvandsfiskerilovens § 42 a, reguleringslovens § 12 a, og  

 EU-bemyndigelseslovens § 18.
 Bestemmelsen indebærer en udvidelse af  

 retsplejelovens bestemmelser om adgangen til at opnå retskendelse til  

 ransagning i sager om overtrædelse af loven.
Formålet med bestemmelsen er at sikre mulighed for  

 at kunne opnå retskendelse til ransagning efter de bestemmelser i  

 retsplejeloven, der gælder for lovovertrædelser, som kan  

 medføre frihedsstraf.
I en sådan situation vil bestemmelsen  

 sammenholdt med retsplejelovens § 795 give mulighed for at opnå  

 retskendelse til ransagning hos en ikke-mistænkt.
Dette vil især  

 have betydning i tilfælde, hvor andre end den mistænkte, må  

 antages at være i besiddelse af beviser for overtrædelsen, f.eks.  

 regnskaber eller anden dokumentation.
Den foreslåede bestemmelse må ses i lyset af,  

 at overtrædelser af fiskerilovgivningen i en del tilfælde har  

 vist sig at foregå i større komplekser, som ofte involverer  

 mange fiskerfartøjer og få opkøbere og betydelige  

 mængder af ulovligt fangede fisk.
I sådanne sager vil forholdene  

 normalt blive søgt skjult ved fejlagtige eller manglende  

 logbogsføringer og indberetninger til fiskerimyndighederne, hvilket  

 betyder, at sagerne kan være meget vanskelige at opklare.
Det vurderes,  

 at forslaget om udvidet adgang til at opnå retskendelse til ransagning,  

 især vil kunne medvirke til en øget opklaring af sådanne  

 mere grove og massive overtrædelser af loven.
 Som nævnt ovenfor i bemærkningerne til  

 § 117, stk. 2, forudsætter den adgang fiskerimyndighederne har til  

 uden retskendelse at foretage rutinemæssig kontrol i forbindelse med  

 den almindelige kontrol med overholdelse af fiskerilovgivningen, at der ikke  

 foreligger konkret mistanke om overtrædelse af fiskerilovgivningen.  

 Foreligger en sådan mistanke fremsendes sagen til politiet, som kan  

 foretage de videre undersøgelser og efterforskningsskridt, herunder om  

 nødvendigt indhente retskendelse som anført ovenfor.
 Herefter har politiet i medfør af de almindelige  

 regler i retsplejeloven ansvaret for den videre efterforskning, hvori kan  

 indgå en vurdering af, om der efter retsplejeloven sammenholdt med  

 fiskerilovgivningen er grundlag for indhentelse af ransagningskendelse.
 Det er herefter i givet fald retten, som i form af en  

 kendelse beslutter, om anmodningen om ransagningen kan  

 imødekommes.
Til § 132 Bestemmelsen er en videreførelse af de eksisterende  

 regler i saltvandsfiskerilovens § 44, reguleringslovens §13,  

 ferskvandsfiskerilovens § 48, hvilke regler tillige gælder  

 på EU-bemyndigelseslovens område, jf. § 20.
Bestemmelsen vedrører de særlige regler om  

 konfiskation af fangster og redskaber, som gælder på fiskeriets  

 område.
Det bemærkes, at de almindelige regler om konfiskation i  

 straffeloven finder anvendelse sideløbende med denne bestemmelse.
Det skal bemærkes, at kontrolmyndigheden når  

 der findes umærkede redskaber, for hvilke ejerforholdet er ukendt, vil  

 overgive disse til politiet.
Af det forslag til ændring af  

 retsplejeloven, som blev genfremsat for Folketinget den 8. oktober 1998 (L  

 41) fremgår det af bemærkningerne til § 801, at politiet kan  

 opbevare sådanne genstande uden forelæggelse for retten og at  

 politiet skal behandle de pågældende redskaber efter reglerne om  

 hittegods, jf. lovbekendtgørelse nr. 591 af 1. september 1986, hvis  

 der fortsat ikke er nogen, som har gjort krav på dem.
L 41 forventes at  

 træde i kraft den 1. april 1999.
Til § 133 Bestemmelsen vedrører administrativ vedtagelse af  

 bøder og konfiskation, herunder værdikonfiskation.
Tilsvarende  

 hjemmel findes i saltvandsfiskerilovens § 45, ferskvandsfiskerilovens  

 § 49, EU-bemyndigelsesloven § 19 og reguleringslovens § 14.  

 Med forslaget indføres muligheden på hele lovens område,  

 således at også bøder eller konfiskation på baggrund  

 af overtrædelse af lovens regler om førstegangsomsætning  

 kan vedtages administrativt.
Administrative bødeforlæg vil alene kunne  

 anvendes i overtrædelsessager, hvor sagen er klar såvel med  

 hensyn til overtrædelsens indhold som med hensyn til de retsregler, der  

 er overtrådt, ligesom bødestørrelsen skal være i  

 overensstemmelse med faste retningslinier.
Endvidere er det en  

 forudsætning, at den pågældende erklærer sig skyldig  

 i overtrædelsen og enig i, at sagen afgøres med et  

 bødeforlæg.
 Muligheden for at udstede administrative  

 bødeforlæg agtes alene anvendt i klart afgrænsede  

 sagsgrupper, og den præcise procedure og udformningen af  

 bødeforelæg vil blive fastlagt i instruks til  

 fiskeriinspektoraterne og kontrolskibene.
 I dag anvendes bødeforlæg på  

 fiskeriområdet i praksis i sager om for sen indsendelse af  

 logbøger med hjemmel i EU-bemyndigelsesloven.
På samme måde indbærer forslaget  

 mulighed for, at konfiskation, herunder værdikonfiskation, i lighed med  

 de gældende regler i saltvandsfiskeriloven, reguleringsloven og  

 EU-bemyndigelsesloven kan vedtages administrativt.
Udenretlig vedtagelse af  

 konfiskation kan kun anvendes, når sagens faktiske og retlige  

 omstændigheder anses for afklarede.
I praksis betyder dette, at f.eks. et ulovligt redskab  

 tages i forvaring af kontrolmyndigheden, indtil det er afklaret, om den  

 pågældende med sin underskrift kan erklære sig skyldig i  

 overtrædelsen samt erklære sig enig i, at sagen afgøres  

 ved udenretlig konfiskation.
Er én af disse to forudsætninger  

 ikke opfyldte, kan der ikke foretages udenretlig konfiskation.
 På samme måde kan der foretages udenretlig  

 værdikonfiskation.
 Da en udenretlig konfiskation og bødeforelæg  

 ofte vil blive opfattet som en mere enkel og mindre belastende  

 afgørelsesform end en indenretlig afgørelse, som involverer  

 såvel politi som retsvæsen, findes det hensigtsmæssigt, at  

 borgeren i relativt ukomplicerede sager kan vælge mellem de to  

 muligheder.
I forbindelse med vedtagelse af administrativ bøde  

 eller konfiskation indfører bestemmelsen mulighed for, at  

 betalingsfristen efter begæring kan forlænges.
Denne mulighed  

 eksisterer allerede i saltvandsfiskeriloven, reguleringsloven og  

 EU-bemyndigelsesloven.
Til § 134 Bestemmelsen viderefører reglen i  

 saltvandsfiskerilovens § 45 a og reguleringslovens § 14 a og  

 udvides til at gælde på hele lovens område i lyset af, at  

 det efter forslaget er muligt ligeledes på hele lovens område at  

 vedtage bødeforelæg og konfiskation udenretligt.
Henvisningen til retsplejelovens § 752,  

 vedrører retplejelovens regler om afhøring af en sigtet.
De  

 retssikkerhedsgarantier, der er indeholdt i disse regler, gælder med  

 henvisningen således også i sager, hvor der efter denne lov kan  

 vedtages udenretligt bødeforelæg og konfiskation.
Konkret medfører bestemmelsen, at i sager, hvor  

 kontrolmyndigheden konstaterer overtrædelser, som efter loven kan  

 afgøres ved udenretlig vedtagelse af bøde eller konfiskation,  

 skal kontrolmyndigheden gøre den pågældende  

 opmærksom på, at denne ikke er forpligtet til at udtale sig.  

 Vælger den pågældende at udtale sig, og opnås der  

 enighed om bødevedtagelsen, udstedes bødeforelægget til  

 den tiltalte.
Nægter den pågældende at udtale sig i sagen,  

 og finder kontrolmyndigheden alligevel, at der foreligger en åbenbar  

 overtrædelse, kan kontrolmyndigheden fremsende et  

 bødeforelæg til den pågældende.
Denne vælger  

 herefter, om han eller hun vil vedkende sig forholdet.
Hvis ikke dette er  

 tilfældet, overgives sagen til politiet.
Til § 135 Bestemmelsen vedrører kontrolmyndighedens mulighed  

 for at tilbageholde udenlandske skibe, som på dansk fiskeriterritorium  

 er blevet anvendt til fiskeri, der strider mod denne lov eller regler fastsat  

 i medfør af loven.
Bestemmelsen viderefører  

 indholdsmæssigt reglen i saltvandsfiskerilovens § 46, som tillige  

 finder anvendelse på EU-bemyndigelseslovens område, jf. dennes  

 § 20. Bestemmelsen er imidlertid i forslaget søgt udformet  

 klarere end den gældende bestemmelse med henblik på at  

 undgå tvivlsspørgsmål.
Efter stk. 1 kan kontrolmyndigheden i  

 overensstemmelse med de almindelige regler i retsplejelovens §§ 824 og  

 825 om beslaglæggelse af ting, der findes at burde konfiskeres,  

 tilbageholde udenlandske skibe, som har været anvendt til ulovligt  

 fiskeri på det danske fiskeriterritorium.
I praksis vil  

 kontrolmyndigheden, når den søværts kontrol på havet  

 møder et skib, der driver ulovligt fiskeri, foretage en  

 foreløbig beslaglæggelse af skibet.
Efter ankomsten til havnen  

 overgives sagen straks til politiet, som inden 24 timer forelægger  

 sagen for en dommer, som afgør om beslaglæggelsen kan  

 opretholdes.
 Hvis beslaglæggelsen opretholdes og straffesag  

 indledes, begærer anklageren i praksis fartøjet beslaglagt,  

 indtil der er stillet sikkerhed for et eventuelt bødekrav samt for de  

 sagsomkostninger, som måtte følge af den forestående  

 retssag, jf. princippet i retsplejelovens § 804. Samtidigt begærer  

 anklageren i praksis beslaglæggelse af den ombordværende fangst  

 eller værdien heraf.
 Af stk. 2 fremgår endvidere, at tilbageholdelse  

 ikke kan finde sted, hvis den, der har rådighed over skibet under  

 fiskeriet, uberettiget er i besiddelse af fartøjet.
Til § 136 Bestemmelsen er en videreførelse af princippet i  

 saltvandsfiskerilovens § 47, og ferskvandsfiskerilovens § 47,  

 stk. 2, hvor der er hjemmel til privat påtale for  

 overtrædelse af regler, i de tilfælde, hvor overtrædelsen  

 først og fremmest er en krænkelse af andre fiskeres rettigheder.  

 Desuden er den private påtale, jf. saltvandsfiskerilovens § 47,  

 opretholdt i forhold til beskyttelsen af havbrugsdrift.
Den private påtaleret har lang tradition i disse  

 regelsæt.
Det skal understreges, at bestemmelser om privat  

 påtaleret ikke udelukker det offentliges påtaleret eller  

 kontrolmulighed.
Det følger således af retsplejelovens  

 § 727, stk. 2, at det offentlige har påtaleret, hvis almene  

 hensyn kræver dette uanset, at der ved særlovgivning er fastsat  

 bestemmelse om privat påtaleret.
Det er derfor overflødigt i  

 særlovgivningen at fastsætte udtrykkelig hjemmel til at det  

 offentlige fortsat har påtaleret.
 Det almene hensyn, som kan begrunde, at det offentlige vil  

 anvende sin påtaleret på de områder, hvor der i forslaget  

 gives mulighed for privat påtale, vil især være i  

 forbindelse med regler om afstand mellem redskaber, hvor bevaringshensynet  

 skal sikres overholdt.
 Til kapitel 24.
Ikrafttrædelses- og  

 overgangsbestemmelser Til § 137 Så stor en del af loven som muligt planlægges  

 sat i kraft den 1. januar 2000. Der kan dog blive behov for at udskyde  

 ikrafttrædelsen af visse bestemmelser, hvis de bekendtgørelser,  

 der erstatter tidligere lovbestemmelser ikke er endeligt fastlagt på  

 denne dato.
 Omvendt vil bestemmelserne om rådgivende udvalg i  

 forslagets kapitel 2 blive sat i kraft kort tid efter vedtagelse af loven med  

 henblik på, at udvalgene på et tidligt tidspunkt kan  

 rådgive om udstedelse af disse regler.
Til § 138 Bestemmelsen medfører, at den mulighed, der i dag  

 eksisterer i saltvandsfiskeriloven for at udfærdige vedtægter i  

 lokale områder, ophæves.
De gældende  

 vedtægtsbestemmelser forbliver i kraft indtil de udløber eller  

 indtil ministeren fastsætter regler, der helt eller delvist  

 ophæver vedtægterne.
Til § 139 Overgangsbestemmelsen for regulativer i ferskvand er  

 gennemført ved ændring af ferskvandsfiskerilovens § 52 og  

 § 52 a ved lov nr. 322 af 14. maj 1997.
Til § 140 Bestemmelsen er en videreførelse af en  

 overgangsbestemmelse i ferskvandsfiskerilovens § 53.
Til § 141 Med forslaget indføres på hele fiskerilovens  

 område den almindelige hovedregel i gældende dansk ret om, at  

 bøder tilfalder statskassen.
I de love, som fiskeriloven  

 afløser har der i saltvandsfiskeriloven været opretholdt en  

 regel om, at bøderne blev indbetalt til de hjælpefonde, der er  

 nævnt i § 142. Bøder i medfør af  

 ferskvandsfiskeriloven indbetales til Danmarks Sportsfiskerforbund og  

 Ferskvandsfiskeriforeningen for Danmark til fremme af  

 ferskvandsfiskeriet.
 Bøder efter reguleringsloven og  

 EU-bemyndigelsesloven, der i mange tilfælde udgør betydelige  

 beløb, har altid været indbetalt til statskassen.
Indbetalingen af bøder i medfør af  

 saltvandsfiskeriloven udgjorde i 1996: 149.974 kr., i 1997: 101.093 kr.
I  

 1998, er der allerede i 1. kvartal indbetalt et væsentligt  

 højere beløb, idet der fra én sag alene er indbetalt  

 759.000 kr.
Denne sag vedrører ulovlig omsætning af fisk, og er  

 pådømt efter saltvandsfiskerilovens regler om handel m.v. med  

 ulovlige fisk.
I medfør af ferskvandsfiskeriloven er der idømt  

 bøder på 13.500 kr. i 1997.
Ved ophævelsen af reglen om bødefondene  

 påhviler der ikke det offentlige erstatningspligt.
Det findes dog  

 rimeligt at give fondene oprettet med hjemmel i saltvandsfiskeriloven en  

 kompensation i form af en indtægt i 3 år efter det tidspunkt,  

 hvor loven planlægges sat i kraft.
I forhold til de tidligere  

 bødeindtægter efter saltvandsfiskeriloven er beløbet  

 på 200.000 kr. årligt - i alt op til 600.000 kr. - skønnet  

 at være et rimeligt niveau.
 For så vidt angår bøder efter  

 ferskvandsfiskeriloven, har der været tale om små beløb,  

 og de forhold, der skulle tilgodeses kan tilgodeses via fiskeplejen, jf.  

 forslagets § 61. Der er derfor ikke skønnet behov for  

 nogen kompensation på dette område.
Bestemmelsen i stk. 2 vedrører den situation,  

 hvor fondene måtte beslutte ophævelse af fondene, før alle  

 midler, der er indbetalt fra bøder, herunder også  

 bødeindtægter fra før denne lovs ikrafttræden, er  

 anvendt.
Bestemmelsen er en videreførelse af saltvandsfiskerilovens  

 § 42, 2. pkt., hvorefter det ved Kgl.
Resolution kan bestemmes,  

 hvorledes de bøder, der er tillagt fondene, skal anvendes i  

 tilfælde af ophævelse af fondene.
Det er således også  

 i saltvandsfiskeriloven bestemt, at de resterende midler, der hidrører  

 fra indbetalte bøder, skal fordeles i tilfælde af  

 ophævelse af fondene.
Det vil sige, at midler, der har været  

 givet til fondene i henhold til de hidtil gældende regler, har  

 således altid været givet under det lovmæssige  

 vilkår, at det i tilfælde, hvor den relevante fond ophæves  

 ved Kongelig Resolution bestemmes, hvorledes de tilbageværende midler  

 der hidrører fra bødeindtægter anvendes.
Efter  

 saltvandsfiskeriloven skal dette således ske ved Kgl.
Resolution,  

 hvorved vedkommende minister udarbejder en indstilling, som forelægges  

 regenten, som underskriver indstillingen.
Bestemmelsen er i forslaget  

 moderniseret, idet det efter forslaget er fødevareministeren, som ved  

 ophævelse af fondene kan træffe bestemmelse om, hvorledes  

 fondenes midler skal anvendes.
Ophævelse vil under alle omstændigheder kun  

 kunne ske efter beslutning af fonden og fondstilsynet.
Tilsvarende  

 bestemmelse findes for andre privatstiftede fonde, der har fået  

 tilført offentlige midler.
De 3 fonde har bøderne og de deraf følgende  

 rentetilskrivninger som eneste fast indtægt.
Midlerne er bl.a. anvendt  

 til legater til uddannelsessøgende, uddelinger til enker, juleuddeling  

 og gaver til Indenlandsk Sømandsmission.
Til § 142 Bestemmelsen vedrører i stk. 1 de bevillinger,  

 der i medfør af førstegangsomsætningsloven er udstedt til  

 førstegangsomsætning og afholdelse af offentlig fiskeauktion.
De  

 bevillinger, der allerede er udstedt, forbliver i kraft, indtil de udskiftes  

 med nye bevillinger i medfør af denne lov.
Der vil blive tale om en  

 automatisk ombytning af de allerede udstedte bevillinger, men  

 bevillingshaverne vil fra ombytningen være underlagt kravene i denne  

 lov, herunder om tilbagetagelse af bevillingerne.
Det samme gælder de  

 fiskeritilladelser og kapacitetstilladelser, der allerede er udstedt i  

 medfør af reguleringsloven eller regler fastsat i medfør heraf.  

 Der er således i det hele ikke tale om, at indehavere af bevilling  

 eller tilladelse, som er udstedt efter de gældende regler, vil blive  

 stillet ringere som følge af forslaget.
Dog må  

 fiskeauktionsmestrene efter udløbet af en overgangsperiode på 3  

 år fra lovens ikrafttræden tåle, at der i samme  

 område kan oprettes flere auktioner.
Der henvises til  

 bemærkningerne til § 89.
I stk. 2 bestemmes det, at de  

 produktionsafgiftsfonde, som før denne lovs ikrafttræden, er  

 blevet nedsat med hjemmel i EU-bemyndigelsesloven, fortsat opretholdes.
Der  

 er foreløbigt kun nedsat en enkelt fond,  

 Fiskeafgiftsfonden.
