Nr BR 5 Beretning over udvalgets arbejde   

 Nr 70005 1985-86, 1. samling Blad nr 586 Afgivet af det særlige udvalg vedr. ungdomspolitik Afgivet: 19860305 Som svar på en forespørgsel i folketinget den 29. januar 1985 stillet af socialdemokratiet gav statsministeren, arbejdsministeren og undervisningsministeren en redegørelse for regeringens politik på en række områder, der havde særlig betydning for de unge.
Som afslutning på forespørgselsdebatten vedtoges følgende forslag om motiveret dagsorden: »Med det sigte at give de unge reelle muligheder for medindflydelse i samfundet, uddannelse og arbejde beslutter folketinget at nedsætte et særligt udvalg på 17 medlemmer og stedfortrædere for bl.a. at behandle rapporterne fra regeringens ungdomsudvalg.« Udvalget blev valgt den 7. februar 1985 og på ny den 2. oktober 1985 og har afholdt en række møder i folketingsåret 1984-85 - henholdsvis i indeværende folketingsår.
Der er herunder blevet stillet spørgsmål til skriftlig besvarelse til samtlige ministre, ligesom der har været afholdt samråd med statsministeren og med undervisningsministeren, der af regeringen er udpeget som ansvarlig minister for ungdomsåret.
De stillede spørgsmål har især haft til formål at belyse de enkelte ministeriers særlige initiativer i anledning af ungdomsåret.
Udvalget har endvidere modtaget mundtlige og/ eller skriftlige henvendelser fra:
Arbejderbevægelsens Ungdomsbeskæftigelsesudvalg, Arbejderbevægelsens Sønderjydske Landsforening, Danmarks socialdemokratiske Ungdom, DSU, Dansk Festival Forum, Dansk Ungdoms Fællesråd, DUF, Fødevarehandelens Fællesråd, Konservativ Ungdoms Landsorganisation, Koordinationsgruppen af Arbejdsløsheds- og Ungdomsgrupper i Danmark, Arbejdsløshedshuset, Koordinations- og initiativgruppen vedr. beskæftigelsesfremmende foranstaltninger i Århus amt, beskæftigelsessekretariatet, Landsforeningen danske Klubfolk, LdK, Lejernes LO - Kollegiesektionen, Plejeforældrenes Landsforbund, PLF, Samrådet for Ungdomsudveksling, SAFU, Ungdomsårssekretariatet og Venstres Ungdom.
 Nogle af disse henvendelser er medtaget som bilag til beretningen.
Undervisningsministeren har ved flere lejligheder redegjort for regeringens initiativer over for de unge i 1985 - senest i følgende notat af 5. december 1985:
»Regeringens initiativer omfatter 2 felter, hvoraf det sidste vejer absolut tungest:
 1. Initiativer specielt i anledning af ungdomsåret.
2. Regeringens ungdomspolitik samt den generelle genopretningspolitik med betydning også for de unge.
Hvad angår det første, har jeg som regeringens ansvarlige for ungdomsåret bedt Dansk Ungdoms Fællesråd (DUF) om at koordinere årets aktiviteter, og DUF har til dette formål oprettet et særligt ungdomsårssekretariat.
DUF har fået 1,5 mill. kr. til støtte af forskellige aktiviteter, suppleret med et yderligere tilskud på 250.000 kr. af de »almene« tipsmidler.
Der er herved lagt vægt på, at ungdomsåret er ungdommens år og ikke regeringens, ligesom inddragelsen af DUF bedst sikrer, at aktiviteterne gennemføres i overensstemmelse med et af ungdomsårets temaer, nemlig »deltagelse«.
Ud over de initiativer, der tages specielt i anledning af ungdomsåret, lægger regeringen vægt på en generel økonomisk politik, hvis positive virkninger også kommer ungdommen til gode, samt en ungdomspolitik, der på konkrete områder bidrager til at fremme unges muligheder.
Inden for uddannelsesområdet arbejdes der med at øge elevindflydelse og -ansvar i folkeskolen, ungdomsskolen og ungdomsuddannelserne.
Jeg agter at udsende en pjece med titlen: »At bestemme selv - med ansvar for konsekvenserne«, der peger på nye ansvarsområder vedrørende undervisningens rammer.
Gældende regler giver betydelige muligheder, som måske ikke altid erkendes - og hvor det ikke er tilstrækkeligt, må man være åben over for ændringer.
Det overvejes for folkeskolens vedkommende at lovfæste elevrådene og udvide elevindflydelsen gennem en formel høringsret for elevråd.
Som led i frikommuneprojektet påtænkes forsøg med »skolebestyrelser« eller »skoleråd«.
Også på  

 erhvervsskolernes område vil der ske en styrkelse af elevindflydelsen.
Hvad angår unges uddannelsesmuligheder, har regeringen fremlagt 32-punktsprogrammet »Flere unge i gang« (1983) og »Ungdomsprogrammet« (1984-85), der har medført betydelige udvidelser af uddannelseskapaciteten.
Der lægges afgørende vægt på, at de unge bør søge uddannelse inden for fagområder, der fører frem til beskæftigelse.
Inden for erhvervsuddannelserne og de videregående uddannelser er der således i de senere år sket en betydelig udvikling i retning af, at optagelseskapaciteten udvides ved beskæftigelsesfagene og reduceres ved arbejdsløshedsfagene.
Denne omstilling af uddannelsessystemet er i overensstemmelse med den redegørelse, som blev afgivet til folketinget i maj 1985.
Vedrørende Statens Uddannelsesstøtte agter jeg snarest at fremlægge reformforslag, der indebærer en forbedring af støtten, bl.a.
 gennem en nedsættelse af aldersgrænsen for forældreuafhængighed.
I regeringens teknologiske udviklingsprogram har uddannelsesaspektet en central plads.
Programmet skal på samme tid imødekomme erhvervslivets krav om fornyelse og omstilling samt bane vejen for unges muligheder for spændende beskæftigelsesmæssige udfordringer.
Efterspørgslen efter arbejdskraft vil ændre karakter.
Der vil blive behov for flere teknikere.
Et udvalg med Steffen Møller som formand arbejder under højtryk med det formål bl.a., at stimulere de unges interesse for tekniker- og ingeniøruddannelserne.
Ikke mindst informationsteknologien vil få øget betydning.
Der lægges stor vægt på at fremme unges kendskab hertil gennem indførelse af datalære i såvel folkeskolen som ungdomsuddannelserne.
Undersøgelser viser en kraftig vækst i skolernes indkøb af edb-udstyr til undervisningsformål.
Hvad specielt angår lære- og praktikpladssituationen kan det oplyses, at den meget gunstige udvikling fra 1984, hvor der tilvejebragtes næsten 5.000 flere pladser end året før, fortsætter i 1985. Alt tyder på, at der i 1985 vil blive tilvejebragt yderligere 4-5.000 pladser end i 1984. Antallet af søgende ligger i 1985 på et niveau, der er 2.700 lavere end i 1984.
Beskæftigelsessituationen for lære- og praktikpladssøgende fremgår af nedenstående tabel fra arbejdsdirektoratet:
»I arbejde« omfatter i denne forbindelse arbejde af mindst 15  

 timers varighed ugentlig, mens uddannelse omfatter uddannelser af mindst 6 måneders varighed.
Kategorien »andet« omfatter bl.a.
 beskæftigelsesarbejder, specialarbejderkurser m.v.
Samtidig med indsatsen på uddannelsesområdet er den registrerede ledighed blandt unge kraftigt faldende.
Ifølge Danmarks Statistik kunne arbejdsløsheden for unge under 25 år i september måned 1983-85 opgøres til følgende:
1983: 74.100 1984: 66.700 1985: 56.100 Altså et fald på knap 25 pct. i løbet af 2 år.
Antal unge i beskæftigelse er fra 1982 til 1985 steget med godt 20.000 beskæftigede.
De unges ledighedsfald og beskæftigelsesstigning er større end de tilsvarende opgørelser for voksne.
De unge er altså i stand til at øge deres andel i beskæftigelsen i forbindelse med de forbedrede konjunkturer.
Unges ledighedsgrad fremgår af nedenstående oversigt over antal 16-24-årige berørt af ledighed fordelt efter ledighedsgrad i perioden 1. oktober 1984 til 30. september 1985:
 Kilde: Nyt fra Danmarks Statistik 19. november 1985.
Regeringen har i 1985 fået folketingets tilslutning til en omlægning af den såkaldte lov 488-indsats mod ungdomsarbejdsløsheden.
De bedste af de ekstraordinære og midlertidige aktiviteter videreføres som mere permanente tilbud, hvor kommuner og amtskommuner får større mulighed for at tilrettelægge indsatsen i forlængelse af deres hidtidige meget omfattende og betydningsfulde medvirken. (Amts)kommunerne skulle i 1984 bruge 962 mill. kr., brugte 1.106 mill. kr. (+ 15 pct.) og viste dermed en ansvarsbevidsthed, der støtter regeringens ønske om at fjerne pligtbeløbet.
Det er dog besluttet, at pligtbeløbet også gælder i 1986. Pengene kan i hovedsagen bruges til:
- produktionsskoler (undervisningsministeriet), - beskæftigelsesprojekter for unge til erstatning for jobskabelsesordningen (arbejdsministeriet), - løntilskud ved ansættelse af unge i private virksomheder (arbejdsministeriet).
 Staten yder tilskud til disse aktiviteter.
Også på vejledningsområdet tager regeringen initiativer.
I forlængelse af loven om ungdomsvejledning og visse uddannelsesforanstaltninger agter jeg at styrke og eventuelt udbygge det lokale samarbejde mellem de eksisterende vejledningsordninger.
Parallelt hermed vil arbejdsministeren sikre, at det regionale samarbejde mellem de forskellige vejledningsinstanser kommer til at foregå mere gnidningsfrit end tidligere.
Endelig vil der blive igangsat en undersøgelse af den vejledningsindsats, vi tilbyder de unge i dag.
Det skal vurderes, om vejledningen kan bidrage til at øge tilgangen til beskæftigelsesfag samt rokke ved det kønsbestemte uddannelsesvalg.
Hvad angår ungdomsråd i kommunerne, har regeringen flere gange fremhævet vigtigheden af, at der lokalt tages initiativer - ikke mindst af de unge selv - til øget ungdomsindflydelse.
På frivillig basis har 34 kommuner allerede oprettet en form for ungdomsråd - flere af dem i anledning af ungdomsåret.
Yderligere 46 kommuner påtænker at oprette et ungdomsråd eller har spørgsmålet under overvejelse.
Ungdomsrådenes succes afhænger i meget høj grad af, om de unge selv viser engagement og aktivt går ind i arbejdet.
Med virkning fra 1. januar 1985 er der oprettet et informationscenter for studie- og udvekslingsrejser for unge.
Formålet er at oplyse om muligheder for sådanne rejser med uddannelsesaspekter i bred forstand.
Centret får et årligt tilskud på 150.000 kr. fra undervisningsministeriet.' Et mindretal (det konservative folkepartis, venstres, centrum-demokraternes og kristeligt folkepartis medlemmer af udvalget) ønsker i tilknytning til ministerens ovenstående notat til udvalget i særlig grad at fremhæve bestræbelserne for at styrke unges indflydelses- og deltagelsesmuligheder i samfundslivet, på uddannelsesinstitutionerne og på arbejdsmarkedet samt generelt i det politiske liv og i den demokratiske beslutningsproces.
Det er denne opgave, som fra mindretallets side har været viet særlig opmærksomhed i ungdomsåret og dermed også i ungdomsudvalget.
Derfor ønsker mindretallet og de partier, det repræsenterer, at fremhæve det ønskelige i, at elevrådene snarest muligt lovfæstes, samt at der gives en vejledning om en generel høringsret.
I den forbindelse kan undervisningsministerens pjece om øget elevansvar tjene som et ideökatalog over mulige områder, hvor man lokalt kan forsøge at give eleverne større medansvar og større medindflydelse.
Men derudover er mindretallet af den opfattelse, at det er vigtigt, at der ikke fra folketingets side via lovgivningen lægges for stramme rammer for, hvad der skal være muligt, og hvad der ikke skal være muligt, idet en decentralisering på dette område må være at foretrække, fordi man herved kan tage størst muligt individuelt hensyn til forholdene på den enkelte skole i den enkelte kommune.
Mindretallet finder det afgørende, at mødet med demokratiet for eleverne fremtræder som et positivt og inspirerende møde.
Man må derfor være varsom med at give eleverne et ansvar, som ikke er reelt, eller som de i realiteten ikke vil være i stand til at administrere, og som derfor risikerer mere at afskrække fra end befordre til et fremtidigt engagement i samfundslivet.
Det betyder bl.a., at elevernes indflydelse på undervisningen og dennes tilrettelæggelse skal holdes inden for rammer, hvor denne kan siges at være reel.
Mindretallet finder, at den største opgave for ungdomsåret ud over at fortsætte de aktiviteter til gavn for ungdommen, som finder sted, hvad enten det er ungdomsår eller ej, har været at styrke de unges deltagelse.
Dette gælder naturligvis ikke kun for eleverne i folkeskolen, men også for unge alle andre steder.
I den forbindelse er det vigtigt at understrege de unges eget ansvar.
Således viser erfaringerne fra f.eks. afstemninger på gymnasier, handelsskoler m.v. samt ikke mindst valgdeltagelsen ved valgene til de videregående uddannelsers styrende organer med beklagelig tydelighed, at lovgivning der sikrer større indflydelse til de unge, ikke er ensbetydende med, at flertallet af de unge gør brug af disse muligheder for at udøve medbestemmelsesret.
Mindretallet ønsker på denne baggrund at opfordre de unge og deres organisationer til at fortsætte ungdomsårets bestræbelser på at få flere medinddraget i den demokratiske beslutningsproces.
Ikke mindst må der fra alle sider gøres en stor indsats for også at få de unge piger inddraget, idet det er en kendsgerning, at især pigerne er passive tilskuere til det demokratiske politiske liv - noget, der naturligvis præger billedet også videre op til de demokratiske organer og det organiserede politiske foreningsliv.
Mindretallet ønsker at bidrage til at fortsætte bestræbelserne for at medinddrage de unge bl.a. gennem et udvidet samarbejde med de unges organistioner, herunder især de politiske ungdomsorganisationer.
Skal de unge få lyst og vilje til at engagere sig i samfundslivet, kræver det også, at der gives dem et ansvar, og især fordrer det, at samfundet og myndighederne behandler unge som selvstændige individer fra deres fyldte 18. år.
I den forbindelse stiller mindretallet store forhåbninger til den uddannelsesstøttereform, som ministeren har bebudet, og især ønsker mindretallet at fremhæve nødvendigheden af og det principielt ønskelige i, at grænsen for forældreafhængighed nedsættes ganske betydeligt.
I første omgang fra 22 til 20 år.
Dette vil være en væsentlig forbedring af de unge uddannelsessøgendes økonomiske vilkår, men er også udtryk for respekt for unge mennesker og en erkendelse af, at de er selvstændige individer.
Målet må efter mindretallets opfattelse naturligvis være en nedsættelse af forældreafhængigheden til 18 år, så snart der gives økonomiske muligheder herfor.
Et andet mindretal (socialdemokratiets og socialistisk folkepartis medlemmer af udvalget) finder ikke, at udvalgsarbejdet har opfyldt sin målsætning.
Ifølge kommissoriet for udvalget, som det blev vedtaget af folketinget den 29. januar 1985, skulle udvalgsarbejdet finde sted med henblik på »at give de unge reelle muligheder for medindflydelse i samfundet, uddannelse og arbejde .
. .« Det må konstateres at denne målsætning langtfra er opfyldt.
Det er mindretallets opfattelse, at dette bl.a. skyldes regeringens manglende initiativer på området og ikke mindst det forhold, at man med den ene hånd har oprettet nye uddannelsespladser m.v. i et vist begrænset omfang og med den anden hånd har forringet uddannelsesmulighederne gennem de stadige nedskæringer på tekniske skolers, specialarbejderskolers og andre uddannelsesinstitutioners driftstilskud.
Regeringens egen hvidbog om ungdomsarbejdsløshed fra 1985 illustrerer det aktuelle problem i ungdomsarbejdsløsheden.
Medens flere unge kommer i beskæftigelse direkte fra skolesystemet, ender ifølge regeringens egne oplysninger mange uden for systemet, altså helt uden for de mange tilbud og initiativer, som den tidligere socialdemokratiske regering gennemførte i perioden 1979-1982.
 40.000 unge er ifølge hvidbogen uden for arbejdsmarkedet.
Sandheden er, at regeringen simpelt hen ikke aner, hvad disse 40.000 unge laver eller for den sags skyld har noget bud på, hvordan kontakten til denne ungdomsgruppe etableres.
En regering, der i et ungdomsår opgiver 40.000 unge, er efter mindretallets mening ikke en ungdomsvenlig regering.
Hertil kommer de mange nedskæringer på ungdomsarbejdsløshedsbekæmpelsen.
Regeringen har gennem en række nålestik nedskåret den aktive del af de initiativer, den tidligere regering iværksatte, såsom jobskabelse, offentlige praktikpladsaftaler, ungdomsgarantiforsøgene m.v.
Man har i stedet lænet sig tilbage og ventet på, at det almindelige opsving i erhvervslivet som følge af udefra kommende konjunkturforbedringer skulle hjælpe de unge i gang.
I et vist omfang er denne passive politik lykkedes, men samtidig er nogle ungdomsårgange tabt og venter nu på en række nye initiativer for at få kontakt med arbejdsmarkedet.
Midt i ungdomsåret slagtede regeringen jobskabelsen, der netop da var begyndt at slå igennem i fuldt omfang.
Denne af socialdemokratiet og socialistisk folkeparti inspirerede lovgivning måtte ikke vise sin positive virkning.
Ud fra spinkle og ikke-underbyggede argumenter om konkurrenceforvridning, der blev tilbagevist under udvalgsarbejdet med regeringens erstatningslovgivning, slagtede man jobskabelsen.
Forunderligt var det i denne sammenhæng, at det radikale venstre, der tidligere havde bidraget til, at jobskabelsen blev en realitet, nu uden videre hoppede på regeringens ideologiske vogn og gik med til slagtningen uden forudgående rettergang.
End ikke folketinget fik lov til at diskutere jobskabelsen på baggrund af de tilgængelige statistiske oplysninger, før øksen faldt.
Erstatningslovgivningen indeholdt flere forringelser af den statslige og kommunale indsats imod ungdomsarbejdsløsheden.
Man lagde op til en opsplitning af de unge i to grupper, en med tilknytning til arbejdsmarkedet og en uden denne tilknytning.
Man søgte at fjerne den kommunale forpligtelse til at afsætte midler til at bekæmpe ungdomsarbejdsløsheden, men måtte opgive dette for året 1986. Til gengæld ved ingen, hvad der skal ske i 1987. Man lagde loft over statens indsats på området og skar i virkeligheden ned på indsatsen midt i et ungdomsår.
 Ungdommen blev således offer for regeringens udbredte sparepolitik.
Lovgivningen dikteredes ikke af hensynet til de ledige, men af ønsket om at forbedre statsfinanserne.
På flere områder er indsatsen således forringet.
Regeringen ønsker åbenbart at klare ungdomsarbejdsløsheden ved at afvente faldet i antallet af unge og tilgangen til arbejdsmarkedet.
Det er en meget passiv og negativ politik, der bestemt ikke klæder den nuværende regering og dens støtteparti, det radikale venstre.
Heller ikke på andre områder end de ovenfor nævnte er det lykkedes for ungdomsudvalget at få indflydelse eller at få sat aktiviteter i gang på centralt plan.
Mindretallet beklager dette, men hilser med tilfredshed, at der er sket betydelig mere på decentralt plan, hvilket mindretallet er enig i har været hovedhensigten.
 Initiativerne bør opstå blandt de unge og deör, hvor de færdes.
Som et eksempel på, at arbejdet i udvalget har været trevent, kan refereres til de henvendelser, Samrådet for Ungdomsudveksling (SAFU) har rettet til udvalget, og som endnu ikke er behandlet (der henvises til henvendelsen af 21. maj 1985, som er medtaget som bilag til beretningen). Mindretallet har nu rejst denne sag igen.
Mindretallet kan tilslutte sig, at det bør overvejes, om det tidligere kontaktudvalg vedrørende ungdommen bør genetableres.
 Udvalget afventer svar på spørgsmål herom.
Mindretallet beklager, at det kun i et meget ringe omfang har været muligt at få regeringens ungdomsudvalgs forslag op til realitetsforhandling i det ungdomspolitiske udvalg.
Mindretallet kan konstatere, at trods modviljen er flere af ungdomsudvalgets forslag kommet til bearbejdning i folketingets andre udvalg.
Dette gælder bl.a. elevdemokrati, Statens Uddannelsesstøtte, der er til behandling i folketingets uddannelsesudvalg, samt forslag til lovændring vedrørende arbejdsgiverfinansieret befordringsgodtgørelse for EFG-elever og lærlinge.
Der er også taget initiativ til løsning af de unges boligproblemer med fremsættelse af beslutningsforslag, der behandles i boligudvalget.
Et flertal inden for mindretallet (socialdemokratiets medlemmer af udvalget) har ud over de i fællesbidraget omtalte forhold søgt at fremsætte forslag, der indebærer en fortsat intensivering af arbejdet for at give de unge uddannelse og arbejde.
Der er tidligere fremsat forslag om landsdækkende ungdomsgaranti, og socialdemokratiet fobereder et omfattende forslag om ungdomsbeskæftigelse.
Hovedlinjen i disse tanker er, at socialdemokratiet simpelt hen ikke vil acceptere en fortsat høj ungdomsarbejdsløshed.
Socialdemokratiet vil også fortsat arbejde for princippet bag jobskabelsesloven om, at passive midler til understøttelse gøres aktive gennem tilvejebringelse af samfundsgavnlige projekter, der kan beskæftige de unge.
Socialdemokratiet vil også sikre fortsat høj aktivitet på det kommunale område med indsats imod ungdomsarbejdsløsheden.
Regeringen udsulter kommunerne økonomisk med det resultat, at de får sværere og sværere ved at gøre en aktiv indsats imod ungdomsarbejdsløsheden.
Det er en forkert udvikling.
Sammenfattende er socialdemokratiet skuffet over resultaterne af den indsats, der er sket i ungdomsåret 1985. Socialdemokratiet indbyder til et fortsat arbejde og samarbejde for at tilvejebringe de fornødne pladser til de unge.
Det kan ske ved den samordning af ungdomsuddannelserne og den sikring af praktikpladser, som partiet tidligere har foreslået.
Desuden må driftsindskrænkninger på uddannelsesinstitutionerne ophøre.
Mindretallet beklager, at det kun i et særdeles behersket omfang har været muligt overhovedet at formå det ungdomspolitiske udvalg til at interessere sig for de mange velgennemarbejdede forslag og ideer, der er blevet fremført under udvalgsarbejdet i regeringens ungdomsudvalg og i dette udvalgs fire fyldige rapporter.
Ungdommen er vort fælles ansvar og fælles fremtid.
Kun en aktiv igangsættende politik kan sikre alle unge uddannelse og beskæftigelse.
Socialdemokratiet vil være med til at tilrettelægge en sådan politik, hvor det offentlige i et tæt samarbejde med det private erhvervsliv sikrer alle unge en fremtid på arbejdsmarkedet.
Afslutningsvis skal det understreges, at socialdemokratiet inden for det seneste år har fremsat flere forslag for folketinget til forbedring af ungdommens vilkår.
Det gælder således forslag til folketingsbeslutning om uddannelsesløn (B 128), fremsat den 16.
april 1985 (jfr.
Folketingstidende 1984-85, forhandlingerne sp.
9868 og tillæg A sp. 4277), forslag til folketingsbeslutning om reelt elevdemokrati i folkeskolen (B 133), fremsat den 30. april 1985 (jfr.
Folketingstidende 1984-85, forhandlingerne sp. 10.638 og tillæg A sp. 4729), forslag til lov om ændring af lov om Arbejdsgivernes Elevrefusion m.fl. love. (Arbejdsgiverfinansieret befordringsgodtgørelse for EFG-elever og lærlinge) (L 63), fremsat den 6. november 1985 (jfr. forhandlingerne sp. 2539) og endelig forslag til folketingsbeslutning om en forbedring af de unges boligsituation (B 49), fremsat den 22. november 1985 (jfr.
 forhandlingerne sp. 3149).
Et mindretal inden for mindretallet (socialistisk folkepartis medlemmer af udvalget) skal herudover henlede opmærksomheden på det af mindretallet fremsatte beslutningsforslag om ungdomsrådgivning (B 41), som efter mindretallets opfattelse vil give ungdommen reelle muligheder for på længere sigt at få ændret på deres egen situation.
Mindretallet vil senere fremsætte forslag om oprettelse af en ungdomsfond byggende på de principper, som DUF har redegjort for over for udvalget.
Mindretallet afventer besvarelse på spørgsmål om det tidligere eksisterende ungdoms-kontaktudvalg til regeringen, før mindretallet tager stilling til, om det ønsker at fremsætte forslag om oprettelse af et kontaktudvalg mellem DUF og regeringen.
Et tredje mindretal (det radikale venstres medlem af udvalget) kan tilslutte sig den redegørelse, som er afgivet af undervisningsministeren i notatet til udvalget af 5. december 1985, idet mindretallet i øvrigt finder det uheldigt, at der med de afgivne mindretalsudtalelser lægges op til en politisering af udvalgets beretning.
Mindretallet ønsker derfor ikke at tilslutte sig eller tage stilling til nogen af de fremsatte mindretalsudtalelser.
Mindretallet ønsker dog at fremhæve, at det af undervisningsministeren afgivne notat redegør for initiativer og aktiviteter, som det radikale venstre aktivt har medvirket til at fremme, og som det også efter ungdomsårets afslutning fortsat vil støtte.
Mindretallet værdsætter de mange aktiviteter og det store engagement, som mange steder har præget ungdomsarbejdet i 1985, og ser frem til, at mange af de initiativer, som ungdommen har taget i anledning af ungdomsåret, vil føre til konkrete resultater i det videre politiske arbejde.
Det radikale venstre vil føle sig forpligtet heraf og vil fremme arbejdet - ikke mindst i folketingets stående udvalg, hvor der mest hensigtsmæssigt skabes praktiske politiske resultater.
Udvalget betragter herefter den del af udvalgsarbejdet, der vedrører dagsordenen af 29. januar 1985, som værende afsluttet.
Eftersom der til udvalget den 29. november 1985 er henvist et forslag til folketingsbeslutning om oprettelse af en opsøgende ungdomsrådgivningsvirkomhed (af Carsten Andersen (SF) m.fl.) (B 41), fortsætter udvalget sit arbejde med dette forslag.
 P. u. v.
Tørnæs, formand Bilag Henvendelser m.v. til udvalget Arbejdsløshedshuset Vesterbro 6. maj 1985 Istedgade 114 1650 København V 01 24 53 15 Til Poul Qvist Jørgensen, Socialdemokratiet Arbejdsløshedshuset på Vesterbro i København har med interesse læst artiklen i Politiken den 28. april 1985 om initiativer, eller mangel på samme, i Regeringens Ungdomsudvalg.
Det er også med bekymring, at vi ser den ligegyldighed, hvormed både regeringsrepræsentanter og kommuner behandler FNs Internationale Ungdomsår.
Dette på trods af, at politikerne i årtier ikke har haft ret mange større opgaver, end at sikre ungdommen en fremtid.
At ungdommen ikke selv er kommet med ideöer, skyldes mest modløshed, manglende tillid til at politikerne reelt gør noget ved tingene, og at mange unge ikke har traditionelle kanaler at ytre sig igennem.
Der er, initiativer eller ej, behov for, at utraditionelle ideöer til at løse de mange problemer, bliver lagt på bordet og afprøvet.
Vi anser ikke privatisering af vigtige sociale opgaver som nogen løsning.
Vi mener, at en omfattende offentlig indsats er nødvendig nu, for at skaffe den ungdom, der er Danmarks fremtid, et tilbud om arbejde, uddannelse og ordentlige fritidsmuligheder.
 Regeringens Ungdomsårsudvalg er et naturligt led i denne opgave.
Vi mener også, at en øget dialog mellem unge og politikere vil bringe de savnede ideöer frem.
Da vores hus er for unge arbejdsløse, har vi gang på gang foreslået projekter og påvist konkrete muligheder, ideöer, der har de unges opbakning.
Den besluttende myndighed har ikke evnet at behandle problemerne seriøst.
Dette gælder dog ikke vores forslag om at oprette ungdomsbutikker i Københavns bydele, et forslag, der kan bringe kommunen i kontakt med de 5000 unge, som den ikke har kontakt til.
Det gælder forhåbentlig heller ikke projekt Sæt igang Bus »85, som landskoordineringen af ungdoms- og arbejdsløshedsgrupper vil drage land og rige rundt med i anledning af ungdomsåret.
Den skal diskutere endnu flere utraditionelle ideöer med kommunale politikere og unge. (Se bilag). Vi modtager gerne økonomisk støtte.
Hermed har udvalget modtaget to ungdomsinitiativer, taget af ungdommen selv.
Vi anmoder om en snarlig tilbagemelding på, hvordan I kan støtte disse ideöer.
Desuden vil vi, så snart planerne for busturen ligger mere fast, anmode om et foretræde for udvalget.
Med venlig hilsen Arbejdsløshedshuset / Jakob Duvå Bilag Forslag til oprettelse af ungdomsbutikker i Københavns lokalområder Som bekendt er antallet af unge arbejdsløse, især bistandsmodtagere, stadig stigende i København.
Dette stiller særlige krav til, at der bliver taget initiativer, der hindrer, at denne gruppe bliver isoleret i forhold til resten af samfundet.
Der er ca. 7.000 arbejdsløse 18-24 årige i København, og en del af disse unge er allerede omfattet af kommunens projekter og kurser - 1.500-2.000 - men stadigvæk er der en restgruppe på ca. 5000 unge, som kommunen ikke har kontakt til.
Dvs., der mangler et led mellem de eksisterende tilbud og de unge.
Vi i arbejdsløshedsudvalget har kontakt til en del af denne restgruppe.
Vi ser hvilke konsekvenser længere tids arbejdsløshed og meget begrænsede økonomiske muligheder får.
Vi er ikke i tvivl om, at kommunen er klar over, at det drejer sig om omfattende menneskelig og social belastning, som ofte gør, at man mister ethvert personligt initiativ.
Alligevel er kommunens tilbud ikke tilstrækkelige til at dække de behov, som denne gruppe har - og er i særdeleshed ikke opsøgende nok.
Man må erkende, at de fleste unge af sig selv har svært ved at gå ind i kommunens etablerede tilbud.
Dette opsøgende arbejde kan formidles gennem »Ungdomsbutikkerne«.
Formålet med ungdomsbutikkerne - At udvide dialogen og forståelsen mellem de unge og det kommunale system og politikerne hertil kan butikkerne være et direkte talerør.
- At skabe et mellemled mellem de etablerede tilbud og de unge »på gaden«.
- At udvide det opsøgende arbejde med utraditionelle metoder gennem henvendelse der, hvor de unge opholder sig f.eks. på værtshuse, grillbarer, gadehjørner, i hjemmene, på bistandskotorerne.
- At kortlægge bydelens behov for igangsættelse af nye projekter for unge udfra, hvilke tilbud og muligheder de unge selv efterlyser samt undersøge, hvordan de eksisterende tilbud kan gøres bedre og informationen omkring dem mere effektiv.
- At skabe et samlingssted, som unge kan bruge som udgangspunkt for igangsættelse og koordinering af egne ideer.
Her skal f.eks. kunne hentes støtte og vejledning m.h.t. økonomi- og lokalemuligheder - forhold, der alt for ofte bliver stopklodser for unges egne initiativer.
- At inddrage de unge i arbejdet i ungdomsbutikkerne, så de på længere sigt evt. kan oprette en forening og helt overtage lokalerne og butikkens funktioner.
- At henvende sig til en målgruppe på ca. 16-26 år uden dog at have en fast afgrænsning - især de arbejdsløse, men også unge under uddannelse og i arbejde kan have gavn af butikken i deres fritid.
Indhold og rammer Selve indholdet og omfanget af aktiviteter i butikken vil være afhængig af, hvor mange og hvilke tilbud der ligger i nærheden, om de kan kombineres eller henvises til.
Ungdomsbutikkerne må minimum indeholde et opholdslokale, et opholds/ kontorlokale og et køkken.
Det ideelle er, at der allerede fra starten er lokalemulighed til at oprette diverse værksteder/ hobbylokaler, hvis sådanne tilbud ikke i forvejen eksisterer i bydelen.
Tillige vil bademulighed være en god ting.
Forslag til aktiviteter i butikkerne Alle aktiviteter skal være baseret på det opsøgende arbejde, og der må derfor skelnes mellem aktiviteter, der er egnede til at gøre opmærksom på butikkens opstart, og aktiviteter, der først kan planlægges, når man har kontakt til de unge og har deres ideer til, hvad der skal sættes igang.
Her er en række ideer:
 - Teater, musikgrupper og diverse emne/ debatgrupper.
- Opslagstavler til opreklamering og koordinering af ideer, projekter og aktiviteter, som de ansatte skal hjælpe igang.
 - Personlig rådgivning i et afslappet miljø, samt henvisning til evt.
 behandlingssteder m.v.
 - Vejledning i jobansøgning.
- Værkstedsbrug i det omfang der ikke i forvejen findes mulighed for f.eks. keramik, snedkeri, cykelreparation, syning kan sådanne oprettes i nær tilknytning til butikken.
Personalet kan hjælpe med til dette og desuden fremme, at de forefindende tilbud benyttes - f.eks. ved at oprette grupper, fælles dage m.v.
 - Oprette private madgrupper.
- Hyggerum med gratis eller billig kaffe, mulighed for læsning af aviser, oplysningspjecer m.v.
- Udflugt, film, weekendture - evt. arrangeret som ugens udflugt (virksomhedsbesøg, skovture, udstillinger o.m.a.), månedens film og halvårets weekendtur.
De unge skal naturligvis selv så vidt muligt planlægge disse aktiviteter.
- Aktiviteter, som er tilknyttet butikken, f.eks. svømning, lån af gymnastiksal m.v.
Butikkens åbningstid skal være længst mulig f.eks. fra 10-22. Dette kan praktiseres ved et samarbejde mellem de unge og de ansatte.
Ideens gennemførelse Der kræves naturligvis egnede lokaler i gadeplan med central beliggenhed i alle bydele, hvor behovet er stort.
Evt. kan tomme kommunale butikslokaler benyttes.
M.h.t. økonomi kræves penge til indretning af lokaler, lønning af mindst 2 ansatte, dækning af oplysningspjecer og mest mulig støtte til opstartning af de unges ideer.
En del af indretningen kan ske ved brug af møbler, værktøj m.v., som kommunen ikke længere selv har brug for.
De ansatte skal være yngre, udadvendte, fleksible og egnede til at benytte utraditionelle metoder til deres arbejde (f.eks.
socialpædagoger, klubmedarbejdere, socialrådgivere). De skal have erfaring i arbejdet med unge og have god indsigt i det kommunale system.
Med venlig hilsen Arbejdsløshedshuset Istedgade 114 1650 København V Bilag »Sæt igang Bus »85« - Et ungdomsårsprojekt I april 1984 opstartede et landssamarbejde mellem ungdoms- og arbejdsløshedsgrupper i Danmark.
I anledning af FNs Internationale Ungdomsår arrangerer disse grupper en bustur, som aflægger besøg i 14 byer i DK, fra den 26/ 8-13/ 9 »85.
Bussens formål og aktiviteter hænger tæt sammen med, hvad vi mener, at Ungdomsåret skal bruges til.
Den skal skabe en bredere dialog mellem unge og politikere, både lokalt og gennem vores landssamarbejde. »Sæt igang Bussen« skal bidrage til at forbedre ungdommens situation med hensyn til arbejde, uddannelse, bolig, kultur og fritid.
Det skal være en aktiv »Sæt igang Bus«, der  

 ved at give ideöer til utraditionelle aktiviteter, beskæftigelsesprojekter og kultur/ fritidstilbud kan gavne kommunerne og ungdommen og kan medvirke til opstart af initiativer, der kan fortsætte efter Ungdomsårets slutning.
Hertil udarbejdes et ideökatalog.
Selve turens indhold bliver aktivitetsdage i byerne, med teater, film og foredrag om firsernes unge, samt arbejde med unge og politikere i byerne omkring mulighederne for at oprette forskellige aktiviteter i samarbejde med de enkelte byers fritidsnævn og kulturudvalg.
På en rundtur til de engagerede byer, er de fleste kontakter taget, og rammerne om besøgene lagt.
Projektet er helt afhængigt af økonomisk støtte, da grupperne kun har begrænset eller slet ingen økonomi.
På nuværende tidspunkt er der bevilget 10.000 kr. fra Ungdomsårssekretariatet i Dansk Ungdoms Fællesråd.
Spørgsmål og yderligere informationer henvendes til Arbejdsløshedshuset.
DUF Dansk Ungdoms Fællesråd 10. maj 1985 Til formanden for folketingets ungdomspolitiske udvalg, Laurits Tørnæs, MF Kære Laurits Tørnæs! I den senere tid har der været en del diskussion om arbejdet i folketingets ungdomspolitiske udvalg.
I den forbindelse har der være synspunkter fremme om, at der ikke var kommet et bidrag fra ungdomsorganisationerne om deres syn på ungdomspolitiske initiativer.
DUF er selvfølgelig overrasket over denne påstand, idet organisationerne gennem de senere år har fremlagt adskillige forslag, som kunne danne baggrund for debat i udvalget.
DUFs styrelse forbereder imidlertid et nyt udspil til ungdomspolitiske initiativer.
Det forventes vedtaget på næste styrelsesmøde den 22. maj 1985.
I den anledning vil jeg på vegne af DUF anmode om at få foretræde for folketingsudvalget, hvor DUF vil præsentere forslagene samt diskutere den generelle ungdomspolitiske situation med udvalget og de initiativer, der kan fremmes i anledning af Det Internationale Ungdomsår.
DUF vil snarest fremsende sit udspil skriftligt, så udvalgets medlemmer kan gøres bekendt med det.
Til din orientering fremsender jeg et ungdomspolitisk handlingsprogram, som DUF tidligere har udarbejdet samt udtalelse fra DUFs delegeretmøde i november 1984 angående Ungdomsåret.
Med venlig hilsen Dansk Ungdoms Fællesråd Finn Larsen generalsekretær Bilag DUF delegeretmøde 84 Odense, 1. og 2. december Udtalelse fra Dansk Ungdoms Fællesråd Ungdommens år 1985 er ungdommens år.
Et år, hvor der specielt fokuseres på de unges mulighed for at sætte præg på deres tilværelse.
Det drejer sig om deltagelse, udvikling og fred.
Deltagelse er unges krav til at kunne træffe valg.
Valg af eget livsforløb, uddannelse, familieforhold og arbejde.
Men deltagelse er også et krav om, at den unge får mere indflydelse på, hvordan selve samfundet - fællesskabet - skal udvikle sig.
Udvikling starter med, at det enkelte menneske får mulighed for at overskue og øve indflydelse på egen tilværelse.
Denne forudsætning er ikke en naturlig sag for alle.
Derfor må der specielt udvises solidaritet med de fattigste lande og deres bestræbelser for demokrati, udvikling og sociale fremskridt.
Solidaritet betyder også øget dialog, større åbenhed og mulighed for information og udveksling mellem unge i hele verden.
Solidaritet drejer sig om kampen mod undertrykkelse af nationer og folkeslag.
Endelig er udvikling og solidaritet et krav om, at vi i de rige lande gør vores til, at befolkningernes grundlæggende levevilkår forbedres.
Dels via en øget bistand, men først og fremmest via en ændret fordeling af verdens goder.
Fred.
Betingelsen for deltagelse og udvikling er sikring af fred.
Freden vindes ved gensidig tillid mellem mennesker og mellem nationer.
Det kræver et folkeligt engagement, hvor ungdommen kan vise vejen.
Fredsarbejdet er også konkrete nedrustningsinitiativer, som betyder stop for produktion af nye masseraketter i øst og vest.
Desuden kan oprettelsen af atomvåbenfrie zoner i Norden, Balkan og Mellemeuropa være et første skridt i retning af større atomvåbenfri områder.
Ungdomsprogram Grundlæggende for unges deltagelse i samfundet er, at det er muligt for den unge at træffe en række valg - at have nogle muligheder.
 En række punkter skal derfor gennemføres her og nu:
1. Der skal gennemføres en forbedring af fritidslovgivningen, så der skabes bedre muligheder for foreningslivet og de unge arbejdsløses muligheder for aktiviteter.
2. Der skal gøres en særlig indsats over for unge kvinder, som specielt er ramt af arbejdsløsheden.
3. En udbygning og samordning af de kompetencegivende uddannelser, således at alle 16-19-årige får reel mulighed for uddannelse, og at skellet mellem boglig og faglig uddannelse nedbrydes.
4. Udbygning af de eksisterende EFG-uddannelser og sikring af EFG-praktikpladser til alle unge, som forlader basisåret.
5. En forbedring af ungdommens økonomiske forhold.
Uddannelsesstøtten må bringes til at dække de reelle leveomkostninger.
Banklånene må fjernes til fordel for lavt forrentede statslån, der er rentefrie i studietiden.
Der må ligeledes gennemføres løn i EFG-basisåret.
6. Unge arbejdsløse skal sikres økonomisk dækning og støtte, når de ikke kan få arbejde.
Støtten skal være til at leve af! 7. Der skal bygges et større antal nye ungdomsboliger, mindst 4.000, og der må sikres en boligydelsesordning, der sikrer, at boligudgiften ikke overstiger 15 pct. af indtægten.
Dette må gælde i alle ungdomsboliger.
Mere magt til ungdommen Et demokrati er mere end retten til at ytre sig og muligheden for at afgive sin stemme ved valgene.
Demokrati er muligheden for i hverdagen af få fod på egen tilværelse.
Det være sig i skolen, arbejdspladsen, i familien og i lokalsamfundet.
En af forudsætningerne for en demokratisk proces er et overskud hos de unge til at tage del i debatten.
En anden forudsætning for indflydelse er, at den enkelte kan overskue sine omgivelser.
Den enkelte og dennes gruppe ved bedst, hvilke problemer de har.
Det er derfor naturligt, at den unge har mest mulig indflydelse på egen hverdag.
Den unge er altid den, der kommer til at leve under konsekvenserne af fejlbeslutninger.
Vi kræver, at den unge får et ansvar.
Derfor skal magten spredes til de mange.
Den enkelte skal kunne overskue sine omgivelser, ellers svækkes lysten til at deltage.
Så bliver demokratiet for de få.
Den enkelte giver op og falder hen i passivitet og ligegyldighed.
Ungdomsåret skal være starten på en proces, hvor unge ikke blot skal kræve af andre, når de vil noget, men også selv har mulighed for at træffe egne valg.
Foreningernes mulighed De ideöbestemte børne- og ungdomsforeninger er en mulighed for unge til selv at gøre noget og foretage valg for deres tilværelse.
I mange foreninger har unge mulighed for at tilrettelægge deres egne aktiviteter, og samtidig har foreningerne et ansvar for at udvikle nye tilbud, arbejdsformer m.v.
Ungdomsforeningerne har et særligt ansvar, specielt i en tid med stor ungdomsarbejdsløshed.
Ungdomsforeningerne i bredeste forstand skal have bedre muligheder for at kunne forny sig, give medlemmerne større indflydelse og samtidigt åbne sig over for specielt svagt stillede grupper af unge.
Aktivitetscentre Vi skal bruge ungdomsåret til at oprette aktivitetscentre, hvor flere unge får mulighed for at blive støttet, og vinde tro på sig selv, og få lyst til at gøre noget for at forbedre egen situation, f.eks. ved en politisk indsats på lokalt plan for fremskaffelse af flere arbejdspladser.
1. Aktivitetscentrene skal styres af de unge, eventuelt via ungdomsråd eller initiativtagende organisationer.
2. På centret skal der gives information om arbejdsmarkedsforhold, bolig, fritid, uddannelse etc.
Man skal kunne tilegne sig visse færdigheder, have mulighed for at finde sammen til realisering af ideer til nye produktioner.
Aktivitetscentrene skal kunne være et springbræt for iværksættere/ ungdomsproduktionsgrupper.
 3. Fra aktivitetscentrene kan fritidsvejlederen virke.
 4. De kan danne rammen om en værelsesformidling.
5. De skal finansieres primært af kommunerne i form af et rammebudget.
Ungdomsråd 1. Der skal i ungdomsåret i forskellige kommuner påbegyndes forskellige variationer af ungdomsråd - evt. på forsøgsbasis, hvor ungdomsforeningerne skal inddrages i forberedelsesarbejdet.
 Ungdomsrådet kan have følgende opgaver:
a.
Vejledende og rådgivende over for byrådet i spørgsmål vedr.
 ungdomsforhold.
b.
Initiativtager vedr. ungdomsbeskæftigelse, ungdomsinformation og ungdomsrådgivning.
 2. Valg.
a.
Der skal afprøves flere forskellige valgmodeller omfattende et direkte valg blandt kommunens unge (f.eks. 14-25 årige) og/ eller modeller, som hviler på et element af foreningsvalgte.
 3. Funktion.
a.
For at ungdomsrådet kan fungere, skal der tilknyttes en sekretariatsfunktion styret af ungdomsrådet.
 4. Økonomi.
a.
For at ungdomsrådene kan fungere, skal der sikres disse et økonomisk grundlag via offentlig støtte.
Decentralisering 1. Beslutningerne skal videre end blot fra stat til kommuner.
Intet er vundet ved, at det i dag er de magtfulde borgmestre eller byrådsudvalg, som træffer alle lokale beslutninger.
Bilag DUF's forslag til et ungdomsprogram Ungdomsarbejdsløshedskampagnen Den alvorlige økonomiske krise i Danmark er på vej ind i sit 2. årti.
De kommende års udsigter peger ikke på nogen forbedringer.
Krisen er blevet en tilstand, som er ved at få mærkbare konsekvenser for vores politiske og sociale samfundssystem.
Men krisen rammer ikke bredt.
Der er grupper, som er særligt udsatte, når arbejdsløsheden stiger og de økonomiske og sociale vilkår forringes.
Det gælder i uhyggelig grad de nye ungdomsårgange, der har store vanskeligheder med at få fodfæste på et arbejdsmarked med mange arbejdsløse og i en situation med begrænsede økonomiske muligheder.
Det er en gruppe, der samtidigt har ringe indflydelse på den ubalance, der præger vort samfund i dag.
Men det er ikke alle unge, der rammes lige hårdt af krisen.
Det er især unge, og specielt unge kvinder, som har svage uddannelsesmæssige og økonomiske forudsætninger, der rammes og står uden arbejde og bolig.
En overordnet ungdomspolitik skal ikke alene sigte mod løsninger på de aktuelle ungdomsproblemer.
Ungdomspolitikken må heller ikke betragtes som en støtte til unge, men må rette sig mod et rimeligt krav om social lighed og ens muligheder for individuelle valg.
 Fremtiden byder på store problemer og udfordringer for ungdommen.
Den teknologiske udvikling vil føre til store omstillingskrav i hele samfundet.
Den kan skabe grundlag for ny beskæftigelse, men vil også føre til store begrænsninger af arbejdsmuligheder inden for eksisterende arbejdspladser.
I denne omstillingsproces kan de unge blive tabere, fordi de ikke har forudsætninger og erfaringer til at klare sig.
En ungdomspolitik skal derfor ikke alene ændre den eksisterende ubalance i fordelingen af de økonomiske ressourcer, men skal også modvirke den eksisterende kulturelle og politiske generationskløft.
Dansk Ungdoms Fællesråd ønsker derfor gennemført et ungdomsprogram, der sikrer alle unge arbejde eller uddannelse.
Formålet med et ungdomsprogram Ungdomsprogrammet skal sikre social, økonomisk og menneskelig tryghed gennem arbejde og uddannelse, både aktuelt til de knap 100.000 unge, der i dag står uden arbejde eller uddannelsesmulighed, men også i sit indhold tage højde for den udvikling, samfundet er inde i.
En politisk løsning må derfor både være indrettet på de alvorlige aktuelle problemer, men også indeholde langsigtede perspektiver for de kommende generationer.
Den skal skabe udviklingsmuligheder for de unge, så de undgår sociale problemer, som mange i dag har.
Den skal sikre varige og reelle arbejdspladser og være med til at genopbygge troen på fremtiden for unge.
Principper for et ungdomsprogram Uddannelsespolitik, der sikrer alle en ungdomsuddannelse Danmark har et af verdens mest omfattende uddannelsessystemer.
Alligevel er der mange, som ikke får nogen uddannelse ud over en grunduddannelse.
Det skyldes manglende kapacitet inden for dele af ungdomsuddannelserne, og at uddannelsessystemet er opsplittet og orienteret mod de boglige uddannelser og fuld af blindgyder.
Mange unge har ikke økonomiske forudsætninger for at klare sig i uddannelsessystemet.
De som kun har en ringe grunduddannelse bag sig er således i for lille omfang blevet tilgodeset ved de fortsatte udbygninger af ungdomsuddannelserne.
I stedet for en videreuddannelse har mange været nødt til at tage 2 forskellige ungdomsuddannelser, hvilket er spild af ressourcer både for de unge og for samfundet.
Da vi samtidig ved, at det netop er denne gruppe, der sidenhen bliver arbejdsløse, og især langvarigt ledige, er det vigtigt, at der nu iværksættes uddannelsestilbud, der også tilgodeser denne gruppe.
I et samfund, der teknisk og arbejdsmæssigt stiller store krav til unges uddannelsesmæssige forudsætninger, må det være et hovedkrav, at alle sikres mulighed for at få en ungdomsuddannelse og en afsluttet erhvervsuddannelse eller en videregående uddannelse.
DUF må advare imod i for høj grad at søge at indrette uddannelsessystemet efter dagens behov for arbejdskraft og efter det behov, som man formoder vil eksistere om nogle år.
Erfaringer viser, at det er overordentligt svært, blot med nogenlunde præcision at forudberegne fremtidens behov for arbejdskraft inden for de enkelte områder.
Hovedsigtet i uddannelsesplanlægningen må stadig være, at alle får en kompetencegivende uddannelse: en bred og fleksibel grunduddannelse med mulighed for videreuddannelse og efteruddannelse.
Arbejde til alle Et samfunds kvalitet skal blandt andet måles på dets evne til at skabe vækst og aktivitet, så alle får mulighed for at arbejde for samfundets fremtid, og sådan at vi lever op til art. 23 i menneskerettighedserklæringen, der siger, at arbejde er en menneskeret.
Et samfund, der ikke kan tilbyde alle et arbejde, er præget af grundlæggende problemer.
Disse må løses, så der bliver reelle arbejdspladser og ikke bare ventepladser.
Dette indebærer øget produktion, der sigter på at opfylde befolkningens behov.
Der må skabes ny aktivitet i produktions- og servicefagene.
De unge skal sikres arbejde gennem en forøgelse af det samlede antal arbejdspladser, og ved at der gøres en særlig indsats for at lette overgangen fra uddannelse til beskæftigelse.
Den ny teknologi skaber problemer, men også muligheder.
Danmark kan være et foregangsland med hensyn til udvikling af de sider af ny teknologi, som sikrer et godt arbejdsmiljø, og som skaber fremtidige beskæftigelsesmuligheder.
DUF kan pege på produkter inden for alternativ energi, genbrug og råstofbesparende produktionsmetoder.
Danmarks erhvervsstruktur består af små og mellemstore virksomheder, og der bør derfor i særlig grad sættes ind på udviklingen af ny teknologi til disse virksomheder, sådan at deres konkurrenceevne direkte iværksættes, men på andre er det nødvendigt med en øget forsknings- og produktionsudviklingsproces.
De projekter, der har en positiv virkning på betalingsbalancen og samfundsøkonomien i det hele taget, bør fremmes mest muligt.
Øgede investeringer er livsnerven i samfundsøkonomien, også offentlige investeringer.
DUF ser med betænkelighed på de faldende investeringer.
Man burde i stedet øge investeringerne, blandt andet til gavn for bygge- og anlægsområdet.
Det er netop i en nedgangstid, man har ledige ressourcer til at skabe basis for et opsving.
På en række områder ved vi, at det er urentabelt for det private erhvervsliv at investere, men det kan meget vel være rentabelt ud fra en samfundsøkonomisk og betalingsbalancemæssig synsvinkel.
DUF mener, at det offentlige selvstændigt eller i et samarbejde skal gå ind i disse produktioner.
Det er DUFs opfattelse, at der må arbejdes på at etablere flere arbejdspladser inden for områder som genbrug, alternative energiformer, kollektiv transport og forebyggende arbejde i foreninger og det offentlige.
I stedet for blot at fortsætte udbetalingen af dagpenge, mener DUF at der må sættes mere ind for at fremskaffe flere ordinære arbejdspladser, i det private og det offentlige og naturligvis i fritidssektoren.
Permanente høje arbejdsløshedstal betyder, at vi alle må tænke utraditionelt for at nedbringe arbejdsløsheden.
Kortere arbejdstid, betalt frihed til uddannelse, udvidet barselsorlov, afspadsering af overarbejde, sabbatordninger i forbindelse med videreuddannelse og en bedre fordeling af arbejdet.
Dette kan sikre flere i arbejde ligesom det stiller øgede krav til fritidssektoren.
Børneog ungdomsorganisationerne har en særlig forpligtelse på dette område.
Organisationslivet har en bred kontakt til en stor gruppe af unge.
Organisationerne må i deres virke påtage sig en forpligtelse og være en påvirkningsfaktor i forhold til det politiske liv.
Samtidig må sikres, at de aktiviteter og initiativer, der igangsættes, har en form og et indhold, der sikrer en bred deltagelse.
Unge må sikres socialt, økonomisk og boligmæssigt Fremførte påstande om, at unge blot kræver og ikke vil yde, står i et grelt modsætningsforhold til de sociale vilkår mange unge i dag tilbydes.
Boligkøerne vokser, og det er de unge, som er bedst repræsenteret i disse.
Det er mange unge, som må stå for tur, når de sociale ydelser skal begrænses, og bistandsloven er det eneste økonomiske sikkerhedsnet for unge.
Det må være en fundamental del af et ungdomsprogram, at unge sikres retfærdighed, når det drejer sig om sociale og boligmæssige vilkår, og at de sikres normale lønvilkår.
DUF tager afstand fra en ensartet ungdomsydelse, der indebærer, at man fjerner dagpengeretten for unge.
Ungdomsprogram DUF vil i bestræbelserne for at sikre alle unge retten til en uddannelse og til et efterfølgende arbejde arbejde på et ungdomsprogram med følgende hovedpunkter:
1. En udbygning og samordning af de kompetencegivende uddannelser, så alle 16-19-årige får reel mulighed for en uddannelse, således at skellet mellem de boglige og faglige uddannelser nedbrydes.
2. En udbygning af de eksisterende EFG-uddannelser, hvori indgår overvejelser om inddragelse af nye hovedområder, samtidig med en afvikling af mesterlæren, således at det enstrengede erhvervsfaglige uddannelsessystem, EFG, kan fungere.
3. En politisk løsning der sikrer lære- og praktikpladser til unge i EFG-uddannelserne.
Det må overvejes at finde en kombination mellem eksisterende støtteordninger og en forpligtelse til at antage praktikanter.
4. En udvidelse af den eksisterende skolevejlederordning, så den kommer til at gælde for alle unge under 25 år, hvis de bliver ledige.
5. En særlig indsats over for unge kvinder, som specielt er ramt af arbejdsløsheden.
6. En gennemførelse af en beskæftigelses- og erhvervspolitik, der sikrer flere varige arbejdspladser.
 7. En investeringspolitik, der skaber nye arbejdspladser.
8. En fastholdelse af kvaliteten i uddannelsessystemet og udbygning af de videregående uddannelser, så ingen kvalificerede ansøgere afvises.
 9. En forbedring af de unges økonomiske forhold.
Uddannelsesstøtten må bringes til at dække de reelle leveomkostninger.
På vej hertil må der øjeblikkeligt ske en forhøjelse af det samlede rådighedsbeløb, banklånene må fjernes til fordel for statslån, der er rentefrie i studietiden.
Der må ligeledes genindføres løn i EFG-basisåret.
10. En sikring af ligestilling af de unges sociale rettigheder, såvel i forhold til bistandshjælp som dagpenge.
De uddannelsessøgende må sikres ret til bistandshjælp i sommerferien, så længe uddannelsesstøtten ikke dækker leveomkostningerne.
11. En forøgelse af kvoten for ungdomsboliger gennem etablering af ungdomsboliger i et udvidet almennyttigt boligbyggeri også i den del af boligmassen, der skal fornys, samt integrering af ungdomsboliger i allerede eksisterende byggeri.
12. En lejelovgivning, der sikrer en ligestilling mellem værelser og lejligheder vedrørende såvel lejens størrelse som beskyttelse mod opsigelse m.v.
13. En boligydelsesordning, der sikrer, at unges boligudgift ikke overstiger 15 pct. af indtægten.
14. En iværksættelse af beskæftigelsesarbejder under jobskabelsesloven, som f.eks. byfornyelse, naturpleje, energiprojekter, cykel- og naturstier, tunneler under stækt befærdede veje og nye produktioner i landbrug og fiskeri.
15. En generel nedsættelse af arbejdstiden for at sikre flere i arbejde.
16. En forbedring af fritidslovgivningen, så der skabes bedre muligheder for foreningslivet og de unge arbejdsløses muligheder for aktiviteter.
 17. En øget støtte til de uddannelsessøgendes organisationer.
DUF Dansk Ungdoms Fællesråd 28. august 1985 Folketingets ungdomspolitiske udvalg v/ hr. formand Laurits Tørnæs Kære Laurits Tørnæs! På baggrund af det ungdomspolitiske udvalgs anmodning om at modtage forslag og ideer fra ungdomsorganisationerne har Dansk Ungdoms Fællesråds styrelse diskuteret en samlet henvendelse til udvalget.
Vedlagte forslag til ungdomspolitisk handlingsprogram er en skitse til folketingsbeslutning, som vi kunne ønske den udformet.
Samtidig med tilsendelsen af dette program skal Dansk Ungdoms Fællesråd udtrykke ønsket om et nærmere samarbejde med udvalget.
Vi vil således gerne sammen med udvalget stå som arrangør af en fælles konference, hvor ungdomsorganisationer og andre interesseparter kunne diskutere ideer til ungdomspolitiske initiativer.
Med venlig hilsen Dansk Ungdoms Fællesråd Troels Beck formand Finn Larsen generalsekretær Bilag FORORD 1985 er internationalt ungdomsår.
Der skal sættes fokus på unges vilkår, og der skal gennemføres forslag, der kan forbedre unges opvækst- og udviklingsmuligheder.
Ungdomsåret skal ikke alene være en markering af ungdommen.
Det skal også være et handlingens år, hvor der bliver skabt løsninger på de store og omfattende ungdomsproblemer.
Dansk Ungdoms Fællesråd, der repræsenterer 60 forskellige ungdomsorganisationer, ønsker med dette program at foreslå konkrete initiativer til handling i ungdomsåret.
Det er ungdomsorganisationerne, der hermed - trods forskelligartet baggrund og ideologi - markerer ønsket om politiske resultater.
De mange forslag, der er indeholdt i dette program, er udtryk for den helhed, som ungdomspolitikken nødvendigvis må omfatte.
Men DUF ønsker samtidig, at indsatsen prioriteres, så de alvorlige ungdomsproblemer kommer i fokus.
I programmet er 5 hovedpunkter trukket frem:
1. Flere lære- og praktikpladser 2. En kompetencegivende uddannelse til alle unge 3. Indsatsen mod ungdomsarbejdsløsheden 4. En bedre uddannelsesstøtte 5. En aktivitets- og udviklingsfond for ungdomsarbejdet Men der er også mange andre initiativer, der bør igangsættes i ungdomsåret.
Forskellige grupper af unge har brug for, at der også tages initiativ omkring deres forhold.
Disse er indeholdt i den afsluttende del af programmet.
Programmet er udarbejdet som et folketingsbeslutningsforslag.
Det er en slags ønskeliste over de forslag og ideer, som Dansk Ungdoms Fællesråd ønsker indeholdt i en folketingsvedtagelse i anledning af ungdomsåret.
Det er vort håb, at vi med dette program har leveret et konstruktivt bidrag til bestræbelserne på at fremme konkrete ungdomspolitiske initiativer og samtidig udtrykke ønsket om en velvillig behandling af forslagene.
Dansk Ungdoms Fællesråd Troels Beck formand Finn Larsen generalsekretær DUF Dansk Ungdoms Fællesråd Forslag til folketingsbeslutning angående et ungdomspolitisk program Folketinget opfordrer regeringen til at tage initiativer, der kan medvirke til at forbedre unges opvækst og livsvilkår.
De politiske initiativer skal tage udgangspunkt i de aktuelle og langsigtede tendenser inden for ungdomsproblemerne, og forslagene skal udtrykke en helhedsorienteret indsats, hvor ungdomsproblemerne løses på tværs af de eksisterende sektorgrænser.
Forslagene skal sigte mod at inddrage unge i samfundets funktioner på alle niveauer.
Unges deltagelse skal medføre reel indflydelse på baggrund af et reelt ansvar.
Forslagene skal ligeledes sigte mod at give unge større mulighed for selv at forvalte deres egen livssituation såvel i fællesskab med andre unge som i kontakt med andre generationer.
Der skal ved udarbejdelsen af de ungdomspolitiske forslag tages speciel sigte på at afhjælpe problemerne for de grupper af unge, som på grund af en utilstrækkelig uddannelsesbaggrund, manglende beskæftigelse eller diskrimination på grund af køn ikke har en tilfredsstillende social tryghed.
Forslagene skal prioriteres på en sådan måde, at den politiske indsats er med til at afhjælpe de mest alvorlige og også de mest aktuelle ungdomsproblemer.
På denne baggrund peges der på følgende hovedelementer i et ungdomspolitisk handlingsprogram:
1. Der skal gennemføres et samlet program indeholdende såvel konkrete lovgivningsinitiativer som oplysende og opsøgende aktiviteter, der skal sikre en hurtig og effektiv indsats over for problemet med de manglende lære- og praktikpladser.
Det skal pålægges de centrale administrative instanser og udvalg at foretage en systematisk gennemgang af de muligheder, der foreligger for at oprette lære- og praktikpladser inden for både eksisterende erhverv og inden for nye teknologiske beskæftigelsesområder.
Der skal etableres en ny økonomisk støtteordning finansieret af det offentlige og den private sektor i fællesskab, der yder støtte til de virksomheder, der opretter pladser, og betales af dem, der ikke yder noget i form af lære- og praktikpladser.
På områder, hvor der er et særligt behov for flere praktikpladser, og hvor det ikke er lykkedes at nå en frivillig løsning, bør der gennem lovgivning kunne pålægges virksomheder at oprette flere pladser.
Det offentlige bør have mulighed for at afhjælpe lære- og praktikpladsproblemet inden for områder, hvor der ikke er en aktuel udsigt til løsning af problemet, gennem særlige værksteds- og produktionsskoler.
Der er en særlig stor andel af de unge kvinder blandt de lære- og praktikpladssøgende.
En samlet løsning på lære- og praktikpladsproblemet vil hurtigere afhjælpe dette kønsspecifikke problem.
Men der bør gennemføres foranstaltninger, som sikrer alle unge kvinder, der søger praktikpladser inden for de traditionelle »mandefag«, bedre adgangsmuligheder til pladser inden for såvel den offentlige som den private sektor.
Der bør ydes særlig støtte til elevrådenes og elevorganisationernes mulighed for at medvirke i det opsøgende arbejde for at skaffe flere praktikpladser.
De store problemer, der er opstået i forbindelse med manglende lære- og praktikpladser, nødvendiggør en løsning i løbet af det kommende år.
2. Der skal gennemføres en samlet udbygning af kapaciteten inden for ungdomsuddannelserne, så der sikres alle unge en mulighed for at få en kompetencegivende ungdomsuddannelse.
Udbygningen skal tilrettelægges på en sådan måde, at unge sikres bedre uddannelsesmæssige forudsætninger i forhold til fremtidens arbejdsmarked.
Den skal inkludere påbegyndelsen af en samlet reform af ungdomsuddannelserne, der giver alle unge mulighed for at få en bred uddannelse med vekslende teoretisk og praktisk uddannelse.
Som en start på dette må der ske en udvidelse af EFG-uddannelsernes kapacitet - dels gennem yderligere geografisk spredning af eksisterende hovederhvervsområder, dels gennem inddragelse af nye områder.
Og der skal gennemføres en ændring af gymnasiet, så gren- og linjedelingen afskaffes, og der etableres en almen grunduddannelse med specialisering gennem tilvalg.
En sådan løsning må omfatte ændringer af såvel struktur som indhold i den undervisning, der gennemføres i gymnasiet.
Der skal ligeledes gennemføres erhvervs- og studiepraktik som en fast del af undervisningen i gymnasiet og HF.
Undervisningsministeren pålægges at fremlægge en samlet oversigt over de udbygningsinitiativer, som kan forventes inden for det samlede uddannelsessystem i det kommende årti.
En sådan oversigt skal fremlægges senest sommeren 1986. Det skal i den forbindelse sikres, at både ungdomsorganisationer, elevorganisationer og faglige ungdomsorganisationer bliver inddraget i disse overvejelser.
3. Den ekstraordinære indsats mod ungdomsarbejdsløsheden skal fortsættes og forøges med henblik på at afhjælpe problemerne for de grupper af unge, der har været ledige gennem lang tid eller aldrig har opnået en tilknytning til arbejdsmarkedet.
Det skal ske gennem et uddannelsestilbud på minimum 2 år for alle unge, der har været ledige i mere end 9 måneder.
Med henblik på at udbygge de lokale arbejdsmarkedstiltag skal der etableres en statslig støtteordning for produktionshøjskoler og andre ekstraordinære lokale uddannelsesforanstaltninger.
Gennem det statslige teknologiprogram bør der afsættes midler til etablering af lokale teknologicentre, hvor unge med en svag uddannelsesbaggrund kan få kendskab til den nye teknologi.
Det kan bl.a. ske gennem et-årige kurser i ny teknologi og EDB for unge kvinder med henblik på at sikre dem tekniske kvalifikationer.
Kurserne skal lægge op til videre uddannelse inden for de eksisterende tekniske uddannelser.
Ungdomsorganisationer og andre frivillige foreninger bør sikres mulighed for at medvirke i jobskabelsesaktiviteter gennem midler til beskæftigelsesforanstaltninger.
Ligeledes bør foreningerne sikres mulighed for at give tilbud om aktiviteter i dagtimerne, evt. gennem samarbejde med uddannelsesinstitutioner.
De offentlige instanser pålægges at etablere et samarbejde med det frivillige foreningsarbejde for at sikre opfyldelse af denne del af programmet.
4. Der skal gennemføres en snarlig forbedring af uddannelsesstøtteordningen, så der sker en forøgelse af de uddannelsessøgendes økonomiske vilkår.
Det samlede rådighedsbeløb for den uddannelsessøgende skal forøges med 50 pct. inden for en tre-årig periode.
Støtten skal ydes i form af en kombination af rentelettede statslån og stipendier i en ligelig fordeling.
De 16-17-årige skal snarest optages under det generelle uddannelsesstøttesystem.
Der skal ske en gradvis nedsættelse af aldersgrænsen, hvor unges uddannelsesstøtte ydes uafhængigt af forældrenes indkomst.
Der skal påbegyndes et undersøgelsesarbejde af mulighederne for at gennemføre en generel studieløn med henblik på at sikre en mere ensartet indtægt for alle unge.
5. Med anledning i det Internationale Ungdomsår og med henblik på at realisere intentionerne om en langsigtet ungdomspolitik, skal der etableres en aktivitets- og udviklingsfond på 100 mill. kr. over finansårene 85, 86 og 87. Fonden skal yde støtte til lokale ungdomspolitiske initiativer i offentlig såvel som i frivillig/ privat regie, som sigter mod at realisere en helhedsorienteret indsats over for ungdomsgruppen.
Initiativerne skal have en lokal forankring.
Fonden skal ligeledes yde støtte til aktiviteter og udviklingsarbejde inden for børne- og ungdomsorganisationer, således at de kan medvirke til at øge unges deltagelse i de demokratiske beslutningsprocesser, stimulere til samfundsengagement, skabe et bedre miljø og bidrage til ligestilling mellem individ og grupper i samfundet samt at skabe en større samhørighed mellem grupper i samfundet.
Fonden skal ligeledes støtte foreningsarbejdet og andre ungdomsaktiviteter, hvor unge selv får mulighed for at afprøve nye ideer til at forvalte indflydelse og ansvar.
Ud over disse hovedelementer bør ungdomsprogrammet indeholde følgende forslag, der berører ungdommens vilkår på en række forskellige områder:
1. Lovfastsættelse af elevrådenes kompetence og styrkelse af deres økonomiske muligheder - herunder også forbedring af de økonomiske muligheder for elevorganisationerne.
2. Udsendelse af en central vejledning fra indenrigsministeriet vedr. ungdomsråd i kommunerne samt forsøg med direkte kompetence til rådene i spørgsmål vedr. ungdomsforhold.
3. Udbygning af ungdomsboliger i alle former for bolig- og byområder, så de unge får mulighed for at blive boende i det nærmiljø, de er opvokset i.
Der skal arbejdes for en udvidelse af ungdomsboligkvoten, ligesom det må sikres, at denne kvota giver sig udslag i en reel forøgelse af ungdomsboligbyggeriet.
Fastlæggelsen af ungdomsboligkvoten skal ske for minimum 3 år ad gangen.
Vedligeholdelsesarbejder i forbindelse med ungdomsboliger, skal afholdes af andre finansieringskilder end dem, der bruges til nybyggeri.
4. Forsøgs- og udviklingsinitiativer bl.a. med henblik på at forbedre kvaliteten af det igangværende ungdomsboligbyggeri og bl.a. med henblik på at fremme en større fleksibilitet i forhold til andre gruppers boligbehov, bør forøges i de kommende år.
Ungdomsboligrådet pålægges at tage initiativer til disse aktiviteter.
5. Ændring af vedtægterne for det almennyttige byggeri, så beboerne i ungdomsboligerne får mere indflydelse på deres boligsituation.
6. En forbedring af indsatsen mod unges alkohol- og narkotikamisbrug, specielt gennem udbygning af aktiviteter i de miljøer, hvor unge har deres dagligdag.
Det skal ske på uddannelsessteder, arbejdspladser, foreninger m.v.
Der bør ydes en større støtte til en oplysningskampagne i skolerne omkring alkohol- og narkotikamisbrug.
7. Justitsministeren pålægges at komme med forslag om initiativer, så det sikres, at unge under 18 år ikke fængsles, men at de i stedet inddrages i institutions- og foreningsarbejde under mere trygge pædagogiske forhold.
Med henblik på et forebyggende arbejde af kriminalpræventiv art skal der ske en forbedring af samarbejdet mellem skole, social-, politi- og fritidssektor.
8. I forbindelse med en revision af fritidsloven skal der etableres mulighed for særlige aktivitets- og fritidscentre, hvor unge kan få tilbud fra det organiserede børne- og ungdomsarbejde, samt øvrige aktiviteter.
Der bør ligeledes gennemføres en særlig fritidsvejlederordning i alle kommuner, der skal øge det samlede ikke kommercielle fritidstilbud til unge.
9. Vilkårene for unge fysisk og psykisik handicappede skal forbedres gennem flere tilbud til denne gruppe inden for både uddannelsessystem og arbejdsmarked, ligesom støtten til handicapungdomsorganisationerne bør forbedres.
10. Vilkårene for unges udvekslingsophold i udlandet såvel som unge udlændinges ophold i Danmark skal forbedres gennem øget information om ungdomsudveksling, oplysningsarbejde om internationale forhold i Danmark, bedre tilskudsordninger vedr.
deltagelse i udvekslingsophold, samt ændring af arbejdsløshedslovgivningen, så også unge arbejdsløse kan få mulighed for at deltage i udveksling i udlandet.
FOLKETINGETS UDVALG ANGÅENDE UNGDOMSPOLITIK 19. september 1985 Til udvalgets medlemmer og stedfortrædere.
Hermed omdeles kopi af brev fra undervisningsministeren til generalsekretæren for DUF.
Med venlig hilsen Jens Adser Sørensen fuldmægtig København, den 15. september 1985 Generalsekretær Finn Larsen Dansk Ungdoms Fællesråd Scherfigsvej 5 2100 København Ø.
Kære Finn Larsen! Efter at have modtaget dit brev af 27. august 1985, hvor du minder mig om at udarbejde en liste over regeringens initiativer i forbindelse med ungdomsåret, vil jeg gerne vende tilbage til dit brev af 20. maj 1985, hvor du bl.a. er inde på tilsvarende spørgsmål.
Som jeg lovede dig under vor samtale i begyndelsen af juli måned, vil jeg kort knytte nogle kommentarer til de punkter, som I har opregnet i jeres aktivitetsprogram for det internationale ungdomsår.
Jeg tager udgangspunkt i aktivitetsprogrammets afsnit 3 og kommenterer de enkelte punkter.
3.1. Lokale aktiviteter - lokal politik Jeg er bekendt med, at der rundt om i landet er igangsat en masse aktiviteter i anledning af ungdomsåret, og det falder jo smukt i tråd med min og regeringens holdning til ungdomsåret, nemlig at vi lægger størst vægt på deltagelse, og at vi hellere vil opmuntre lokale initiativer end prøve at styre udviklingen »oppefra«.
Jeg kan dog lige nævne to eksempler på, at regeringen også har været aktiv.
For det første Hadsten kommunes ideö med billige indenlandske rejsemuligheder for unge, en ideö, som jeg varmt anbefalede over for trafikministeren.
Og for det andet indenrigsministerens anbefaling af, at der oprettes kommunale ungdomsråd, der giver de unge bedre mulighed for at komme til orde og for at præsentere de folkevalgte for deres synspunkter.
3.2. Skoleaktiviteter Her vil jeg selvfølgelig pege på min pjece om øget elevindflydelse og -ansvar.
Høringssvarene strømmer ind i disse dage, og jeg er ikke mindst glad for jeres bemærkninger, som vi vil have glæde af, når vi skal udarbejde pjecen i dens endelige form.
Pjecen er først og fremmest et forsøg på at opsøge nye ansvarsområder for eleverne i folkeskolen, ungdomsskolen og ungdomsuddannelserne.
Den sigter ikke kun på selve undervisningen, men også på dens rammer, hvor eleverne med stor fordel kan bestemme selv eller få større indflydelse.
Gældende regler giver betydelige muligheder, der måske ikke altid erkendes.
Disse muligheder bør udnyttes fuldt ud - og hvor det ikke er tilstrækkeligt, må vi være åbne over for ændringer.
Jeg kunne således godt forestille mig en udvidelse af elevindflydelsen gennem en formel høringsret for elevråd og ved at give elevrepræsentanter i skolenævn stemmeret i visse sager.
I den forbindelse kan jeg nævne, at der som led i frikommuneprojektet påtænkes forsøg med »skolebestyrelser« eller  

 »skoleråd« i folkeskolen, hvor også elevrepræsentanter skal have stemmeret.
Med hensyn til fremme af elevdemokratiet på erhvervsskolerne kan jeg sige, at vi i undervisningsministeriet for tiden arbejder med to tiltag:
På handelsskoleområdet, hvor vi allerede har et cirkulære vedrørende elevråd, er bestemmelserne vedrørende elevrådets kompetence tænkt udvidet med bestemmelser om elevrådets deltagelse i et fællesråd.
Dette udvalgs formål og opgaver tænkes at bestå i gensidig information og forhandlinger til fremme af samarbejdet mellem lærere og elever, og udvalget skal have kompetence til at træffe en del vigtige afgørelser af praktisk art for skolens hverdag.
På det tekniske skoleområde har vi i nogen tid arbejdet med et udkast til bekendtgørelse vedrørende elevråd, idet der ikke eksisterer et regelsæt for elevaktiviteter på disse skoler.
I dag er det op til den enkelte tekniske skole, hvorvidt den formelt vil anerkende eksistensen af sådanne råd med deraf følgende udtalelsesret i skolens anliggender.
På enkelte skoler ved jeg, at eleverne har endog overordentlig stor indflydelse, idet de f.eks. deltager i fagkomiteömøder, men jeg vil dog understrege, at jeg finder det ønskeligt, at elevernes ret til deltagelse i vigtige afgørelser af praktisk art for skolens hverdag formaliseres via en bekendtgørelse, og som bekendt arbejder vi med spørgsmålet.
Endelig kan jeg nævne, at i de vejledende vedtægter for såvel handelsskoler som tekniske skoler er der åbnet mulighed for, at elever repræsenteres i skolernes bestyrelser uden stemmeret.
Ministeriet har anbefalet bestyrelserne at følge de vejledende vedtægter.
3.3. Uddannelse og arbejdsløshed Regeringen har lige siden sin tiltræden arbejdet ihærdigt på at give de unge bedre uddannelsesmuligheder. 32-punktsprogrammet »Flere unge i gang« (1983) og »Ungdomsprogrammet« (1984-85) har  

 medført betydelige udvidelser.
Der lægges afgørende vægt på, at de unge bør søge uddannelse inden for fagområder, der fører frem til beskæftigelse.
Inden for både erhvervsuddannelserne og de videregående uddannelser er der således i de senere år sket en betydelig udvikling i retning af, at optagelseskapaciteten udvides ved beskæftigelsesfagene og reduceres ved arbejdsløshedsfagene.
Denne omstilling af uddannelsessystemet er i overensstemmelse med den redegørelse om forskning, uddannelse og teknologi, som jeg afgav til folketinget i maj 1985.
Hvad specielt angår lære- og praktikpladssituationen kan jeg oplyse, at den meget gunstige udvikling fra 1984, hvor der tilvejebragtes næsten 5.000 flere pladser end året før, fortsætter i 1985. Alt tyder på, at der i 1985 vil blive tilvejebragt yderligere mindst 2.000 flere pladser end i 1984. Også antallet af søgende går i den rigtige retning.
Selv om tallet svinger meget kraftigt i løbet af året, er niveauet omkring 2.000 færre end i 1984.
Samtidig med indsatsen på udannelsesområdet er den registrerede ledighed blandt unge kraftigt faldende.
I 1985 ligger ledighedsniveauet således ca. 10.000 lavere end i 1982, og alene i 1985 er ledigheden faldet med ca. 7.000 i takt med de forbedrede beskæftigelsesmuligheder.
Antal unge i beskæftigelse er fra 1982 til 1985 steget med godt 20.000 beskæftigede.
De unges ledighedsfald og beskæftigelsesstigning er større end de tilsvarende opgørelser for voksne.
De unge er altså i stand til at øge deres andel af beskæftigelsen i forbindelse med de forbedrede konjunkturer.
 Denne udvikling vil fortsætte også ud over ungdomsåret.
3.4. Teknologi Et vigtigt udtryk for regeringens opfattelse af teknologiens betydning er gennemførelsen af det storstilede teknologiske udviklingsprogram, hvor uddannelsesaspektet har en central plads.
Programmet skal på samme tid imødekomme erhvervslivets krav om fornyelse og omstilling samt bane vejen for unges muligheder for spændende beskæftigelsesmæssige udfordringer.
Efterspørgslen efter arbejdskraft vil ændre karakter.
Der vil blive behov for flere teknikere.
Et udvalgsarbejde herom er netop startet med det formål bl.a. at stimulere de unges interesse for tekniker- og ingeniøruddannelserne.
Ikke mindst informationsteknologien vil få øget betydning.
Jeg lægger derfor stor vægt på at fremme unges kendskab hertil gennem indførelse af datalære i såvel folkeskolen som i ungdomsuddannelserne.
Undersøgelser viser en kraftig vækst i skolernes indkøb af edb-udstyr til undervisningsformål.
3.5. Miljø Selv om der måske ikke kan peges på konkrete initiativer, der har direkte relation til ungdomsåret, er det dog tydeligt, at regeringen prioriterer miljøspørgsmål meget højt, bl.a. gennem undervisning i miljøspørgsmål.
Den direkte sammenhæng mellem miljø og ungdom skal selvfølgelig ses i den kendsgerning, at det er vores pligt at efterlade et miljø, som nutidens unge kan trives i i fremtiden.
3.6. De sociale forhold Mange unge har i dag store sociale problemer, der skal løses, og regeringen prioriteter løsningen af disse problemer højt.
Mindst lige så væsentligt er det imidlertid at forebygge fremkomsten af disse alvorlige sociale problemer, og det gøres bedst ved at tilvejebringe de nødvendige uddannelses- og beskæftigelsesmæssige muligheder for de unge, og som jeg tidligere har nævnt, er vi godt i gang på det område.
3.7. Unge i fritidssamfundet Ved revision af teaterloven og i arbejdet med breddeidrætten vil man være opmærksom på unges særlige behov.
Herudover kan jeg henvise til min pjece.
Jeg vil tilføje, at jeg er enig med Dansk Ungdoms Fællesråd i, at vi må gøre noget særligt for de unge, der ikke benytter sig af de eksisterende fritidstilbud.
Blot må vi ikke pådutte de unge nogen form for organisationstvang.
Den er der allerede for meget af i samfundet.
3.8. Ungdommens politiske manifestationer Jeg imødeser med spænding og forventning den kommende kommunale valgkamp, og jeg er ikke i tvivl om, at ungdommen vil markere sig stærkere end nogensinde før.
3.10. Udveksling og rejser Som bekendt blev der med virkning fra 1. januar 1985 oprettet et informationscenter for studie- og udvekslingsrejser for unge.
Formålet er at oplyse om muligheder for studie- og udvekslingsrejser i udlandet for unge, dvs. rejser med uddannelsesaspekter i bred forstand.
Centret får et årligt tilskud på 150.000 kr. fra undervisningsministeriet.
3.11. Udvikling Som jeg tidligere har sagt, finder jeg, at hele dette mægtige problemområde i forvejen behandles af så mange forskellige internationale organisationer, at jeg ikke finder det hensigtsmæssigt at tage særlige initiativer i anledning af ungdomsåret.
3.12. Ungdomsindsamlinger i ungdomsåret Jeg vil blot minde om, at jeg gav tilladelse til, at gymnasieelever kunne deltage i Operation Dagsværk i marts måned uden at blive noteret for en fraværsdag.
3.13. Fredsaktiviteter Jfr. mine bemærkninger under pkt. 3.11.
Det er klart, at yderligere en række initiativer for unge ikke så nemt kan indpasses i de foranstående punkter 3.1. til 3.13., der altså ikke er udtømmende.
 Lad mig blot supplere med enkelte yderligere punkter:
- Gymnasiets indhold og struktur skal justeres, således at elevernes motivation og deres uddannelses kvalitet øges.
Der skal skabes mulighed for utraditionelle fagkombinationer, der bl.a. omfatter nye fag som teknologi og erhvervsøkonomi.
- Højere handelseksamen skal revideres med øget vægt på fremmedsprog, ny teknologi og afsætningslære.
Målet er en gradvis friere adgang til såvel højere handelseksamen som højere teknisk eksamen.
- Forbedring af Statens Uddannelsesstøtte, hvor jeg først og fremmest lægger vægt på at kunne nedsætte aldersgrænsen for forældreindkomstafhængige stipendier.
Afslutningsvis kan jeg love, at jeg til enhver tid er åben over for nye muligheder, der ydeligere kan forbedre ungdommens forhold - også når ungdomsåret er udløbet.
For god ordens skyld gør jeg opmærksom på, at jeg sender kopi af dette brev til folketingets udvalg vedrørende ungdomspolitik.
Venlig hilsen Bertel Haarder DUF Dansk Ungdoms Fællesråd 30. januar 1986 Til folketingets ungdomspolitiske udvalg.
Skriftlig udtalelse i forbindelse med Dansk Ungdoms Fællesråds foretræde for folketingets ungdomspolitiske udvalg torsdag den 30.
 januar kl. 15.00.
Dansk Ungdoms Fællesråd (DUF) har, siden folketinget besluttede at nedsætte et særligt ungdomspolitisk udvalg, søgt en tæt kontakt til udvalget for at sikre en dialog mellem politikere og ungdomsorganisationer.
Det har for DUF medført en forøget mulighed for at få skabt en politisk debat om de ungdomspolitiske initiativer, som DUF har ønsket at fremme - dels gennem vor deltagelse i regeringens ungdomsudvalgsarbejde - dels gennem det ungdomspolitiske handlingsprogram, som ved en tidligere lejlighed er blevet præsenteret for folketingets ungdomspolitiske udvalg.
Der har været forventninger til resultatet af folketingsudvalgets arbejde, og DUF imødeser i spænding den beretning, som udvalget nu skal afslutte sit arbejde med.
I forbindelse med afslutningen af udvalgets arbejde ønsker DUF med denne henvendelse at fremme nogle meget konkrete ønsker, som det er vort håb at udvalget vil inddrage i sine endelige overvejelser.
Med regeringens ungdomsudvalg, ungdomsårskampagnen og det særlige udvalg vedrørende ungdomspolitik blev der tilvejebragt en mulighed for at fremme mere tværgående og helhedsorienterede ungdomspolitiske initiativer.
Det har for DUF været væsentligt, at ungdomspolitikken ikke blev isoleret til et enkelt ministerium eller en sektor.
Blandt de vigtige emner kan peges på sammenhængen mellem uddannelses- og arbejdsmarkedsforhold, indsatsen mod ungdomsarbejdsløsheden, den socialt forebyggende og opsøgende indsats, unges økonomiske forhold, kultur- og fritidsaktiviteter for unge, unges medindflydelse og forsøgs- og udviklingsinitiativer på ungdomsområdet.
Samtidig finder DUF det væsentligt, at der fortsat gøres en stor indsats for at løse de store sociale og økonomiske problemer for en lang række unge.
Der er således al mulig grund til at fortsætte det ungdomspolitiske arbejde, og Dansk Ungdoms Fællesråd mener derfor, at det ungdomspolitiske udvalg i sin beretning bør pege på nødvendigheden af, at der nedsættes et særligt kontaktudvalg mellem rgeringen og Dansk Ungdoms Fællesråd, som kan behandle løbende ungdomspolitiske spørgsmål samt forestå et udviklingsarbejde vedrørende helhedsorienterede ungdomspolitiske initiativer.
Som et andet væsentligt initiativ ønsker DUF, at der som foreslået i DUFs ungdomspolitiske handlingsprogram afsættes midler til et 3-årigt udviklingsprogram, hvor der især skal lægges vægt på lokale ungdomspolitiske initiativer i offentlig såvel som i privat regie, som sigter mod at realisere en helhedsorienteret indsats over for ungdomsgruppen.
Der skal lægges vægt på fremtidsrettede initiativer inden for den socialt foebyggende virksomhed, unges forhold til ny teknologi samt foranstaltninger inden for uddannelsessystem og arbejdsmarked.
Der skal desuden lægges vægt på at yde støtte til aktiviteter, hvor unge bliver inddraget i beslutningsprocesserne og derigennem stimuleres til et samfundsengagement.
Jens Skipper Rasmussen Formand for Dansk Ungdoms Fællesråd Samråd for Ungdomsudveksling (SAFU) v/ formand Olaf Gerlach Hansen København, 21. maj 1985 Ungdomspolitisk udvalg - Folketingets sekretariat Ved SAFUs foretræde for ungdomspolitisk udvalg den 8. maj blev der af et udvalgsmedlem spurgt, om SAFU havde givet de skitserede problemområder en prioritering, hvilket vi på daværende tidspunkt måtte svare benægtende til.
Efter nærmere overvejelser har vi imidlertid udarbejdet en prioritering, som hermed fremsendes med nogle enkelte kommentarer.
Vi foreslår 2 sideordnede prioriteringer.
Den ene vedrører  

 »mindre« problemer, som relativt let gennem formelle og/ eller administrative ændringer vil kunne løses uden direkte økonomiske konsekvenser.
Den anden vedrører de noget »større« sager, som koster noget og kræver nærmere overvejelser og diskussioner.
»Administrative« problemer 1) Opholdstilladelser for udlændinge til Danmark (jfr.
»Udveksling-Uddannelse«, pkt. 2.3.1.) 2) Formelle procedureproblemer (vedrørende opholdstilladelser etc.) i forbindelse med danskeres udveksling til udlandet (jfr.
»Udveksling-Uddannelse«, pkt. 2.3.2.) 3) Skattelovgivning og ungdomsudveksling (jfr.
»Udveksling-Uddannelse«, pkt. 2.1.) 4) Formel godskrivning af udvekslingsophold (jfr.
»Udveksling-Uddannelse«, pkt. 2.2.) 5) Statens Uddannelsesstøtte i forbindelse med studie- og udvekslingsrejser.
6) »Venteliste'problem ved optagelse på EFG for unge, der har været på udveksling.
»Økonomiske« problemer 1) Information om ungdomsudveksling (jfr.  

 »Udveksling-Uddannelse«, pkt. 2.5. og bilag A) 2) Oplysningsarbejde om internationale forhold i Danmark (jfr.
»Udveksling-Uddannelse«, pkt. 3.2. og bilag B) 3) Tilskudsordninger vedrørende deltagelse i udvekslingsophold (jfr.
»Udveksling-Uddannelse«, pkt. 3.1. og bilag C) 4) Arbejdsløshedslovgivning og ungdomsudveksling (jfr.
»Udveksling-Uddannelse«, pkt. 2.4.) Endelig foreslår vi, at udvalget vurderer mulighederne for en samlet løsning for den internationale ungdomsudveksling.
Her tænkes både på udvekslingernes økonomi og på det problem, at ungdomsudvekslingen ikke har nogen klart identificerbar modpart i statsadministrationen (jfr. »Udveksling-Uddannelse«, pkt. 4).
Med venlig hilsen Samrådet for Ungdomsudveksling Olaf Gerlach Hansen Bilag A Vedrørende: Information om ungdomsudveksling Baggrund:
Informationsarbejdet om ungdomsudveksling er i det forløbne år blevet styrket igennem oprettelsen af »Informationscenter for studie- og udvekslingsrejser m.v. for unge« (ICU). Dette centers arbejdsområde og økonomi kan dog kun dårligt opfylde det behov, som de ikke-statslige ungdomsudvekslingsorganisationer har på dette område.
Der er behov for en koordineret indsats, som over for offentligheden markedsfører de tilbud, ungdomsudvekslingsorganisationerne giver.
SAFU er allerede gået i gang med at undersøge mulighederne for at koordinere informationsarbejdet, de involverede organisationer allerede foretager.
 Indhold:
Det konkrete indhold af et fælles informationsarbejde kan bl.a. være følgende:
- En årlig fælles udvekslings-avis, der bredt orienterer om de muligheder, de forskellige organisationer kan tilbyde.
Denne avis skal komme meget bredt ud (jfr.
DIS' »Den frie rejse«).
- Fælles kampagner på skoler etc. under mottoet »Ud af skolen - ud at rejse«.
Disse arrangementer planlægges i fællesskab og giver unge en mulighed for at orientere sig om de muligheder, et udlandsophold formidlet gennem SAFUs organisationer giver.
- Oplysningscentral/ informationscenter, hvor alle oplysninger om ikke-offentlig ungdomsudveksling samles.
Denne central kunne også være udfarende og være med i planlægningen af den fælles avis og kampagner.
Et sådant arbejde vil kunne sikres, såfremt ICU udvides med en 1/2 tids-medarbejder (evt. fuldtids), hvis særlige arbejsområde bliver informationsarbejdet i forhold til de frivillige ungdomsudvekslingsorganisationer.
 Økonomi:
Vi regner med, at en udvidelse af ICU, som det er skitseret ovenfor, vil kræve økonomisk tilskud i en størrelsesorden af 2-300.000 kr., idet der dels skal sættes penge af til løn, dels til en fællesavis og andre aktiviteter.
Bilag B Vedrørende: Oplysningsarbejde i Danmark om internationale forhold Baggrund:
Deltagere på udvekslingsrejser udfører i mange tilfælde et værdifuldt oplysningsarbejde om internationale forhold efter hjemkomsten.
Initiativerne og det meget store »oplysningspotentiale«, der ligger i de unge, udnyttes dog kun i ringe omfang fuldt ud, dels p.g.a. manglende »professionel«  

 viden om formidling, internationale forhold m.v. og dels p.g.a.
mangelfuld økonomisk støtte gennem de eksisterende ordninger til de unge.
 Indhold:
SAFU har på denne baggrund taget initiativ til et forsøgsprojekt, der har til formål at udvikle oplysningsarbejdet om internationale forhold, bl.a. ved at lade de unge indgå i mere strukturerede kursusforløb vedrørende formidling, internationale forhold m.v.
Forsøgsarbejdet skal finde sted i Århus og Vejle amt og begrænser sig til i første omgang at omfatte udvekslingen med den 3. verden.
Forsøgsarbejdet vil være nødvendigt for at konkretisere de mere præcise behov og betingelser for på længere sigt at støtte oplysningsarbejdet om internationale forhold i Danmark.
Forsøgsarbejdets resultater bør indgå i det forberedende arbejde til den ny folkeoplysningslov.
 Økonomi:
Projektet søges finansieret gennem en ansøgning til den af undervisningsministeriet administrerede bevilling til udviklingsarbejde inden for folkeoplysning og voksenundervisning (jfr. folketingsbeslutningen om et 10-punktsprogram for voksenundervisning og folkeoplysning).
På kort sigt vil en anbefaling af forsøgsprojektet derfor være meget ønskværdig.
I øvrigt henvises også specielt til »Udveksling-Uddannelse«, s. 29-30.
Bilag C Vedrørende: Tilskudsordninger vedrørende deltagelse i udvekslingsophold Baggrund:
En af de største begrænsninger ved den internationale ungdomsudveksling i dag er, at den generelt er baseret på 100 pct.
egenfinansiering (jfr. »Udveksling-Uddannelse«, pkt. 1.3.).  

 Dette er et stort problem i den eksisterende ungdomsudveksling og et endnu større problem for udviklingen af nye udvekslingsprogrammer inden for utraditionelle områder.
 Indhold:
Økonomiske støtteordninger for international ungdomsudveksling kan tænkes udformet på mange forskellige måder.
Det vil under alle omstændigheder være vanskeligt at gøre op, hvor stort et beløb det vil være rimeligt at kanalisere gennem en støtte.
Det er et politisk spørgsmål.
 Økonomi:
Et udgangspunkt kunne være den eksisterende statsstøtte, der gives til højskoleophold, idet højskoleophold omkostningsmæssigt pr. uge er sammenlignelige med de fleste typer udveksling.
En statsstøtte givet i samme beløbsstørrelse og efter samme kriterier (dog med lavere nedre aldersgrænse) ville i 1985-tal have beløbet sig til:
 Helårsudveksling (48 uger):
Deltagerantallet er korrigerede tal fra statistikken i »Udveksling-Uddannelse«.
Støtten til helårsudvekslinger forudsætter en gennemsnitlig socialindkomst hos deltagernes forældre på mellem 156.522 kr. og 168.131 kr.
Støtten til de øvrige udvekslinger forudsætter en gennemsnitlig socialindkomst for deltagerne på mellem 92.724 kr. og 107.208 kr.
Det skal understreges, at ovenstående er baseret på en række højst diskutable forudsætninger, ligesom det ikke er overvejet, om bestemte typer udveksling specielt skal støttes.
Opmærksomheden skal i denne sammenhæng endvidere henledes på de diskussioner og initiativer vedrørende ungdomsudveksling, der i øjeblikket finder sted i Nordisk Råd og EF.
Arbejderbevægelsens Ungdomsbeskæftigelsesudvalg Torveporten 25, 2500 Valby Baggrundsnotat om realisering af regeringens ungdomsprogram 1984/85 ABUBU har medio marts 1985 undersøgt realiseringsgraden af de i »Ungdomsprogrammet for 1984/ 85« indeholdte uddannelsespladser.  

 I 1984 skulle totalt etableres 12.000 ekstraordinære uddannelses- og lære/praktikpladser.
ABUBU har kunnet konstatere at der er realiseret ca. 3.000 af disse pladser! Undervisningsministeren har i et svar til Søren Nørgaard-Sørensen af 1. marts 1985 givet sit bud på, hvor mange og hvilke uddannelsespladser der er realiseret.
Heri anføres realisering af 5.000 »ungdomsprogram-pladser« samt andre 5.000 lære- og praktikpladser.
Efterfølgende er opstillet (1) Ungdomsprogrammets anførte antal pladser; (2) ABUBUs opgørelse over realiserede pladser samt (3) Undervisningsministerens opgørelse over realiserede pladser.
Forudsætninger Ved vurdering af udviklingen skal Ungdomsprogrammets forudsætninger tages i betragtning.
Merkapaciteten skal således ses i forhold til den vedtagne finanslov for 1984. Og da ungdomspakken i februar 1984 blev fremlagt, var der allerede i finansloven beregnet en forøgelse på 2.000 pladser! Ungdomsprogrammets 84-udvidelse på 12.000 pladser skal således lægges oven i de 2.000. Og hertil kommer, at der i Ungdomsprogrammet endvidere forudsættes oprettet 3.000 flere lære- og praktikpladser i 1984 i.f.t. 1983 som en ordinær udvidelse.
Ungdomsprogrammets 6.000 ekstra lære- og praktikpladser skal således lægges oven i de 3.000, der er forudsat etableret ekstra ad ordinær vej.
Haarders vurdering I sit svar til Søren Nørgaard-Sørensen opregnes 10.000 ekstra uddannelses-, lære- og praktikpladser - og programmet skønnes således opfyldt.
Imidlertid holder denne sammentælling ikke.
Selv om vi tager udgangspunkt i Haarders vurdering af realiserede pladser, som ifølge ABUBUs undersøgelser er 2.000 pladser for højt vurderet (se senere), så er der ikke engang 5.000 realiserede pladser! Det skyldes først og fremmst Haarders manipulation med de ekstra lære- og praktikpladser.
 Haarders regnestykke ser i al sin enkelhed således ud:
Ser vi på de 5.000 lære- og praktikpladser, så er de mere end luftige.
For det første er der på baggrund af Arbejdsdirektoratets og Danmarks Statistiks seneste opgørelse tale om 3.500 flere pladser i 1984 set i forhold til 1983. Heraf er de 3.000 imidlertid forudsat oprettet ordinært i ungdomsprogrammet.
Det vil sige, der er 500 pladser - i modsætning til de 5.000, Haarder opfører.
Oven i dette har Haarder i sin opgørelse over uddannelsespladser allerede medregnet de oprettede lære- og praktikpladser i form af kombinationsaftaler (300-900) og HMX, som influerer på lærlingestatistikken (1.200) - tilsammen ca. 2.000 lære- og praktikpladser, som allerede er talt med eön gang! Trækkes disse fra i ungdomsprogrammet, kommer vi frem til en realiseringsgrad på 3.000 pladser - og det er endda fortsat på grundlag af Haarders egen optælling.
Haarders regnestykke ser - efter at »skolelæreren« har rettet  

 det - således ud:
- som jo skal ses i relation til Ungdomsprogrammets 12.000 pladser, hvoraf 6.000 skulle være ekstra lære- og praktikpladser! Hertil kommer så, om Haarders vurdering af realiserede pladser i forhold til Ungdomsprogrammet er realistisk.
Nu er der tale om en foreløbig opgørelse, og ABUBU har også haft vanskeligheder med at få de nødvendige oplysninger.
Men vi er mere end overbeviste om, at vor vurdering på 3.000 pladser er langt mere reel end Haarders bud på 5.000 (og det er vel at bemærke, inden lære- og praktikpladserne modregnes).
Vi kan således dokumentere, at antallet af kombiaftaler for 1984 er 119, hvilket fremgår af Arbejdsdirektoratets lære- og praktikopgørelse pr. 31. december 1984. Hvor Haarder har sine 300-900 pladser fra, er os en gåde.
HMX-pladser udviser den største afvigelse på opgørelsen.
ABUBU har baseret det anslåede antal ekstra pladser på 100 på baggrund af Arbejdsdirektoratets lære- og praktikpladsopgørelse pr. 31.
 december 1984, idet HMXere indgår under lærlingeaftaler under HK.
Den meget lille stigning, der her kan konstateres, er efter ABUBUs vurdering udtryk for max. en stigning på 100 HMXere.
For så vidt angår uddannelsesydelsen så er 100 et meget optimistisk skøn.
Pr. 30. september 1984 var således kun indgået 71 uddannelsesaftaler med uddannelsesydelse, og på dette tidspunkt var alle relevante uddannelser påbegyndt.
Dette er blot nogle få bemærkninger - yderligere oplysninger kan indhentes hos Svend-Aage Laxager, ABUBU, Torveporten 25, 2500 Valby, telefon: 01 - 16 56 00.
LANDSFORENINGEN DANSKE KLUBFOLK Store Kongensgade 79, 3. sal - 1264 København K 16. september 1985 Til regeringens/ folketingets Ungdomspolitiske Udvalg Vedlagt fremsendes 60 eksemplarer af Landsforeningens oplæg, i forbindelse med vores foretræde for udvalget onsdag den 18.
 september.
 Materialet vil blive uddybet mundtligt.
Med venlig hilsen p.f.v.
Urban Braeuner Ungdomsklubberne nu og i fremtiden »Og jo mere det enkelte individ styrkes, jo mere selvfølelse, den enkelte får, jo bedre er han eller hun til at samarbejde, og jo mere får han eller hun at give fællesskabet«.
Dette er sagt af Per Møller i en samtale med Aarhuus Stiftstidende søndag den 11. august 1985, og danner en udmærket baggrund for ungdomsklubbernes opgaver.
2 klubtyper I øjeblikket findes de under 2 lovgivningsregis, nemlig efter Kap.
II i fritidsloven og § 69 i bistandsloven.
Altså to forskellige typer, som ud fra en overfladisk betragtning tilsyneladende er ens.
Eller har de forskellige opgaver og opfylder forskellige behov i ungdommen? Alle er enige om, at fritiden vil spille en øget rolle i fremtiden, og derfor er de fritidsvaner, der grundlægges i ungdommen, afgørende for et godt voksenliv.
Forskelle i ungdommen I billedet af de unges fritid tegner der sig en stigende tendens til, at en stor gruppe har en passiv og dermed fattig fritid.
 Dokumentation herfor har det tidligere ungdomsudvalg bl.a.
leveret, hvor op imod en 40-45 pct. af de 13-19 årige står uden for nogen form for organiseret fritid - såvel kommunalt som foreningsorganiseret.
Det er ligeledes en gammelkendt sandhed, at de unge med skolesucces er de mest fritidsaktive - altså nærmest er overbebyrdede - og omvendt de andre med skolenederlag de mest fritidspassive.
På trods af mange valgmuligheder har de ikke evnen eller selvtilliden til at gå løs på verden.
De isolerer sig fra fællesskabet i grupper, der kapper næsten alle tråde til samfundslivet.
De mest afvigende er jo nok så kendte gennem massemediernes reportager.
Fritidslovens klubbers målgruppe Alle unge har behov for et samlingssted til afslapning og fornøjelse.
Et sted som er et nødvendigt supplement til de mere målrettede fritidsaktiviteter, og denne funktion varetages udmærket inden for fritidslovens regi.
Kort sagt er disse klubbers naturlige målgruppe de unge, der kan og vil selv, og behovet er en almen fritidsmæssig indsats.
Bistandslovens klubbers målgruppe For den anden gruppe af unge kan der gives nok så mange tilbud.
De modtager dem ikke, og er med deres aktiviteter kilde til megen uro med kedsommelighedshærværk og bandelignende virksomhed.
De modtager dem ikke alene af den grund, at de ikke tør udfordre skæbnen med mulighed for endnu et nederlag.
Her er behovet en egentlig social indsats.
Og den varetages bedst af sociale klubber, dels som integreret del af det øvrige sociale system, dels fordi de udgør en fleksibel institutionstype, hvor ressourcerne kun sættes ind, præcis hvor behovet måtte være i den enkelte kommune.
Og målet er gennem alsidige aktiviteter at få dem til at kunne selv, at føle deres eget værd, at give dem succes, således at de af egen kraft kan vælge, og ikke indskrænke deres valg til for snævre aktiviteter.
Nogle vil givetvis sige - hvorfor dele ungdommen op på den måde.
De bør alle være sammen.
Svaret er enkelt nok: det gør de selv!!! De svagere skydes ud, fordi de ikke har færdigheder eller adfærdmåder, der kan gøre sig gældende hos de mere velfungerende unge.
Indsatsen skal være mere dybtgående og længerevarende over for disse unge, på samme måde som man har erkendt det i de specielle 10-11 klasser.
Forskellige behov Disse to klubtyper er altså udtryk for forskellige behov, og hvilken der vælges skal være ud fra lokalsamfundets behov.
En ensidig satsning på den ene eller den anden type, vil overlade store grupper af unge til sig selv med en svag tilknytning til samfundslivet.
De 18-25 årige Konklusion:
Et særligt problem findes i gruppen af de 18-25-årige som endnu ikke er parate til at fungere i og styre deres fritidsliv uden klubben som bagmand.
Ligeledes ved vi, at ungdomstiden i almindelighed forlænges på grund af den udvidede uddannelsestid.
Mulighed for et klubliv efter det 18. år bør derfor eksistere.
Det regelsæt, som lovgiverne kan sætte for kommunernes ungdomsarbejde, skal efter vores opfattelse også indeholde flg.
 elementer.
- at kommunerne sikres selvbestemmelse vedrørende det regi, de måtte ønske at placere deres ungdomsklubber i, jfr. den økonomiske ligestilling af de to klubtyper.
Afhængig af behov i socialt (bistandsloven) eller kulturelt (fritidsloven) regi.
- At aldersgrænser for begge klubtyper udvides til at omfatte de 18-25-årige.
LDK - Landsforeningen af Danske Klubfolk er en faglig organisation for ansatte i fritids- og ungdomsklubber, såvel i fritidslovs- som bistandslovsregi.
