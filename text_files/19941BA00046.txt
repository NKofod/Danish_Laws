Nr BSF 46 Folketingsbeslutning om en forsøgsordning med behandling af kriminelle  

 stofmisbrugere som alternativ til frihedsstraf Fremsat af justitsministerien (Bjørn Westh) den 25. januar 1995 Vedtaget ved anden (sidste) behandling den 28. marts 1995 Folketinget tilslutter sig, at der ved justitsministerens og socialministerens foranstalt-ning iværksættes en forsøgsordning med behandling af kriminelle stofmisbrugere som alternativ til ubetinget frihedsstraf dels i Fyns Amtskommune og ved retterne i Fyns Amt,dels i Frederiksborg Amtskommune og vedretten i Helsingør.
 Forsøgsperioden forudsættes at strække sig over mindst tre år.
Forsøgsordningen gennemføres på grundlag af straffelovens regler om  

 betingede domme.
Forsøgsordningen vil herudover kunne omfat-te et mindre  

 antal kriminelle stofmisbrugere, der efter en konkret vurdering kan  

 overføresfra fængsel eller optages direkte uden forudgående afsoning til  

 behandling i institution imedfør af straffelovens § 49, stk. 2.  

 Forsøgsordningen gennemføres i øvrigt i overensstemmelse med den som bilag  

 optagne indstilling om forsøgsordning med behandling af kriminelle  

 stofmisbrugere som alternativ til frihedsstraf fra en arbejdsgruppe nedsat  

 som led i iværksættelsen af regeringens narkotikapolitiske redegørelse.
 Vilkår om behandling forudsætter, at den kriminelle stofmisbruger findes  

 egnet og motiveret til at gennemføre vilkåret.
 Forsøgsordningen tager navnlig sigte på stofmisbrugere, der har begået  

 berigelseskriminalitet typisk med henblik på finansiering af stofmisbruget.  

 Det forudsættes, at forsøgsordningen ikke bringes i anvendelse ved  

 personfarlig kriminalitet.
 Forsøgsordningen forudsættes alene at komme på tale som alternativ til en  

 ubetinget straf af flere måneders fængsel, i almindelig-hed næppe under 6  

 måneder og over 1 år.
Kriminalforsorgen fører i samarbejde med den ansvarlige  

 behandlingsmyndighed tilsyn med, at behandlingen gennemføres i  

 overensstemmelse med de trufne bestemmelser.
Der lægges vægt på, at der føres  

 kontrol med den enkelte stofmisbrugers afvikling af behandlingsforløbet, og  

 at der reageres hurtigt og mærkbart, hvis behandlingsvilkåret tilsidesættes.
 Der gennemføres løbende og systematiske undersøgelser af forsøgsordningens  

 anvendelse og forløb.
Udgifterne til forsøgsordningen afholdes af Socialministeriet.
Dog  

 afholdes udgifterne til anbringelse i medfør af straffelovens § 49, stk. 2,  

 via de gældende finansieringsregler, dvs. delt mellem amt og kommune.
Bilag Den indstilling, som er omtalt i folketingsbeslutningen, er optrykt som  

 bilag til det fremsatte forslag.
Oprindeligt fremsat forslag Folketinget tilslutter sig, at der ved justitsministerens og  

 socialministerens foranstaltning iværksættes en forsøgsordning med behandling  

 af kriminelle stofmisbrugere som alternativ til ubetinget frihedsstraf dels i  

 Fyns Amtskommune og ved retterne i Fyns amt, dels i Frederiksborg Amtskommune  

 og ved retten i Helsingør.
 Forsøgsperioden forudsættes at strække sig over mindst tre år.
Forsøgsordningen gennemføres på grundlag af straffelovens regler om  

 betingede domme.
Forsøgsordningen vil herudover kunne omfatte et mindre antal  

 kriminelle stofmisbrugere, der efter en konkret vurdering kan overføres fra  

 fængsel eller optages direkte uden forudgående afsoning til behandling i  

 institution i medfør af straffelovens § 49, stk. 2. Forsøgsordningen  

 gennemføres i øvrigt i overensstemmelse med den som bilag optagne indstilling  

 om forsøgsordning med behandling af kriminelle stofmisbrugere som alternativ  

 til frihedsstraf fra en arbejdsgruppe, nedsat som led i iværksættelsen af  

 regeringens narkotikapolitiske redegørelse.
 Vilkår om behandling forudsætter, at den kriminelle stofmisbruger findes  

 egnet og motiveret til at gennemføre vilkåret.
 Forsøgsordningen tager navnlig sigte på stofmisbrugere, der har begået  

 berigelseskriminalitet typisk med henblik på finansiering af stofmisbruget.  

 Det forudsættes, at forsøgsordningen ikke bringes i anvendelse ved  

 personfarlig kriminalitet.
 Forsøgsordningen forudsættes alene at komme på tale som alternativ til en  

 ubetinget straf af flere måneders fængsel, i almindelighed næppe under 6  

 måneder og over 1 år.
Kriminalforsorgen fører i samarbejde med den ansvarlige  

 behandlingsmyndighed tilsyn med, at behandlingen gennemføres i  

 overensstemmelse med de trufne bestemmelser.
Der lægges vægt på, at der føres  

 kontrol med den enkelte stofmisbrugers afvikling af behandlingsforløbet, og  

 at der reageres hurtigt og mærkbart, hvis behandlingsvilkåret tilsidesættes.
 Der gennemføres løbende og systematiske undersøgelser af forsøgsordningens  

 anvendelse og forløb.
Udgifterne til forsøgsordningen afholdes af Socialministeriet.
Dog  

 afholdes udgifterne til anbringelse i medfør af straffelovens § 49, stk. 2,  

 via de gældende finansieringsregler, dvs. delt mellem amt og kommune.
Bemærkninger til forslaget 1. Beslutningsforslaget indebærer, at Folketinget giver tilslutning til,  

 at der på grundlag af de gældende regler i straffeloven om betingede domme  

 gennemføres en forsøgsordning med behandling af kriminelle stofmisbrugere som  

 alternativ til ubetinget frihedsstraf dels i Fyns Amtskommune og ved retterne  

 i Fyns amt, dels i Frederiksborg Amtskommune og ved retten i Helsingør.  

 Forsøgsordningen vil herudover kunne omfatte et mindre antal kriminelle  

 stofmisbrugere, der efter en konkret vurdering kan overføres fra fængsel  

 eller optages direkte uden forudgående afsoning til behandling i institution  

 i medfør af straffelovens § 49, stk. 2.
 2. Spørgsmålet om nye reaktioner over for kriminelle stofmisbrugere har  

 tidligere været drøftet i Folketinget.
2.1. Den 1. februar 1994 fremsatte medlemmer af Fremskridtspartiet et  

 beslutningsforslag (B 58), der indebar, at regeringen senest den 1. april  

 1994 skulle fremsætte forslag til en nyordning, hvorefter kriminelle  

 stofmisbrugere tilbydes en behandlingsdom fremfor en fængselsstraf.
Under  

 Folketingets forhandling om dette beslutningsforslag den 22. februar 1994 gav  

 regeringen tilsagn om at nedsætte et bredt sammensat arbejdsudvalg med  

 henblik på udfærdigelse af et oplæg til en forsøgsordning med behandling af  

 kriminelle stofmisbrugere.
Forsøgsordningen skulle samtidig gøre det muligt  

 at indhøste de nødvendige erfaringer som grundlag for en eventuel permanent  

 nyordning på området.
Herom henvises til Folketingstidende 1993/94, sp.  

 6629-6651.
2.2. Om eventuel iværksættelse af en forsøgsordning hedder det endvidere i  

 regeringens narkotikapolitiske redegørelse af 16. marts 1994 til Folketinget  

 (R 13), at regeringen er indstillet på at gennemføre en forsøgsordning med  

 behandling af kriminelle stofmisbrugere uden for det fængselsmæssige regi som  

 led i udvidelsen af den behandlingsmæssige indsats til også at omfatte denne  

 personkreds.
Herom henvises til redegørelsen, pkt. 44, og til  

 Folketingstidende 1993/94, sp. 7750.
 3. Spørgsmålet om udformning af en forsøgsordning med behandling af  

 kriminelle stofmisbrugere har herefter været overvejet i en af regeringen den  

 28. april 1994 nedsat arbejdsgruppe med deltagelse af repræsentanter for  

 bl.a. domstolene, anklagemyndigheden, kriminalforsorgen, Amtsrådsforeningen i  

 Danmark, Kommunernes Landsforening og Sundhedsstyrelsen.
 3.1. Udarbejdelsen af et oplæg til forsøgsordning er i arbejdsgruppens  

 kommissorium bl.a. knyttet til den forudsætning, at vilkåret om behandling  

 mod misbrug af narkotika alene kan komme på tale som alternativ til ubetinget  

 frihedsstraf og da navnlig i anledning af berigelseskriminalitet.
 Om den overordnede målsætning for forsøget hedder det i kommissoriet, at  

 det tilstræbes, at »vedkommende i videst muligt omfang opnår en bedre  

 livssituation uden brug af ulovlige stoffer og uden kriminalitet«.
Det geografiske anvendelsesområde er i arbejdsgruppens indstilling som  

 udgangspunkt afgrænset til Fyns Amtskommune og retterne i Fyns amt.
Under  

 forudsætning af fornødne økonomiske ressourcer skal en lignende ordning dog  

 også overvejes gennemført i Frederiksborg Amt og ved retten i Helsingør.
 Desuden fremgår det, at forsøgsperioden forudsættes at strække sig over  

 mindst 3 år.
3.2. Resultatet af arbejdsgruppens overvejelser foreligger i form af en  

 indstilling om forsøgsordning med behandling af kriminelle stofmisbrugere som  

 alternativ til frihedsstraf.
Indstillingen er optaget som bilag til  

 beslutningsforslaget.
 3.3. Indstillingen har været sendt til høring hos Den Danske  

 Dommerforening, Foreningen af Politimestre i Danmark, Rigsadvokaten,  

 Direktoratet for Kriminalforsorgen, Advokatrådet, Amtsrådsforeningen i  

 Danmark, Kommunernes Landsforening og Sundhedsministeriet.
 3.4. Som led i intensiveringen af den behandlingsmæssige indsats på  

 stofmisbrugsområdet er der - foruden de på finansloven for 1995 afsatte beløb  

 - afsat midler via satsreguleringspuljen for 1995 bl.a. med henblik på  

 udvidelse af forsøgsordningen med behandling af kriminelle stofmisbrugere.  

 Det indebærer, at forsøgsordningen i overensstemmelse med intentionerne i  

 kommissoriet for arbejdsgruppen tillige kan iværksættes i Frederiksborg  

 Amtskommune og ved retten i Helsingør.
4. Justitsministeriet stiller på denne baggrund forslag om, at der ved  

 justitsministerens og socialministerens foranstaltning iværksættes en  

 forsøgsordning med behandling af kriminelle stofmisbrugere som alternativ til  

 ubetinget frihedsstraf dels i Fyns Amtskommune og ved retterne i Fyns amt,  

 dels i Frederiksborg Amtskommune og ved retten i Helsingør.
Om indholdet af  

 den foreslåede forsøgsordning henvises til arbejdsgruppens anbefalinger i den  

 som bilag til beslutningsforslaget optagne indstilling og til det nedenfor  

 under pkt. 5.-12. anførte.
5. Om forsøgsordningens anvendelsesområde foreslås det som nævnt i  

 indstillingen, kap. 3, at forsøgsordningen gennemføres indenfor rammerne af  

 straffelovens kap. 7 om betingede domme.
Forsøgsordningen vil desuden efter  

 omstændighederne kunne bringes i anvendelse over for et mindre antal  

 kriminelle stofmisbrugere, om hvilke der i medfør af straffelovens § 49, stk.  

 2, kan rejses spørgsmål om overførsel til behandling i institution under  

 afsoning af en allerede idømt, ubetinget fængselsstraf eller optagelse i en  

 sådan institution uden forudgående afsoning.
Det forudsættes i den  

 forbindelse, at udgifterne til sådan overførsel afholdes via de gældende  

 finansieringsregler, dvs. delt mellem amt og kommune.
5.1. Det vil være en forudsætning for behandling som vilkår for en  

 betinget dom eller beslutning om anbringelse i institution i medfør af  

 straffelovens § 49, stk. 2, at den kriminelle stofmisbruger efter en  

 individuel vurdering findes egnet og motiveret til at gennemføre vilkåret.
På  

 samme måde som ved afgørelse om samfundstjeneste vil det derimod ikke være en  

 betingelse for idømmelse af en betinget dom eller afgørelse om anbringelse i  

 institution, at den pågældende udtrykkeligt meddeler samtykke til  

 foranstaltningen.
At det i den forudgående personundersøgelse, i retten eller  

 over for kriminalforsorgen klart er oplyst, at den pågældende er indforstået  

 hermed, vil imidlertid være en afgørende praktisk forudsætning for, at en  

 betinget dom eller afgørelse om anbringelse i institution kan komme på tale.  

 Der henvises til arbejdsgruppens indstilling, kap. 3, pkt. 3.1.1.,  

 sammenholdt med kap. 7, pkt. 7.4.
5.2. I arbejdsgruppens kommissorium er det som nævnt lagt til grund, at  

 forsøgsordningen bliver et alternativ til en ubetinget frihedsstraf.
I  

 overensstemmelse med arbejdsgruppens indstilling foreslår Justitsministeriet,  

 at forsøgsordningen anvendes i tilfælde, hvor den straf, den kriminelle  

 stofmisbruger ellers måtte påregne at ifalde eller allerede er idømt, er af  

 flere måneders varighed - i almindelighed næppe under 6 måneder og over 1 år.  

 Det er herved taget i betragtning, at behandlingsvilkåret indebærer en  

 indledende døgnbehandlingsperiode af flere måneders varighed efterfulgt af  

 intensive hjælpe- og tilsynsforanstaltninger over en længere periode, jf.  

 herved pkt. 7 nedenfor.
5.3. Hvad angår den kriminalitet, som forsøgsordningen skal omfatte,  

 sigtes der i første række til berigtelseskriminalitet, f.eks. tyveri, der er  

 begået med henblik på finansiering af stofmisbruget, og hvor  

 behandlingsvilkåret derfor kan formodes at bringe det kriminelle forløb til  

 ophør.
Også anden berigelseskriminalitet og mindre alvorlig  

 narkotikakriminalitet, herunder overtrædelse af lov om euforiserende stoffer  

 på gadeplan, kan tænkes omfattet af forsøgsordningen.
Personfarlig  

 kriminalitet forudsættes derimod udelukket fra forsøgsordningens  

 anvendelsesområde.
 5.4. Målgruppen for forsøgsordningen vil herefter i praksis som  

 udgangspunkt være yngre, voksne stofmisbrugere, for hvem misbruget har en  

 sådan tyngde, at det har givet anledning til vedholdende  

 berigelseskriminalitet, som betingede domme med mere traditionelle vilkår har  

 vist sig utilstrækkelige overfor.
6. Spørgsmålet om behandling i stedet for straf vil i reglen blive rejst  

 af anklagemyndigheden, kriminalforsorgen eller forsvareren.
I praksis vil det  

 formentlig være det almindeligste, at politiet retter henvendelse til  

 kriminalforsorgen, der herefter tager initiativ til, at sagen rejses.
6.1. I overensstemmelse med arbejdsgruppens anbefalinger foreslår  

 Justitsministeriet, at der oprettes visitationsudvalg eller lignende  

 bestående af repræsentanter for behandlingsinstitutionerne, kommunerne og  

 kriminalforsorgen i de berørte forsøgsområder.
Visitationsudvalget vil  

 herefter skulle foretage en nærmere vurdering af den kriminelle  

 stofmisbrugers egnethed og motivation til at indgå i behandlingsforløbet.  

 Undersøgelsen forudsættes i givet fald at udmunde i en individuel  

 handlingsplan.
6.2. Det forudsættes, at visitationsudvalgets vurdering indgår i den  

 personundersøgelse, der udfærdiges af kriminalforsorgen i medfør af  

 retsplejelovens § 808. Den kriminelle stofmisbruger forudsættes endvidere at  

 modtage en samlet vejledning om forsøgsordningen, herunder om behandlingens  

 varighed, overordnede indhold og formål.
Der bør i den forbindelse gøres et  

 notat om, at en sådan vejledning er givet.
Personundersøgelsen indgår i de  

 akter, der forelægges retten til brug ved sagens afgørelse.
Er der derimod  

 tale om et af de relativt få tilfælde af anbringelse i medfør af  

 straffelovens § 49, stk. 2, vil visitationsudvalgets vurdering i stedet indgå  

 i grundlaget for den afgørelse, kriminalforsorgen skal træffe.
 Om det nærmere indhold af personundersøgelsen og visitationsproceduren  

 henvises til indstillingen, kap. 4.
7. Indstillingens kap. 5 rummer en nærmere beskrivelse af de  

 behandlingsforløb, der foreslås at indgå i forsøgsordningen.
Samtlige forløb  

 bygger på stoffri behandling og består af længerevarende behandlingsforløb,  

 hvori indgår såvel døgnophold som ambulant behandling.
Afgiftning vil kunne  

 være indledt allerede under varetægtsfængslingen forud for domsafsigelsen.
I  

 øvrigt vil afgiftning skulle ske i begyndelsen af døgnbehandlingsfasen.
7.1. I Fyns amt lægges op til et eet-årigt behandlingsforløb bestående af  

 tre faser: tre måneders døgnfase, fem måneders dagfase og fire måneders  

 ambulant fase.
I Frederiksborg amt foreslås et to-årigt behandlingsforløb  

 bestående af ligeledes tre faser: seks måneders døgnfase, seks måneders  

 dagfase og en opfølgningsfase af tolv måneders varighed.
Behandlingsforløbene  

 tilrettelægges efter følgende overordnede koncepter: »Socialpædagogiske  

 opholdssteder«, »Minnesota-modellen« og »behandling efter  

 italienske principper«.
Der henvises om disse behandlingsforløb til  

 indstillingens pkt. 5.4. - 5.7.
7.2. I Fyns amt regner man med 25 behandlingsforløb om året.
For  

 Frederiksborg amts vedkommende anslås antallet til 10-12 behandlingsforløb om  

 året.
Om det nærmere indhold af de enkelte behandlingsforløb i de to amter  

 henvises i øvrigt til indstillingen, kap. 5, pkt. 5.3.- 5.7.
 8. At forsøgsordningen som udgangspunkt forudsættes gennemført inden for  

 rammerne af straffelovens regler om betingede domme indebærer, at domstolene  

 vil have valget mellem de to former for betinget dom, der fremgår af  

 straffelovens § 56, stk. 1 og 2: en betinget dom, i hvilken størrelsen af en  

 forskyldt straf ikke er fastsat (stk. 1), og en betinget dom, hvor den  

 forskyldte straf er udmålt (stk. 2).
8.1. Om den ene eller den anden domsform skal foretrækkes i tilfælde,  

 omfattet af forsøgsordningen, afhænger af en konkret vurdering.
Det er som  

 også anført af arbejdsgruppen næppe muligt at angive nærmere retningslinier  

 for valget mellem de to domsformer.
Vejledende må bl.a. være, om fastsættelse  

 af den forskyldte straf antages at indebære, at dommen øger den dømtes  

 motivation til at indgå i behandlingsforløbet.
Om arbejdsgruppens nærmere  

 overvejelser vedrørende dette spørgsmål henvises til indstillingen, kap. 6,  

 pkt. 6.1.1.
 8.2. Anvendelsen af straffelovens regler om betingede domme indebærer  

 også, at enhver dom om behandling skal betinges af, at den dømte ikke begår  

 strafbart forhold i prøvetiden, jf. straffelovens § 56, stk. 3. Dette vilkår  

 er obligatorisk og kan således ikke fraviges i det enkelte tilfælde.
 Endvidere bør der altid som grundlag for kriminalforsorgens  

 tilsynsforpligtelse fastsættes vilkår om tilsyn ved kriminalforsorgen, jf.  

 straffelovens § 57, stk. 1, 1. pkt., og § 59, stk. 1.
En betinget dom om behandling i overensstemmelse med den udfærdigede  

 handlingsplan vil desuden skulle indeholde et vilkår om, at den dømte bliver  

 undergivet afvænningsbehandling mod misbrug af narkotika, jf. § 57, stk. 1,  

 nr. 4. Den behandling, den dømte skal undergives, forudsættes angivet ved en  

 henvisning til den handlingsplan, der er lagt for forløbet.
Desuden angives  

 længstetiden af den periode, hvor den dømte skal tage ophold i  

 behandlingsinstitution, jf. § 57, stk. 1, nr. 2. Det vil endelig være  

 nærliggende som et almindeligt vilkår at bestemme, at den dømte skal afholde  

 sig fra misbrug af alkohol, narkotika eller lignende medikamenter, jf. § 57,  

 stk. 1, nr. 3. Efter omstændighederne kan der blive tale om at indføre andre  

 vilkår, f.eks. om erstatning for tab, der er forvoldt ved lovovertrædelsen,  

 jf. § 57, stk. 1, nr. 7.
Det vil også være muligt at afsige kombinationsdom, jf. straffelovens §  

 58, hvor den betingede frihedsstraf kombineres med en ubetinget bødestraf.  

 Ved pådømmelse af flere uligeartede lovovertrædelser, f.eks. hvor  

 spirituskørsel pådømmes sammen med omfattende berigelseskriminalitet, kan  

 spørgsmålet om kombination af en kort ubetinget frihedsstraf med en betinget  

 dom på vilkår af bl.a. behandling opstå.
Sådan dom bør dog have undtagelsens  

 karakter.
8.3. Herudover rejser straffelovens regler om betingede domme spørgsmålet  

 om fastsættelse af prøvetid og tilsynstid.
Det forventes, som også forudsat i  

 arbejdsgruppens indstilling, at prøvetid og tilsynstid som udgangspunkt  

 fastsættes til en periode svarende til varigheden af det tilbudte  

 behandlingsforløb.
Skønnes det formålstjenligt, kan prøvetiden og  

 tilsynstiden fastsættes til en længere periode, dog maksimalt to år.
Om  

 arbejdsgruppens nærmere overvejelser vedrørende dette spørgsmål og om  

 udformningen i øvrigt af en betinget dom om behandling henvises til  

 indstillingen, kap. 6, pkt. 6.1.2.-6.1.5., og kap. 7, pkt. 7.1.-7.2. Om  

 udformningen af afgørelser om anbringelse i institution i medfør af  

 straffelovens § 49, stk. 2, henvises til indstillingen, kap. 6, pkt. 6.2., og  

 kap. 7, pkt. 7.3.
9. Justitsministeriet foreslår i overensstemmelse med arbejdsgruppens  

 anbefalinger, at der føres en fast tilsyns- og sanktionspraksis.
Skal  

 behandlingsvilkåret accepteres som et alternativ til visse former for  

 frihedsstraf, er det af stor betydning, at der føres kontrol med den enkelte  

 stofmisbrugers afvikling af behandlingsforløbet, og at der reageres hurtigt  

 og mærkbart, hvis behandlingsvilkåret tilsidesættes.
9.1. Som det fremgår af pkt. 8 ovenfor, forudsættes det overordnede tilsyn  

 med overholdelsen af behandlingsvilkåret at blive ført af kriminalforsorgen,  

 således som det normalt er tilfældet ved betingede domme.
Det daglige tilsyn  

 må imidlertid i det væsentlige varetages af den institution, hvor  

 behandlingen foregår.
Justitsministeriet foreslår i overensstemmelse med  

 arbejdsgruppens anbefalinger, at der fastlægges en indberetningsprocedure,  

 som sikrer, at kriminalforsorgen straks får underretning om enhver - ikke  

 helt ubetydelig - uregelmæssighed i den kriminelle stofmisbrugers afvikling  

 af behandlingsforløbet.
Om den nærmere udformning af en sådan  

 indberetningsprocedure henvises til indstillingen, kap. 8, pkt. 8.1.4.
9.2. Det er næppe muligt generelt at fastslå, i hvilke tilfælde  

 tilsidesættelse af behandlingsvilkåret må antages at være så groft, at det  

 bør medføre, at sagen forelægges for anklagemyndigheden med henblik på  

 indbringelse for retten, jf. straffelovens § 60. På tilsvarende måde er det  

 næppe muligt på forhånd at angive, hvilke former for vilkårsovertrædelse der  

 bør føre til en administrativ reaktion for domfældte, anbragt efter  

 straffelovens § 49, stk. 2. Der kan i sin yderste konsekvens ske  

 tilbagekaldelse af beslutningen om anbringelse i særlig institution, således  

 at domfældte anbringes i almindelig afsoningsinstitution med henblik på  

 udståelse af reststraffen.
Det skal herved tages i betragtning, at der er  

 tale om meget forskelligartede sager.
Har de indberettede uregelmæssigheder imidlertid en sådan karakter, at de  

 skaber tvivl om den dømtes vilje og evne til at opfylde behandlingsvilkåret i  

 overensstemmelse med den fastlagte handlingsplan, bør sagen, som det også  

 fremgår af arbejdsgruppens indstilling, straks forelægges kriminalforsorgen  

 og af kriminalforsorgen forelægges anklagemyndigheden med henblik på sagens  

 indbringelse for retten.
I de enkelte tilfælde, hvor behandlingsforløbet er  

 iværksat i forbindelse med en anbringelse i medfør af straffelovens § 49,  

 stk. 2, træffer kriminalforsorgen afgørelse om eventuel genindsættelse til  

 fortsat afsoning af reststraffen.
Der henvises herved til indstillingen, kap.  

 8, pkt. 8.1.5.
 9.3. Det er næppe heller muligt på forhånd at udstikke nærmere  

 retningslinier for afgørelsen i tilfælde, hvor der begås kriminalitet i  

 prøvetiden, eller hvor det senere konstateres, at der er begået anden  

 kriminalitet forud for en betinget dom om behandling, jf. straffelovens § 61.  

 Om et igangværende behandlingsforløb skal afbrydes gennem idømmelse af en  

 ubetinget fængselsstraf, eller om det efter omstændighederne kan forsvares at  

 opretholde behandlingsforløbet - eventuelt i kombination med en ændring af et  

 eller flere af de fastsatte vilkår - må således også afhænge af en konkret  

 vurdering i hvert enkelt tilfælde, jf. herved indstillingen, kap. 8, pkt.  

 8.2.2. og 8.3.
10. Det foreslås, at der gennemføres en effekt- og procesevaluering af  

 forsøgsordningen under inddragelse af såvel den kriminelle stofmisbruger som  

 medarbejdere i kriminalforsorgen og ved de pågældende  

 behandlingsinstitutioner og kommuner.
Evalueringen skal bl.a. bidrage til en  

 afklaring af spørgsmålet om eventuelt at permanentgøre nyordningen.
Der  

 henvises herom nærmere til indstillingens kap. 9.
11. Det er i arbejdsgruppens kommissorium forudsat, at der til  

 forsøgsordningen afsættes 5 mill. kr. i 1995 finansieret inden for  

 Socialministeriets rammer.
Dog afholdes udgifterne til anbringelse i  

 institution i medfør af straffelovens § 49, stk. 2, via de gældende  

 finansieringsregler, dvs. delt mellem amt og kommune.
Som nævnt i pkt. 3.4.  

 ovenfor, er der herudover i Socialministeriets regi via satsreguleringspuljen  

 for 1995 afsat midler til behandling af stofmisbrugere, hvilket bl.a.  

 indebærer, at forsøgsordningen også kan iværksættes i Frederiksborg Amt og  

 ved retten i Helsingør.
I forsøgsordningen kalkulerer man som nævnt under pkt. 7 i Fyns amt med 25  

 behandlingsforløb pr. år, hvilket giver en samlet årlig udgift på ca. 4,4  

 mill. kr.
I Frederiksborg amt regner man med 10-12 behandlingsforløb pr. år  

 og en samlet udgift det første år i størrelsesordenen knap 3 mill. kr.
Det  

 indebærer en samlet udgift til forsøgsordningens gennemførelse det første år,  

 efter at forsøget er iværksat, på knap 7,5 mill. kr.
Dertil må påregnes  

 enkelte etableringsudgifter.
Udgifterne til den kommunale opfølgningsindsats er af kommunerne anslået  

 til 10-20.000 kr. pr. klient.
Arbejdsgruppen foreslår i den forbindelse, at  

 størrelsen af et eventuelt kompensationsbeløb til dækning af merbelastningen  

 indgår i de videre drøftelser med de kommunale parter.
 Endelig skønnes omkostningerne til evalueringen af forsøgsordningen at  

 være af størrelsesordenen 0,8-1,2 mill. kr. over en 2-3-årig periode.
 Der henvises i herved til indstillingens kap. 10, pkt. 10.2 - 10.5.
12. På finansloven for 1995 er der på Socialministeriets område afsat 31,5  

 mill. kr. til forbedring af den sociale indsats over for stofmisbrugere  

 (»narkopuljen«). Puljen anvendes i overensstemmelse med regeringens  

 narkotikapolitiske redegørelse. 5 mill. kr. anvendes således til  

 forsøgsordningen med behandling af kriminelle stofmisbrugere uden for det  

 fængselsmæssige regi.
Ikke anvendte midler kan videreføres til det  

 efterfølgende finansår.
 Herudover er der via satsreguleringspuljen for 1995 afsat midler til  

 behandling af stofmisbrugere, hvilket bl.a. indebærer, at forsøgsordningen  

 også kan iværksættes i Frederiksborg amt og ved retten i Helsingør.
Bilag Indstilling om forsøgsordning med behandling af kriminelle stofmisbrugere  

 som alternativ til frihedsstraf 1 Indholdsfortegnelse 1. Arbejdsgruppens  

 nedsættelse og sammensætning 1.1. Arbejdsgruppens sammensætning 1.2.  

 Kommissorium for arbejdsgruppen  2. Resume af arbejdsgruppens  

 hovedsynspunkter - arbejdsgruppens anbefalinger 3.  

 Anvendelsesområde  3.1. Målgruppe/personkreds 3.1.1. Motivation og  

 egnethed 3.1.2. Kriminalitetstype 3.1.3. Straftid 3.1.4. Misbrugets omfang  

 3.1.5. Alder m.m.  4. Personundersøgelse og udredning  4.1. Visitation  

5. Behandlingens varighed, indhold m.m.  5.1. Målsætning for  

 behandlingen 5.2. Behandlingens varighed og indhold 5.3. Fælles krav for alle  

 tre modeller 5.4. Socialpædagogisk opholdsted - Fyn 5.4.1. Døgnbehandling  

 5.4.2. Dagbehandling 5.4.3. Rehabilitering/ambulant behandling 5.5.  

 Socialpædagogisk opholdsted - Frederiksborg 5.5.1. Døgnbehandling 5.5.2.  

 Ambulant behandling/dagbehandling 5.5.3. Rehabiliteringsfasen 5.6.  

 Minnesota-modellen - Frederiksborg 5.6.1. Behandlingskoncept 5.6.2.  

 Døgnbehandling 5.6.3. Halfwayhouse 5.6.4. Efterbehandling 5.6.5.  

 Familiekursus 5.7. Italienske principper - Frederiksborg 5.7.1.  

 Behandlingskoncept 5.7.2. Omsorgsfasen 5.7.3. Udviklingsfasen 5.7.4. Senior  

 5.7.5. Projektfase  6. Andre vilkår, tilsynstid og prøvetid  6.1.  

 Betinget dom 6.1.1. Udsat straffastsættelse eller straffuldbyrdelse 6.1.2.  

 Vilkår for den betingede dom 6.1.3. Prøvetid 6.1.4. Tilsynstid 6.1.5.  

 Tilsyns- og prøvetidens længde 6.2. Anbringelse i behandlingsordningen i  

 medfør af straffelovens § 49, stk. 2  7. Udformning af afgørelsen  

  7.1. Almindelige retningslinier for affattelsen af afgørelser om behandling  

 af kriminelle stofmisbrugere 7.2. Domme 7.3. Afgørelser om overførsel i  

 medfør af straffelovens § 49, stk. 2 7.4. Samtykke  8. Tilsyn og  

 sanktionspraksis  8.1. Overtrædelse af tillægsvilkår 8.1.1. Vilkår i  

 betingede domme 8.1.2. Vilkår ved prøveløsladelse m.v. 8.1.3. Vilkår ved  

 afgørelse efter § 49, stk. 2 8.1.4. Håndhævelsen af vilkår 8.1.5. Sanktioner  

 ved vilkårsovertrædelser 8.2. Kriminalitet i prøvetiden 8.2.1. Vilkår om  

 kriminalitetsfrihed 8.2.2. Retsvirkningen af vilkårsovertrædelse 8.2.2.1.  

 Vilkår i betingede domme 8.2.2.2. Vilkår ved prøveløsladelse 8.2.2.3. Vilkår  

 ved afgørelse efter § 49, stk. 2 8.3. Kriminalitet forud for betinget dom til  

 behandling  9. Evaluering af forsøgsordningen  9.1. Generelt 9.2.  

 Målgrupper for evalueringen 9.3. Metode 10. Ordningens økonomiske konsekvenser  10.1. Generelle  

 betragtninger 10.3. Kommunerne 10.4. Forsøgsordningens geografiske udbredelse  

 10.5. Udgifter til evaluering Bilag A: Kommissorium for arbejdsgruppen Bilag B: Oversigt over modellerne for behandlingsforløb 1. Arbejdsgruppens nedsættelse og sammensætning 1.1. Arbejdsgruppens sammensætning Efter aftale mellem Socialministeriet og Justitsministeriet er  

 arbejdsgruppen nedsat i henhold til Socialministeriets skrivelse af 28. april  

 1994 som led i iværksættelse af regeringens narkotikapolitiske redegørelse.
 Arbejdsgruppen havde følgende sammensætning:
 Afdelingschef Grethe Buss indstillet af Socialministeriet (formand  

 for arbejdsgruppen).
 Dommer Niels Kirk-Sørensen , Retten i Fjerritslev, indstillet af  

 Den Danske Dommerforening.
 Vicepolitimester Jakob Skov , Odense Politikreds, indstillet af  

 Politimesterforeningen.
 Politimester Flemming Dithmer , Vejle Politikreds, indstillet af  

 Politimesterforeningen (to sidste møder).
 Politiassessor Jesper Hjortenberg indstillet af Rigsadvokatembedet.
 Kontorchef Johan Reimann indstillet af Justitsministeriet.
 Kontorchef Anne Marie Heckscher indstillet af Direktoratet for  

 Kriminalforsorgen.
 Kontorchef Lilian Våben , Fyns Amt, indstillet efter aftale med  

 Amtsrådsforeningen i Danmark.
Leder cand.psyk.
Christian Rasmussen , Fyns Amts Behandlingscenter,  

 indstillet efter aftale med Amtsrådsforeningen i Danmark.
 Administrationschef Palle Hansen , Odense Kommune, indstillet af  

 Kommunernes Landsforening.
 Embedslæge Kirsten Kronborg , Embedslægeinstitutionen for Fyns amt,  

 indstillet efter aftale med Sundhedsstyrelsen.
 Centerleder Susanne Holter , Frederiksborg Amts Misbrugscenter,  

 indstillet efter aftale med Amtsrådsforeningen i Danmark.
 Socialchef Mette Plovsing , Fredensborg-Humlebæk Kommune,  

 indstillet af Kommunernes Landsforening.
 Kontorchef Poul Pedersen indstillet af Socialministeriet.
 Fuldmægtig Kirsten List Larsen indstillet af Socialministeriet  

 (sekretær for arbejdsgruppen).
 Efter første møde i arbejdsgruppen indgik suppleant vicepolitimester Jakob  

 Skov som fast medlem af arbejdsgruppen.
 Jørgen Jepsen og Anette Storgaard, Center for Rusmiddelforskning, har  

 deltaget i tre af arbejdsgruppens møder.
 Fuldmægtig Ida Apostoli, Justitsministeriet, har deltaget i  

 arbejdsgruppens sidste to møder.
 Arbejdsgruppen har holdt fire møder.
1.2. Kommissorium for arbejdsgruppen Kommissoriet for arbejdsgruppen fremstår i hele sin ordlyd på bilag A.
 I kommissoriet står blandt andet:
»Regeringen har besluttet at gennemføre en forsøgsordning med  

 behandling af kriminelle stofmisbrugere uden for det fængselsmæssige regi.  

 Forsøgsordningen, der navnlig tager sigte på stofmisbrugere, som har begået  

 berigelseskriminalitet, vil give de pågældende mulighed for - som alternativ  

 til en ubetinget frihedsstraf - at få sagen afgjort ved, at de gennemfører en  

 behandling mod misbrug af narkotika.
Den nærmere udformning af  

 forsøgsordningen vil ske i en arbejdsgruppe med blandt andet repræsentanter  

 for de berørte statslige og kommunale myndigheder.
Arbejdsgruppens oplæg vil  

 blive forelagt Folketinget straks ved begyndelsen af næste samling.
Det er  

 forudsat, at der til forsøgsordningen afsættes fem mill. kr. i 1995  

 finansieret inden for Socialministeriets rammer.
Forsøgsordningen iværksættes som udgangspunkt i Fyns Amtskommune og ved  

 retterne i Fyns amt.
Under forudsætning af fornødne økonomiske ressourcer  

 skal arbejdsgruppen også overveje tilrettelæggelsen af en tilsvarende ordning  

 i Frederiksborg Amtskommune ved retten i Helsingør.
 Den overordnede målsætning for forsøget er, at vedkommende i videst  

 muligt omfang opnår en bedre livssituation uden brug af ulovlige stoffer og  

 uden kriminalitet«.
2. Resume af arbejdsgruppens hovedsynspunkter - arbejdsgruppens  

 anbefalinger Den forsøgsordning, hvis gennemførelse og nærmere udformning  

 arbejdsgruppen er anmodet om at overveje, er efter det udarbejdede  

 kommissorium knyttet til følgende forudsætninger :
- Ordningen skal gennemføres som alternativ til ubetinget frihedsstraf,  

 hvorved de pågældende får mulighed for at få sagen afgjort ved, at de  

 gennemfører en behandling mod misbrug af narkotika.
Dette betyder, at der  

 bliver tale om betingede domme med vilkår om behandling.
- Forsøgsordningen tager navnlig sigte på stofmisbrugere, som har begået  

 berigelseskriminalitet og - Forsøgsordningen er lokalt afgrænset og iværksættes som udgangspunkt i  

 Fyns amt.
Under forudsætning af fornødne økonomiske ressourcer tilrettelægges  

 en tilsvarende ordning i Frederiksborg amt ved retten i Helsingør.
 Det forudsættes endvidere i kommissoriet, at forsøgsordningen kommer til  

 at forløbe over minimum tre år.
Den overordnede målsætning for forsøget er, at den kriminelle  

 stofmisbruger i videst muligt omfang opnår en bedre livssituation uden brug  

 af ulovlige stoffer og uden kriminalitet. (Kapitel 1) Målgruppen for forsøgsordningen er stofmisbrugere, som det - i  

 stedet for frihedsstraf - findes hensigtsmæssigt at idømme betingede domme  

 med vilkår om behandling enten med eller uden fastsættelse af den forskyldte  

 straf.
Arbejdsgruppen har dog ikke villet udelukke, at der - efter en konkret  

 vurdering - kan overføres et mindre antal stofmisbrugere efter straffelovens  

 § 49, stk. 2, fra fængsel til behandling efter forsøgsordningen.
Udgifterne  

 hertil vil i givet fald blive afholdt efter de gældende finansieringsregler;  

 det vil sige delt kommunal - amtskommunal finansiering.
Anvendelsen af vilkåret om behandling må bero på en samlet  

 vurdering, der - udover grovheden af de foreliggende lovovertrædelser - også  

 må omfatte den tiltaltes personlige forhold.
I den forbindelse må der lægges  

 vægt på tiltaltes egnethed og motivation til at gennemfø-re vilkåret.  

 Hensynet til at få afklaret tiltaltes indstilling og villighed til at indgå i  

 behandlingsforløbet må antages at være tilstrækkeligt tilgodeset ved  

 kriteriet om egnethed.
På denne baggrund - og af principielle grunde -  

 foreslås det derfor ikke fastsat som betingelse, at den pågældende samtykker  

 i vilkåret om behandling.
Med hensyn til kriminalitetens art er det tidligere nævnt, at  

 forsøgsordningen navnlig tager sigte på stofmisbrugere, som har begået  

 berigelseskriminalitet.
Her ud over foreslår arbejdsgruppen, at - blandt  

 andet - også overtrædelse af lov om handel med euforiserende stoffer på  

 gadeplan kan komme i betragtning.
Arbejdsgruppen anbefaler, at der ikke må  

 være tale om personfarlig kriminalitet.
Arbejdsgruppen finder det  

 hensigtsmæssigt at pege på en bestemt øvre og nedre grænse, hvad angår  

straftid , da længden af den ubetingede frihedsstraf, som tiltalte kan  

 forventes idømt, spiller en betydelig rolle.
Når behandlingssanktionen  

 forudsættes at indebære en indledende døgnbehandlingsperiode af flere  

 måneders varighed efterfulgt af indgribende tilsynsforanstaltninger over en  

 længere periode, bør den også kun anvendes som alternativ til en straf på  

 flere måneders fængsel; i almindelighed næppe under seks måneder.
I den  

 forbindelse må det erindres, at der formentlig oftest til være tale om  

 personer, der af hensyn til gentagelsesfare har været varetægtsfængslet under  

 sagens behandling frem til domsafsigelsen.
Arbejdsgruppen anbefaler en øvre  

 grænse på cirka et års ubetinget frihedsstraf begrundet i  

 retshåndhævelseshensyn, proportionalitetshensyn og lighedsbetragtninger.  

 (Kapitel 3) Behandling pålægges som vilkår for betinget dom, og der vil derfor normalt  

 skulle foretages personundersøgelser i sager, hvor der er spørgsmål om  

 at idømme behandling, jfr. retsplejelovens § 808.
Det forudsættes, at der oprettes visitationsudvalg eller lignende  

 bestående af repræsentanter for behandlingsinstitutionerne, kommunerne og  

 Kriminalforsorgen i de berørte forsøgsområder.
Det er visitationsudvalgets  

 opgave at foretage en vurdering af tiltaltes egnethed og motivation for at  

 indgå i de(t) skitserede behandlingsforløb.
Undersøgelsen skal munde ud i en  

 individuel handlingsplan.
 Visitationsudvalgets vurdering indgår i personundersøgelsen, som  

 Kriminalforsorgen udfærdiger i henhold til retsplejelovens § 808. Det er  

 således personundersøgelsen, der forelægges i retten og som dermed udgør  

 grundlaget for rettens stillingtagen til sagen.
I tilknytning til personundersøgelsen bør der gives den tiltalte en samlet  

 vejledning om forsøgsordningen - herunder om behandlingens varighed og  

 overordnede indhold og formål.
Personundersøgelsen bør indeholde et notat om,  

 at en sådan vejledning er givet. (Kapitel 4) Arbejdsgruppen har beskrevet behandlingsforløb i de to geografiske  

 områder - Fyns amt og Helsingør retskreds i Frederiksborg amt.
Der er tale om  

 stoffri behandling.
I de fleste tilfælde vil vedkommende inden domsafsigelse  

 være varetægtsfængslet, under hvilken afgiftning kan ske.
Ellers vil  

 afgiftningen ske i begyndelsen af døgnbehandlingsfasen.
 I Fyns amt lægges op til et års behandling bestående af tre faser: en tre  

 måneders døgnfase, en fem måneders dagfase og en fire måneders ambulant fase  

 (opfølgning). I Frederiksborg amt lægges op til to års behandling bestående  

 af tre faser: en seks måneders døgnfase, en seks måneders dagfase og en  

 opfølgningsfase af tolv måneders varighed.
 Der opereres med forskellige behandlingskoncepter så som brug af  

 socialpædagogiske opholdssteder og brug af behandling efter  

 Minnesota-modellen og efter »italienske principper«.
 Der stilles følgende fælles krav:
- Misbrugeren skal forpligte sig til det samlede valgte  

 behandlingsforløb.
Stofmisbrugerens eget netværk inddrages i hele forløbet så  

 vidt det er muligt.
 - Kommunen og amtet skal forpligte sig til det samlede  

 valgte behandlingsforløb for den enkelte stofmisbruger.
 - Døgnbehandlingsstederne skal:
 - acceptere at arbejde inden for projektets behandlingsmæssige  

 grundvilkår, herunder kravene til visitation.
- honorere krav om fagligt uddannet bistand til behandling - acceptere tilsyn fra amtet og fra Kriminalforsorgen - indgå i evaluering efter fastsatte kriterier I Fyns amt regnes med, at 25 stofmisbrugere årligt gennemfører  

 behandlingsforløbet og i Frederiksborg amt regner man med 10-12  

 behandlingsforløb pr. år. (Kapitel 5) I den betingede dom fastsættes vilkår, prøvetid og tilsynstid .  

 Arbejdsgruppen foreslår, at prøvetid og tilsynstid - som udgangspunkt -  

 fastsættes til eet eller to år svarende til det tilbudte behandlingsforløb.  

 Af dommens udformning skal følgende fremgå: om straffen er fastsat eller  

 ikke-udmålt, længstetid, prøvetid og tilsynstid, andre vilkår m.m. (Kapitel 6  

 og 7) Kriminalforsorgen fører i samarbejde med den ansvarlige  

 behandlingsmyndighed tilsyn med, at behandlingen gennemføres i  

 overensstemmelse med de trufne bestemmelser - herunder at vilkårene  

 overholdes.
Arbejdsgruppen anbefaler, at der reageres hurtigt og mærkbart på  

overtrædelser af vilkår , og at der med henblik herpå føres et meget  

 tæt tilsyn med behandlingens gennemførelse.
Det er retten, der træffer  

 bestemmelse om følgerne af, at et tillægsvilkår er overtrådt.
Arbejdsgruppen foreslår, at der fastlægges en indberetningsprocedure, der  

 sikrer, at Kriminalforsorgen straks får underretning om enhver ikke  

 ubetydelig uregelmæssighed i stofmisbrugerens afvikling af  

 behandlingsforløbet.
Arbejdsgruppen anser det ikke for muligt generelt  

 at fastslå i hvilke tilfælde en vilkårsovertrædelse er så grov, at det bør  

 medføre, at sagen forelægges for anklagemyndigheden med henblik på  

 indbringelse for retten.
Foruden de retslige sanktioner som ovenfor beskrevet har  

 behandlingssystemets muligheder for sanktionering været drøftet i  

 arbejdsgruppen.
Det er arbejdsgruppens opfattelse, at hvis stofmisbrugeren  

 tilsidesætter den vedtagne handlingsplan i en sådan grad, at  

 behandlingssystemet finder det formålsløst at fortsætte behandlingen, må det  

 være en forudsætning, at behandlingssystemet kan afbryde behandlingen.  

 (Kapitel 8) Arbejdsgruppen anbefaler, at der gennemføres en effekt- og  

 procesevaluering af forsøgsordningen, der både tager sigte på den  

 kriminelle stofmisbruger som hovedperson og de andre aktører (behandlere,  

 Kriminalforsorgen, kommunale medarbejdere m.m.). Evalueringen skal blandt  

 andet bidrage til at afklare senere spørgsmål om eventuel permanentgørelse af  

 ordningen, herunder hvilke justeringer ordningen muligvis skal gennemgå.  

 (Kapitel 9) I forsøgsordningen kalkuleres med 25 stofmisbrugere på Fyn, hvilket giver  

 en samlet årlig udgift på cirka 4,4 millioner kroner og i Frederiksborg amt  

 kalkuleres med 10-12 gennemløb pr. år.
Regnes med seks stofmisbrugere efter  

 hver model i Frederiksborg amt er udgifter-ne hertil første år knap 3  

 millioner kroner.1) I alt udgifter første år på knap 7,5 millioner kroner.  

 Dertil må påregnes enkelte etableringsudgifter.
Skal forsøgsordningen også iværksættes i Frederiksborg amt, er det dog  

 nødvendigt, at finansieringsmuligheder hertil findes, da begge forsøgsområder  

 ikke kan finansieres ved hjælp af de fem millioner kroner.
Arbejdsgruppen  

 anbefaler, at der i videst muligt omfang findes økonomisk grundlag for at  

 inddrage Frederiksborg amt i forsøgsordningen, da det er væsentligt at få så  

 bredt et erfaringsgrundlag som muligt og for at afprøve forskellige  

 behandlingsmodeller.
Finansieringen kan eventuelt ske med økonomisk tilskud  

 via puljemidler.
 Arbejdsgruppen foreslår, at størrelsen af et eventuelt kompensationsbeløb  

 til kommunerne til dækning af merbelastningen indgår i de videre drøftelser  

 med de kommunale parter.
Udover udgifterne vedrørende selve behandlingen har arbejdsgruppen har  

 søgt at vurdere omkostningerne ved evaluering af forsøget.
Omkostningerne  

 skønnes at være af størrelsesordenen 0,8 til 1,2 millioner kroner over en 2-3  

 årig periode afhængig af omfang m.m.. (Kapitel 10) 3. Anvendelsesområde I Den narkotikapolitiske Redegørelse afgivet af regeringen den 16. marts  

 1994 til Folketinget fremgik det, at regeringen lagde vægt på, at  

 intensiveringen af den behandlingsmæssige indsats også kom til at omfatte  

 kriminelle stofmisbrugere.
Regeringen ønskede således at gennemføre en  

 forsøgsordning med behandling af kriminelle stofmisbrugere uden for det  

 fængselsmæssige regi. (* 2) Problemstillingen om stofmisbrugeres afsoning i fængsel bygger på  

 antagelsen om, at strafafsoning er uden nævneværdig indflydelse på  

 tilbøjeligheden til stofmisbrug, da stofmisbrug relaterer sig til et bredt  

 spektrum af personlige, psykologiske og sociale problemer.
3.1. Målgruppe/personkreds Udgangspunktet for forsøgsordningen er, at vilkår om behandling kun  

 anvendes i tilfælde, hvor der i dag anvendes ubetinget frihedsstraf.
 Anvendelsen af vilkåret kan komme på tale, hvor stofmisbrug er en  

 væsentlig kriminogen faktor.
Anvendelsen af vilkåret må bero på en samlet vurdering, der ud over  

 grovheden af de foreliggende lovovertrædelser også må omfatte den tiltaltes  

 personlige forhold.
I den forbindelse må der lægges vægt på den tiltaltes  

 egnethed og motivation til at gennemføre vilkåret.
Hovedmålgruppen for forsøgsordningen er stofmisbrugere idømt betingede  

 domme med vilkår om behandling.
Der kan være tale om domme med eller uden  

 straffastsættelse - jfr. kapitel 6. Arbejdsgruppen har dog ikke villet  

 udelukke, at der kan overføres stofmisbrugere efter straffelovens § 49, stk.  

 2, fra fængsel til behandling efter forsøgsordningen.
Udgifterne hertil vil i  

 givet fald blive afholdt efter de gældende finansieringsregler; det vil sige  

 delt kommunal - amtskommunal finansiering.
3.1.1. Motivation og egnethed Det er en forudsætning for at anbefale behandling som vilkår for en  

 betinget dom, at tiltalte efter en individuel vurdering findes egnet til og  

 motiveret for at gennemføre vilkåret.
Der vil ved denne vurdering blive lagt  

 vægt på behandlingsinstitutionens tilkendegivelse til personundersøgelsen om  

 egnethed, ligesom personundersøgelsens redegørelse for den pågældendes  

 forhold og motivation vil blive tillagt vægt.
De fleste stofmisbrugere har et ønske om at stoppe stofmisbruget, men  

 ganske mange klarer ikke at gennemføre et behandlingsforløb.
Der skal derfor  

 foreligge en særlig bestyrket motivation, der af tilsynsmyndigheden og  

 behandlingsinstitutionen vurderes at kunne medføre stoffrihed i videst muligt  

 omfang.
Der vil i egnethedsvurderingen indgå en vurdering af, om der i eller  

 omkring tiltalte kan mobiliseres særlige ressourcer, som sammen med den  

 behandlingsmæssige indsats kan medvirke til en forbedret livssituation.
Hensynet til at få afklaret den tiltaltes indstilling og villighed til at  

 indgå i behandlingsforløbet må antages at være tilstrækkeligt tilgodeset ved  

 kriteriet om egnethed.
På denne baggrund - og af principielle grunde -  

 foreslås det derfor ikke fastsat som betingelse, at den pågældende samtykker  

 heri.
 (* 1) Eksklusiv netværksstøttende arbejde.
 (* 2) Punkt 44 i Den narkotikapolitiske Redegørelse.
3.1.2. Kriminalitetstype Det er forudsat i arbejdsgruppens kommissorium, at vilkåret anvendes som  

 reaktion overfor stofmisbrugere, som har begået berigelseskriminalitet.
Der  

 vil typisk være tale om tyveri, der sker til finansiering af stofmisbrug,  

 hvorved vilkåret (behandlingen) kan forventes at ville standse den kriminelle  

 karriere, da det antages, at der er en snæver og entydig relation mellem  

 stofmisbruget og dets finansiering: at der er tale om såkaldt  

 følgekriminalitet.
Således forventes det - jfr. den overordnede målsætning -  

 at stofmisbrugeren efter endt behandling i videst muligt omfang opnår  

 en bedre livssituation uden brug af ulovlige stoffer og uden kriminalitet.
 Udover berigelseskriminalitet vil - blandt andet - også overtrædelse af  

 lov om handel med euforiserende stoffer på gadeplan kunne komme i  

 betragtning.
 Arbejdsgruppen anbefaler, at der ikke må være tale om personfarlig  

 kriminalitet.
3.1.3. Straftid Det er ikke altid tilfældet, at stofmisbrugere vil være mere motiverede  

 for behandling end for strafafsoning.
Flertallet af stofmisbrugerne vil -  

 alene i kraft af kriminaliseringen af de euforiserende stoffer - have været i  

 konflikt med loven ved flere lejligheder og en stor del har ofte flere  

 afsoninger bag sig.
Endvidere vil der meget ofte være tale om, at  

 stofmisbrugerne har adskillige institutionsanbringelser og behandlingstilbud  

 bag sig.
På denne baggrund ses ikke sjældent forskellige grader af skepsis i  

 forhold til behandlingssystemet.
Det kan derfor formodes, at flere vil  

 foretrække et regulært fængelsesophold frem for en pædagogisk/psykologisk  

 behandlingsindsats, specielt hvis man tænker sig, at behandlingen tidsmæssigt  

 strækker sig længere end en afsoning.
 Ovenstående problematik er vigtig i forhold til relationen mellem længden  

 af straffen og den tid, behandlingsforløbet tager.
 Varigheden af den ubetingede fængselsstraf, som behandlingssanktionen skal  

 træde i stedet for, begrænses i nedadgående retning af  

 proportionalitetshensyn og i opadgående retning af retshåndhævelseshensyn.
 Arbejdsgruppen finder det hensigtsmæssigt at pege på en bestemt øvre og  

 nedre grænse . Længden af den ubetingede frihedsstraf, som tiltalte kan  

 forventes idømt, spiller en betydelig rolle, jfr. ovenstående  

 problemstilling.
Når behandlingssanktionen forudsættes at indebære en indledende  

 døgnbehandlingsperiode af flere måneders varighed efterfulgt af indgribende  

 tilsynsforanstaltninger over en længere periode, bør den også kun anvendes  

 som alternativ til en straf på flere måneders fængsel, i almindelighed næppe  

 under seks måneder.
I den forbindelse må det erindres, at der formentlig  

 oftest til være tale om personer, der af hensyn til gentagelsesfare har været  

 varetægtsfængslet under sagens behandling frem til domsafsigelsen.
 Arbejdsgruppen anbefaler en øvre grænse på cirka et års ubetinget  

 frihedsstraf begrundet i retshåndhævelseshensyn, proportionalitetshensyn og  

 lighedsbetragtninger.
3.1.4. Misbrugets omfang Af det anførte følger tillige, at stofmisbruget hos den enkelte vil have  

 en sådan tyngde, at det giver anledning til vedholdende  

 berigelseskriminalitet, som betingede domme med mere traditionelle vilkår har  

 vist sig utilstrækkelige overfor.
 3.1.5. Alder m.m.
 Til belysning af målgruppens størrelse m.m. er der i de to geografiske  

 områder lavet følgende sonderende undersøgelser:
I Odense politikreds har man sammenholdt arresthusets ugentlige oversigter  

 over varetægtsarrestanter for 1993 med politiets interne oplysninger om  

 kendte kriminelle stofmisbrugere.
Dette resulterede i personsammenfald i 142  

 tilfælde.
De 142 var alle misbrugere af hård narkotika med heroin som  

 hovedmisbrugsstof, og 115 havde fået ubetingede straffe i løbet af 1993. 60  

 af disse to gange eller flere samme år.
Af de sidstnævnte 60 var der for de  

 50 væsentligst tale om berigelseskriminalitet.
Aldersmæssigt fordelte de 60  

 fleregangsdømte sig relativt jævnt inden for aldersgrupperne 20 til 32 år.  

 Syv var ældre og 3 yngre.
Gruppen omfattede fem kvinder.
Helsingør arrest oplyser, at målgruppen fra medio 1993 til medio 1994  

 omfattede 53 personer.
Heraf var de otte kvinder.
De pågældende, der var  

 fyldt 18 år inden dom, blev idømt ubetingede straffe på mellem fire og otte  

 måneders fængsel.
 Aldersmæssigt følger det af det anførte at forsøgsordningen alene vil  

 komme til at henvende sig til yngre voksne stofmisbrugere med en betydelig  

 kriminalitets- og misbrugskarriere bag sig.
4. Personundersøgelse og udredning Initiativet til at rejse spørgsmålet om behandling i stedet for straf vil  

 typisk komme fra anklagemyndigheden, Kriminalforsorgen eller forsvareren.
Det  

 vurderes tidligt, om sagen vil kunne falde inden for forsøgets målgruppe.  

 Praktisk forudsættes det derfor, at politiet tager kontakt til  

 Kriminalforsorgen, som herefter tager initiativ til, at sagen behandles i  

 visitationsudvalget. (Om visitationsproceduren i de to geografiske områder -  

 se afsnit 4.1.). Behandlingsinstitutionens forundersøgelse og oplysninger fra  

 kommuner m.fl. indgår i visitationsudvalgets vurdering, der herefter indgår i  

 personundersøgelsen, som Kriminalforsorgen udfærdiger i henhold til  

 retsplejelovens § 808. I personundersøgelsen gives således en samlet  

 fremstilling af tiltaltes forhold til brug for rettens stillingtagen til  

 sagen.
 Personundersøgelsen skal indeholde en beskrivelse af følgende forhold:
a) sociale og familiemæssige forhold b) barndom og opvækst c) skolegang/uddannelse d) indtægts- og arbejdsmæssige forhold e) aktuelle rusmiddelproblemer f) misbrugskarriere g) behandlingskarriere h) helbredsmæssig situation i) pædagogisk/psykologisk vurdering j) tiltaltes egnethed og motivation for behandling og k) en individuel behandlingsplan (handlingsplan).
I tilknytning til personundersøgelsen bør der gives den tiltalte en samlet  

 vejledning om forsøgsordningen - herunder om behandlingens varighed og  

 overordnede indhold og formål.
Personundersøgelsen bør indeholde et notat om,  

 at en sådan vejledning er givet.
 Kriminalforsorgen møder i retten og redegør for tiltaltes forhold. (Se  

 endvidere kapitlerne 6, 7 og 8).
4.1. Visitation Det forudsættes, at der oprettes visitationsudvalg eller lignende  

 bestående af repræsentanter for behandlingsinstitutionerne, kommunerne og  

 Kriminalforsorgen i de berørte forsøgsområde.
Det er visitationsudvalgets  

 opgave at foretage en vurdering af tiltaltes egnethed og motivation for at  

 indgå i de skitserede behandlingsforløb og - for Frederiksborg amts  

 vedkommende - at vælge den bedst egnede behandlingsmodel.
 Det er en forudsætning for at anbefale behandling som alternativ til  

 afsoning, at der er enighed blandt de parter, som er involverede i  

 visitationen.
I Fyns-modellen lægges op til etablering afet visitationsudvalg med  

 repræsentation fraKriminalforsorgen, behandlingsinstitutionen,  

 Kommuneforeningen og stofmisbrugerens opholdskommune.
Visitationsudvalget  

 producerer en indstilling til brug for den videre behandling af sagen.  

 Visitationsudvalgets indstilling skal være enstemmig og bindende for alle  

 implicerede instanser repræsenteret i udvalget.
I Frederiksborg-modellerne er Det Ambulante Team3 ansvarlig for  

 visitation, som sker i samarbejde med Kriminalforsorgen og kommunen.
Efter en  

 samlet vurdering af stofmisbrugerens situation tilbydes det forløb, som  

 findes bedst egnet.
Hvis stofmisbrugeren ikke har nogen præference, har  

 visitationsudvalget en forpligtelse til at sikre ligelig fordeling mellem de  

 alternative modeller for behandlingsforløbet af hensyn til forsøgets  

 evaluering.
Der lægges i visitationen vægt på, at det er klart for  

 stofmisbrugeren, at der anbefales et samlet forløb på 24 måneder, og at amt  

 og kommune forpligter sig til at yde hele forløbet, hvis handleplanerne  

 overholdes.
 5. Behandlingens varighed, indhold m.m.
5.1. Målsætning for behandlingen Behandlingens overordnede målsætning er beskrevet i kommissoriet:  

 »Vedkommende skal i videst muligtomfang opnå en bedre livssituation  

 uden brug af ulovlige stoffer og uden kriminalitet«.
 For alle tre behandlingsmodeller gælder, at der er tale om stoffri  

 behandlingstilbud.
 I Fyns amt regnes med, at 25 stofmisbrugere årligt gennemfører  

 behandlingsforløbet og i Frederiksborg amt regner man med 10-12  

 behandlingsforløb pr. år.
------------------------------- 3) Det ambulante Team er ansvarlig for rådgivning, ambulant behandling,  

 supervision og tilsyn med døgnanbringelser.
5.2. Behandlingens varighed og indhold I betingede domme med vilkår om behandling skal længden af  

 behandlingsperioden fastsættes i dommen.
Arbejdsgruppen har beskrevet behandlingsforløb i de to geografiske områder  

 - Fyns amt og Helsingør retskreds i Frederiksborg amt.
I Fyns amt lægges op  

 til et års behandling bestående af tre faser: en tre måneders døgnfase, en  

 fem måneders dagfase og en fire måneders ambulant fase (opfølgning). I  

 Frederiksborg lægges op til to års behandling bestående af tre faser: en seks  

 måneders døgnfase, en seks måneders dagfase og en opfølgningsfase af tolv  

 måneders varighed.
 Behandlingsfasernes varighed (angivet i måneder) er skitseret  

 nedenstående:
Fyns model For alle modeller gælder det, at døgn-fasen er inklusive afgiftning af  

 1/2-1 måneds varighed.
I de fleste tilfælde vil vedkommende inden  

 domsafsigelse være varetægtsfængslet, under hvilken afgiftning kan ske, jfr.  

 afsnit 3.1.3. Ellers vil afgiftningen ske i begyndelsen af  

 døgnbehandlingsfasen.
5.3. Fælles krav for alle tre modeller Der stilles krav om følgende:
- Misbrugeren skal forpligte sig til det samlede valgte  

 behandlingsforløb.
Stofmisbrugerens eget netværk inddrages i hele forløbet så  

 vidt det er muligt.
 - Kommunen og amtet skal forpligte sig til det samlede  

 valgte behandlingsforløb for den enkelte stofmisbruger.
 - Døgnbehandlingsstederne skal:
 - acceptere at arbejde inden for projektets behandlingsmæssige  

 grundvilkår, herunder kravene til visitation.
- honorere krav om fagligt uddannet bistand til behandling - acceptere tilsyn fra amtet og fra Kriminalforsorgen - indgå i evaluering efter fastsatte kriterier De tre modeller er skematisk fremstillet på bilag B.
Bistandslovens § 138 b giver mulighed for, at amtsrådet for en  

 forsøgsperiode kan indgå aftaler med private behandlingstilbud om at modtage  

 stofmisbrugere i behandling på entreprisevilkår.
En sådan aftale træder i  

 stedet for en egentlig driftsoverenskomst mellem amtsrådet og den private  

 institution.
Både hvad angår Fyns og Frederiksborg amter kan der blive tale  

 om, at de behandlingssteder, man ønsker at benytte, skal godkendes som forsøg  

 efter bistandslovens § 138 b.
5.4. Socialpædagogisk opholdsted - Fyn 5.4.1. Døgnbehandling Stofmisbrugeren placeres på døgninstitution med henblik på afgiftning (tre  

 uger) og stoffri stabilisering gennem deltagelse i aktivitets-, arbejds- og  

 oplevelsesorienterede socialpædagogiske programmer. (Cirka ni uger).
Der påtænkes oprettet en entreprise-kontrakt med et konkret  

 døgnbehandlingssted, som forpligter sig til deltagelse i forsøgsprojektet med  

 dets grundliggende vilkår.
Samtidig sikres samarbejdslinier, koordination og  

 kontinuitet.
Afgiftningens teknik og metode vil afhænge af det konkrete  

 misbrugsmønster i henhold til behandlingsinterviewet og den lægelige  

 vurdering.
Uvarslede urinkontroller.
5.4.2. Dagbehandling Stofmisbrugeren placeres på arbejdshold i fem måneder med henblik på  

 social og arbejdsmæssig træning under kvalificeret tilsyn af faglærere.  

 Metoden vil være socialpædagogisk og gruppebaseret med et indhold af  

 selvværds- og målretningsfremmende tiltag, ligesom den bør indeholde et  

 væsentligt kulturformidlende aspekt.
 Målsætningen vil være aktivering og nyorientering i relation til arbejds-  

 og uddannelsesønsker og -muligheder.
Kommunen involveres intensivt, idet den sociale arbejdsmæssige  

 træning er grundlaget for senere aktiverings-, revaliderings og/eller  

 omsorgsindsats i rehabiliteringsfasen og efterfølgende.
Ved fasens afslutning  

 udarbejder kommunen en egentlig revalideringsplan i samarbejde med  

 behandlingsinstitutionen.
 Kommunen er tillige ansvarlig for tilvejebringelse af relevant og  

 tilstrækkelig boligsituation under denne fase.
Dagforanstaltningen indeholder tillige ambulante støttende og påvirkende  

 indsats, for eksempel ved psykolog og socialrådgiver i henhold til de  

 behandlingsbehov, som er lokaliseret under behandlingsinterviewet, og/eller  

 er blevet afdækket i det hidtidige forløb.
Uvarslede urinkontroller.
5.4.3. Rehabilitering/ambulant behandling Kommunen er ansvarlig for realisering af den lagte revalideringsplan.  

 Behandlingsinstitutionen yder relevant ambulant støtte og behandling.
Efter  

 omstændighederne i den konkrete sag overgår stofmisbrugeren til fuldt  

 kommunalt behandlingsansvar ved fasens afslutning (fire måneder). Det vil  

 sige såfremt fortsat ambulant behandling er indiceret fortsættes på systemets  

 almindelige vilkår.
Uvarslede urinkontroller.
5.5. Socialpædagogisk opholdsted - Frederiksborg 5.5.1. Døgnbehandling Målet er, at der skabes en terapeutisk kontakt, hvor ændringsprocessen kan  

 forløbe.
Døgnbehandlingen indledes med en fase, hvor det er vigtigt at  

 stofmisbrugeren får tryghed og tillid til stedet.
Herefter kan  

 stofmisbrugeren stilles overfor krav om at tage et ansvar og deltage aktivt i  

 terapiforløb og deltage fuldt ud i det daglige program.
Dagligdagen er  

 struktureret med faste gøremål, hvor stofmisbrugeren skal lære at leve  

 selvstændigt.
Stofmisbrugeren har ofte et konfliktfyldt forhold til sin familie, men  

 familien har alligevel en stor betydning.
Det er derfor vigtigt at inddrage  

 familien eller andre centrale personer.
5.5.2. Ambulant behandling/dagbehandling Målet er at fastholde den positive udvikling fra behandlingsopholdet samt  

 nyetablering eller genetablering i lokalt miljø. I denne fase videreføres det  

 terapeutiske forløb, men ikke så intensivt som i døgnregi.
Samtidig styrkes  

 familiearbejdet, og der ydes hjælp til at opbygge sociale kontakter.
Der etableres uddannelse og/eller aktiveringsforløb/arbejdsforløb.
For  

 nogle kan et sådant forløb etableres ret hurtigt.
Nogle kan i denne fase  

 starte direkte i et uddannelses- eller arbejdsforløb.
Andre skal modtage  

 eneundervisning i kortere tid, før de er i stand til at deltage i almindelig  

 undervisning.
 Urinkontrol vil være et krav under hele behandlingsforløbet både i  

 døgnregi og det ambulante regi.
5.5.3. Rehabiliteringsfasen Målet i denne fase er forberedelse til og gennemførelse af  

 udslusning/udskrivning fra behandlingssystemet.
Samtaler individuelt eller i  

 grupper fortsætter, men med fokus på tiden efter udskrivningen.  

 Skole-/uddannelsesprogram, arbejdstræning/aktivering bliver mere intens.
Kommune og familie er aktive deltagere.
Det er vigtigt, at netværket -  

 familie, venner m.m. kan hjælpe i krisesituationer.
 Regelmæssig urinkontrol er en fordel, som kan hjælpe til med at forblive  

 stoffri.
5.6. Minnesota-modellen - Frederiksborg 5.6.1. Behandlingskoncept Nedenfor beskrives et eksempel på behandling efter  

 Minnesota-modellen:
Behandlingsmiljøet beskrives som et terapeutisk samfund, der bestræber sig  

 på at producere en positiv adfærdsændring ved hjælp af intensiv  

 opgaveorienteret gruppeterapi.
Et vigtigt element i behandlingen er  

 patientens introduktion i Anonyme Narkomaner (AN), som han/hun rådes til at  

 fortsætte i efter endt behandling.
AN's menneskelige sikkerhedsnet er  

 nødvendigt for patienten i hans/hendes bestræbelser på at holde sig stoffri  

 efter endt behandling.
 Hovedingredienserne i behandlingen kan beskrives som følger:
- Total afholdenhed overfor alle stemningsændrende stoffer - Indsigt i sin sygdom narkomani - Indsigt i sig selv - Ansvarlighed for egen tilværelse - Et aktivt liv (job, uddannelse, bolig, familie, venner) 5.6.2. Døgnbehandling Seks måneders terapeutisk behandling (intensiv gruppeterapi og samtaler i  

 cirka fire timer dagligt). Desuden undervisning i at tackle tilværelsens  

 op-og nedture uden brug af narkotika.
Opbygning af en regelmæssig dagligdag  

 med sund ernæring, motion og pligter.
5.6.3. Halfwayhouse Målsætningen for ophold på Halfwayhouse er en »genopopdragelse«,  

 at lære at fungere psykisk, socialt og fysisk sammen med andre mennesker, at  

 få samlet »løse ender« op, genetablere brudte familieforhold og  

 des- uden få forbindelse med arbejdsmarkedet igen.
Påbegyndelse af uddannelse  

 er en anden mulighed.
Der er arbejdspligt.
Der er en bestyrer, der kun er ansvarlig for husets  

 funktioner.
Der afholdes morgenmøder og ugentlige møder, hvor arbejdsopgaver  

 uddelegeres af bestyreren.
Indskrevne skal følge AN-møder rundt om i Danmark  

 - 90 møder på 90 dage.
5.6.4. Efterbehandling Alle udskrevne patienter tilbydes og tilrådes at følge familiekurset 3-6  

 aftener efter udskrivning.
Der er løbende kontakt med og opfølgning af  

 »gamle« patienter.
Når patienten udskrives etableres en kontakt med  

 en rehabiliteret stofmisbruger (sponsor). Det tilrådes kraftigt, at patienten  

 efter endt behandling deltager i selvhjælpsgruppen AN.
5.6.5. Familiekursus Målsætningen er at føre familien sammen, at forbedre kommunikationen og at  

 bringe »ligene ud af skabet«.
Desuden anbefales det, at familien  

 tager aktivt del i bestræbelserne på at ændre det syge familieliv.
Herud-  

 over får man erfaring, styrke og håb fra andre, som har levet eller lever med  

 problemet.
5.7. Italienske principper - Frederiksborg 5.7.1. Behandlingskoncept Der er tale om flere behandlingskoncepter, men princippet er en stoffri,  

 faseopdelt og udviklingsorienteret behandlingsstrategi.
Udvikling af  

 produktionsmiljøer, som stofmisbrugeren kan opkvalificere sig i og med det  

 formål - i så vid udstrækning som muligt - at blive selvforsørgende.
Behandlingen bygger på tanken om hjælp til selvhjælp eller »noget for  

 noget«- princippet, hvor udviklingen foregår i faser, der indeholder  

 tilbud og krav i stigende omfang.
I et samarbejde på tværs af de eksisterende  

 samfundssektorer vil man profilere sig som en del af produktionslivet.
 Klienterne indgår i et meget intensivt, personligt udviklings-program,  

 hvor nyttig produktivitet er nøgleordet, og hvor der skabes et afklaret  

 forhold til rusmidler.
5.7.2. Omsorgsfasen I omsorgsfasen stilles der ikke store krav.
Stofmisbrugeren deltager i  

 institutionens dagligdag.
I denne periode kan stedet ikke forlades.
Fra  

 første dag kobles stofmisbrugeren sammen med en klient, der er længere fremme  

 i behandlingsforløbet.
Vedkommende er en omsorgsperson, der skal vise  

 stofmisbrugeren til rette med institutionens regler og arbejdsrytmer samt  

 hjælpe, støtte og forsøge at skabe tryghed.
I omsorgsfasen skal  

 stofmisbrugeren fortælle sin livshistorie i det gruppeterapeutiske forum.  

 Stofmisbrugeren bor på værelse sammen med 2-3 andre.
5.7.3. Udviklingsfasen Stofmisbrugeren stilles nu overfor krav om at tage ansvar, deltage aktivt  

 i stedets terapiforløb.
For at kunne forlade stedet skal stofmisbrugeren  

 ledsages af en medarbejder eller en »senior« og kun efter  

 forudgående aftale.
I denne fase får stofmisbrugeren tilbudt eneværelse.  

 Stofmisbrugeren skal skriftligt søge om optagelse til næste fase.
5.7.4. Senior Stofmisbrugeren flytter i seniorhus (mindre bolig i nærheden af  

 institutionen).
Stofmisbrugeren får arbejdslederfunktioner på institutionen.
Seniorerne  

 administrerer selv økonomi og daglig husholdning i seniorhuset.
Senioren skal nu kunne følge en arbejdsplan på institutionen.
Senioren  

 deltager fortsat i stedets terapi og arbejder sig derved ud af sin  

 »stof-solidaritetsproblematik«.
 Handleplan for videre fremtid udarbejdes i samarbejde med medarbejdere og  

 sagsbehandler.
5.7.5 Projektfase Stofmisbrugere, der vælger at fortsætte i denne fase, kan blive  

 medarbejdere eller ledere af et af de projekter, der har tilknytning til  

 institutionen.
 Stofmisbrugeren er nu udflyttet i egen bolig eventuelt i et bofællesskab  

 for her igennem at støtte hinanden.
6. Andre vilkår, tilsynstid og prøvetid Som nævnt i kapitel 3 er det forudsat, at forsøgsordningen gennemføres som  

 et alternativ til ubetinget frihedsstraf inden for rammerne af straffelovens  

 kapitel 7 om betingede domme.
Forsøgsordningen vil herudover efter  

 omstændighederne kunne omfatte et mindre antal kriminelle stofmisbrugere, om  

 hvilke der i medfør af straffelovens § 49, stk. 2, kan rejses spørgsmål om  

 overførsel til institution under afsoning af en allerede idømt, ubetinget  

 fængselsstraf.
6.1. Betinget dom 6.1.1. Udsat straffastsættelse eller straffuldbyrdelse At forsøgsordningen som hovedregel forudsættes gennemført inden for  

 rammerne af straffelovens regler om betingede domme, indebærer bl.a., at  

 domstolene vil have valget mellem de to former for betinget dom, der fremgår  

 af straffelovens § 56, stk. 1 og 2: en betinget dom, i hvilken størrelsen af  

 en forskyldt straf ikke er fastsat (stk. 1), og en betinget dom, hvor den  

 forskyldte straf er udmålt (stk. 2).
Valget mellem de to domsformer kan få en vis betydning i tilfælde, hvor  

 der er spørgsmål om retlig reaktion i anledning af overtrædelser af  

 tillægsvilkår i en betinget dom.
Er der således tale om en betinget dom med  

 fastsat straf, vil der efter reglerne i straffelovens § 60, stk. 1, nr. 3, i  

 tilfælde af vilkårsovertrædelse kun være begrænsede muligheder for at  

 reducere den straf, der skal fuldbyrdes, under hensyn til den dømtes øvrige  

 efterlevelse af vilkårene i den betingede dom.
Dette forhold var af afgørende betydning for udformningen af de nugældende  

 regler om tilsidesættelse af et vilkår om samfundstjenste.
Uden afvigelse på  

 dette punkt fra den bestående ordning i straffelovens § 60, stk. 1, nr. 3,  

 ville der således ikke være mulighed for at reducere den straf, der skal  

 fuldbyrdes, under hensyn til, at den dømte inden vilkårsovertrædelsen har  

 opfyldt en del af arbejdsforpligtelsen.
Lignende behov for at gøre fravigelse fra de gældende regler om adgang til  

 at idømme en udmålt betinget dom, jfr. straffelovens § 56, stk. 2, foreligger  

 derimod ikke i forhold til den beskrevne forsøgsordning med behandling af  

 kriminelle stofmisbrugere, hvor nydannelsen består i et særligt  

 behandlingsvilkår.
Forsøgsordningen adskiller sig på dette punkt ikke fra  

 andre tilfælde, hvor der er spørgsmål om retlig reaktion i anledning af  

 overtrædelse af behandlingsvilkår fastsat i medfør af straffelovens § 57.
Om den ene eller den anden domsform skal foretrækkes i det enkelte  

 tilfælde, afhænger af en konkret vurdering.
Til fordel for at vælge en  

 betinget dom med fastsat straf kan anføres, at en sådan domsform i  

 almindelighed vil blive opfattet som en mere alvorlig sanktion end en  

 betinget dom med udsat straffastsættelse.
Når vilkår om behandling af  

 stofmisbruget skal anvendes som alternativ til ubetinget frihedsstraf, kan  

 det forekomme mest nærliggende, at vilkåret er fastsat i en betinget dom med  

 fastsat straf.
Det kan også synes rimeligt, at den dømte gennem selve dommens  

 indhold gøres bekendt med følgerne af at undlade at indgå i eller fuldføre  

 behandlingsforløbet.
 Heroverfor kan imidlertid indvendes, at domsformen med udsat  

 straffastsættelse forekommer bedst egnet til at fremhæve det, der efter  

 forsøgsordningen tilsigtes at være dommens hovedindhold: pligten til at indgå  

 i det i handlingsplanen beskrevne behandlingsforløb.
Det er næppe muligt at angive nærmere retningslinier for valget mellem de  

 to domsformer.
Spørgsmålet må som nævnt afgøres af domstolene efter en samlet  

 vurdering i det enkelte tilfælde, hvorved det bl.a. må tages i betragtning,  

 om fastsættelse af den forskyldte straf indebærer, at dommen øger den dømtes  

 motivation til at indgå i behandlingsforløbet.
6.1.2. Vilkår for den betingede dom At forsøgsordningen gennemføres inden for rammerne af de bestående regler  

 om betingede domme indebærer tillige, at enhver dom om behandling betinges  

 af, at den dømte ikke begår strafbart forhold i prøvetiden , jfr.  

 straffelovens § 56, stk. 3. Dette vilkår er obligatorisk og kan således ikke  

 fraviges i det enkelte tilfælde.
 Endvidere vil der altid i praksis blive fastsat vilkår om tilsyn ved  

 Kriminalforsorgen , jfr. straffelovens § 57, stk. 1, 1. pkt., og § 59,  

 stk. 1.
En betinget dom om behandling i overensstemmelse med den udfærdigede  

 handlingsplan vil desuden skulle indeholde et vilkår om, at den dømte  

 underkaster sig afvænningsbehandling mod misbrug af narkotika , jfr.  

 straffelovens § 57, stk. 1, nr. 4. Den behandling, den dømte skal  

 underkastes, angives ved en henvisning til den handlingsplan, der er lagt for  

 forløbet.
Desuden angives længstetiden af den periode, hvor den dømte skal  

 tage ophold i behandlingsinstitution, jfr. § 57, stk. 1, nr. 2.
 Det vil endelig være naturligt som et almindeligt vilkår at bestemme, at  

den dømte skal afholde sig fra misbrug af alkohol, narkotika eller  

 lignende medikamenter , jfr. § 57, stk. 1, nr. 3.
 Efter omstændighederne kan der også blive tale om at indføje andre vilkår,  

 f.eks. om erstatning for tab, der er forvoldt ved lovovertrædelsen jfr.  

 straffelovens § 57, stk. 1, nr. 7. Herom og om dommens udformning henvises  

 nærmere til det i kapitel 7, afsnit 7.1. og 7.2., anførte.
6.1.3. Prøvetid I en betinget dom skal der altid af retten fastsættes en prøvetid, der i  

 almindelighed ikke kan overstige tre år, men dog under særlige omstændigheder  

 kan være indtil fem år, jfr. straffelovens § 56, stk. 3. Prøvetiden er den  

 periode, inden for hvilken der er knyttet en særlig tilbagefaldsvirkning til  

 nye lovovertrædelser efter den betingede dom, jfr. straffelovens § 61, stk.  

 2. Prøvetiden afgrænser også efter § 61, stk. 1, adgangen til at tage den  

 betingede dom op til revision som følge af, at der efter dommen iværksættes  

 retsforfølgning for lovovertrædelser begået forud for den betingede dom.
Der  

 tænkes her på tilfælde, hvor den betingede dom om behandling af den  

 kriminelle stofmisbruger er afsagt under den urigtige forudsætning, at den  

 pågældende ikke har gjort sig skyldig i anden kriminalitet end den, der har  

 dannet grundlag for den betingede dom om behandling.
Herom henvises nærmere  

 til kapitel 8.
 Straffelovens regler om prøvetid indebærer, at muligheden for, at den  

 betinget idømte straf, jfr. straffelovens § 56, stk. 1 og 2, kan komme til  

 fuldbyrdelse, bortfalder, såfremt der ikke inden prøvetidens udløb er  

 foretaget rettergangsskridt imod den betinget dømte som sigtet på ny.
6.1.4. Tilsynstid I en betinget dom med vilkår om tilsyn ved Kriminalforsorgen skal der  

 endvidere altid fastsættes en tilsynstid, der enten kan falde sammen med  

 prøvetiden eller være kortere end denne, jfr. straffelovens § 57, stk. 1, 1.  

 pkt.
Fastsættelsen af tilsynstid indebærer, at tilsynsmyndigheden inden for  

 tilsynstiden kan give den dømte de forskrifter, der er nødvendige til  

 gennemførelsen af tilsynet og de yderligere vilkår, som måtte være fastsat,  

 jfr. straffelovens § 59, stk. 1. I tilsynstiden kan der endvidere ved  

 retskendelse ske ændring eller ophævelse af tilsyn eller andre tillægsvilkår  

 efter reglerne i § 59, stk. 2 og 3.
Medens § 59 ikke forudsætter en vilkårsovertrædelse, er der som nævnt  

 ovenfor i straffelovens § 60 givet regler om retsvirkningerne af, at den  

 dømte overtræder et i medfør af § 57 fastsat vilkår.
Der kan bl.a. ske  

 ændring af vilkårene og forlængelse af prøvetiden, ligesom der - som den mest  

 indgribende reaktion - kan træffes afgørelse om, at den oprindeligt  

 forskyldte straf kommer til fuldbyrdelse.
Herom henvises nærmere til kapitel  

 8.
6.1.5. Tilsyns- og prøvetidens længde Af straffelovens regler om forholdet mellem tilsynstid og prøvetid følger  

 som nævnt, at tilsynstiden kan være kortere end prøvetiden.
Er det tilfældet,  

 ophører ved tilsynstidens udløb mulighederne for at foretage ændringer i den  

 tilstand, der var afhængig af fastsættelsen af tilsynstid.
At forlænge eller  

 genoplive et tilsyn eller ind føre et nyt tillægsvilkår efter tilsynstidens  

 udløb er således ikke muligt, uanset at prøvetiden fortsat løber.
Som det fremgår af kapitel 5, afsnit 5.2., indebærer Frederiksborg-model I  

 og II et samlet behandlingsforløb af to års varighed bestående dels af en  

 døgnfase og af en dagfase - begge af seks måneders varighed - dels af en  

 ambulant opfølgningsfase af tolv måneders varighed.
Til grund for  

 Fyn-modellen ligger derimod et behandlingsforløb af ialt 1 års varighed  

 bestående dels af en døgn- og dagfase af henholdsvis tre og fem måneders  

 varighed, dels af en ambulant opfølgningsfase af fire måneders varighed.
De  

 nævnte modeller adskiller sig således bl.a. ved varigheden af den ambulante  

 opfølgningsfase.
Det forudsættes, at prøvetid og tilsynstid under forsøgsordningen som  

 udgangspunkt fastsættes til en periode svarende til varigheden af det  

 tilbudte behandlingsforløb, dog maksimalt to år.
Bag den forudsatte  

 fravigelse fra de almindelige regler om den maksimale varighed af prøvetid og  

 tilsynstid, jfr. straffelovens § 56, stk. 3, og § 57, stk. 1, 1.pkt., ligger  

 en række proportionalitetshensyn.
Forsøgsordningen forudsættes således alene  

 bragt i anvendelse som alternativ til ubetinget frihedsstraf af maksimalt et  

 års varighed.
For de tilfælde, hvor Frederiksborg-model I eller II måtte blive bragt i  

 anvendelse, indebærer det anførte, at prøvetid og tilsynstid altid vil skulle  

 fastsættes til to år svarende til varigheden af det samlede  

 behandlingsforløb.
Bringes derimod Fyn-modellen på tale, vil prøvetid og  

 tilsynstid som udgangspunkt skulle fastsættes til et år, men der kan efter  

 omstændighederne opstå spørgsmål om fastsættelse af en prøvetid og  

 tilsynstid, der varer ud over det afviklede behandlingsforløb.
For at fastholde udgangspunktet om sammenfald af prøvetid, tilsynstid og  

 behandlingsforløb taler, at det i tilfælde, hvor et behandlingsforløb sættes  

 i stedet for ubetinget frihedsstraf, synes nærliggende at betragte  

 gennemførelsen af dette forløb som det afgørende indhold i dommen om den  

 begåede kriminalitet.
Afvikles behandlingsforløbet tilfredsstillende, har  

 dommen opfyldt sit formål, og det kan anføres, at der til dommen næppe føjes  

 nogen yderligere nytteværdi ved, at der efter afslutningen af  

 behandlingsforløbet løber en yderligere periode, hvor den dømte fortsat er  

 undergivet forpligtelser i henhold til dommen og risikerer at få en ubetinget  

 fængselsstraf for den oprindelige kriminalitet.
På den anden side kan der forekomme tilfælde, hvor de konkrete  

 omstændigheder taler for at gøre prøvetiden og tilsynstiden længere end  

 varigheden af det tilbudte behandlingsforløb.
Man kan således ikke på forhånd  

 gå ud fra, at prøvetid og tilsyn i alle tilfælde er formålsløs efter  

 fuldbyrdelsen af det kortere, et-årige behandlingsforløb.
En stofmisbrugers  

 tilfredsstillende gennemførelse af dette behandlingsforløb er med andre ord  

 ikke i sig selv altid nogen garanti for, at der ikke består en recidivrisiko  

 og dermed et behov for fortsat prøvetid og tilsynstid.
Over for disse synspunkter kan indvendes, at kravet om at fuldføre det  

 beskrevne behandlingsforløb i Fyn-modellen, uanset at det i sammenligning med  

 Frederiksborgmodellerne er af kortere varighed, er et særligt byrdefuldt  

 vilkår for den dømte.
Det må imidlertid herved tages i betragtning, at det  

 pågældende vilkår også efter forsøgsordningen fortsat alene vil være en del  

 af en samlet reaktion, som også har til formål at forebygge, at den dømte  

 begår nye lovovertrædelser.
Sammenfattende forudsættes det herefter, at prøvetid og tilsynstid i de  

 heromhandlede tilfælde i almindelighed ved Fyn-modellen fastsættes til et år  

 svarende til det tilbudte behandlingsforløb.
Skønnes det formålstjenligt, kan  

 prøvetid og tilsynstid - f.eks. ved Frederiksborg-modellen - fastsættes til  

 en længere periode, dog maksimalt to år.
Da det efter forsøgsordningen er den passende udstrækning af tilsynstiden,  

 der må antages at være tyngdepunktet, og ikke ønsket om at opnå en periode af  

 fortsat strafrisiko efter tilsynstidens udløb, må det desuden i tilfælde,  

 hvor prøvetid og tilsynstid fastsættes til en længere periode end  

 behandlingsforløbet, være udgangpunktet, at prøvetid og tilsynstid fastsættes  

 til samme periode.
Herom henvises i øvrigt til kapitel 8, hvor der nærmere er  

 redegjort for straffastsættelsen i tilfælde, hvor et nyt strafbart forhold er  

 begået efter afviklingen af behandlingsforløbet, men inden udløbet af  

 prøvetiden.
 6.2. Anbringelse i behandlingsordningen i medfør af straffelovens §  

 49, stk. 2.
Som beskrevet ovenfor vil et mindre antal kriminelle stofmisbrugere, der  

 er idømt ubetinget fængselsstraf, efter en konkret vurdering kunne undergives  

 den foreslåede behandlingsordning som i led i en overførsel til institution  

 under strafafsoningen, jfr. straffelovens § 49, stk. 2.4) Behandlingssanktionen under forsøgsordningen forudsættes som tidligere  

 nævnt at indebære en indledende døgnbehandlingsperiode af indtil seks  

 måneders varighed efterfulgt af indgribende tilsynsforanstaltninger over en  

 længere periode.
Behandlingssanktionen forudsættes bl.a. på denne baggrund  

 alene bragt i anvendelse som alternativ til ubetinget frihedsstraf af en  

 varighed fra omkring seks måneder til et år.
 Frihedsstraffen forudsættes som udgangspunkt udmålt i samme dom som led i  

 en - så vidt mulig - samlet påkendelse af hele den begåede kriminalitet.  

 Personer, der står over for at skulle afsone flere ubetingede domme, som for  

 en isoleret betragtning ligger under det forudsatte strafminimum, f.eks. to  

 domme af hver tre måneders varighed, vil dog også efter omstændighederne  

 kunne inddrages under denne del af forsøgsordningen.
 Ved overførsel til behandlingsinstitution i medfør af straffelovens § 49,  

 stk. 2, kan vilkår om behandling i institution i overensstemmelse med den  

 udfærdigede handlingsplan og om tilsyn fastsættes i medfør af denne  

 bestemmelse.
Efter straffelovens § 38, stk. 1, kan der herefter som udgangspunkt ske  

 prøveløsladelse af den kriminelle stofmisbruger, når to trediedele af  

 straffetiden, dog mindst to måneder er udstået.
Når særlige omstændigheder  

 taler derfor, kan prøveløsladelse dog finde sted, når halvdelen af  

 straffetiden, dog mindst to måneder er udstået, jfr. § 38, stk. 2. Til  

 prøveløsladelsen kan knyttes vilkår om bl.a. ambulant behandling i  

 overensstemmelse med den fastsatte handlingsplan svarende til en betinget  

 dom, jfr. straffelovens § 39, stk. 2, sammenholdt med § 57. Det indebærer, at  

 en kriminel stofmisbruger, der f.eks. er idømt seks måneders ubetinget  

 fængsel, under strafafsoningen kan overføres til døgnbehandling på  

 institution i overensstemmelse med handlingsplanen i fire måneder og derefter  

 blive prøveløsladt i medfør af straffelovens § 38, stk. 1, på vilkår om  

 tilsyn m.v., der tager højde for det efterfølgende ambulante  

 behandlingsforløb.
Om indholdet af tillægsvilkårene i sådanne tilfælde  

 henvises herved til det i kapitel 6, afsnit 6.1.2. anførte.
----------------------------- 4) Bestemmelsen i straffelovens § 49, stk. 2 blev indført i 1973 efter  

 norsk forbillede.
Den tog sigte på tilfælde, hvor der på grund af domfældtes  

 alder, legemlige svaghed, sindstilstand eller andre særlige forhold er  

 åbenbare ulemper ved at lade den pågældende have ophold i et fængsel, jfr.  

 Straffelovrådets betænkning nr. 667/1972 om de strafferetlige  

 særforanstaltninger, s. 136. Formålet er med andre ord at afvikle en  

 frihedsberøvelse, som er bestemt ved dom, på en (lempelig) måde, der er  

 tilpasset domfældtes specielle, personlige forhold.
Det ligger således uden  

 for bestemmelsens formål at anvende den til en generel gennemførelse af en  

 særlig retsfølge af en strafbar handling.
Fastsættelsen af en sådan retsfølge  

 er principielt et domstolsanliggende, ligesom afgørelsen af, om vilkårene er  

 overtrådt, som udgangspunkt bør træffes af domstolene.
7. Udformning af afgørelsen om behandling af kriminelle  

 stofmisbrugere Det forudsættes, som nævnt bl.a. i kapitel 5, at der af de sociale  

 myndigheder i samarbejde med Kriminalforsorgen udarbejdes en handlingsplan  

 for den enkelte kriminelle stofmisbruger som grundlag for beslutningen om  

 iværksættelse af forløbet.
I handlingsplanen skal bl.a. varigheden af  

 institutionsanbringelsen angives.
Herudover vil der for personer, som eventuelt skal idømmes betinget dom om  

 behandling, være indhentet oplysninger om sigtedes personlige forhold i  

 medfør af retsplejelovens § 808 i et samarbejde mellem Kriminalforsorgen og  

 de sociale myndigheder.
Der henvises herved til det i kapitel 4 anførte.
7.1. Almindelige retningslinier for affattelsen af afgørelser om  

 behandling af kriminelle stofmisbrugere Såvel behovet for, at den dømte får et klart billede af det  

 behandlingsforløb, der skal følges for at undgå en ubetinget frihedsstraf  

 eller andre retsfølger, som behovet for at kunne reagere hurtigt og håndfast  

 i tilfælde af vilkårsovertrædelser, jfr. kapitel 8 herom, rejser spørgsmålet  

 om rettens og Kriminalforsorgens affattelse af afgørelser om behandling af  

 kriminelle stofmisbrugere.
 Det er af stor betydning, at afgørelsen får en så konkret karakter som  

 muligt både for at betrygge den domfældtes retssikkerhed og for at betone  

 afgørelsens forpligtende karakter over for den pågældende.
7.2. Domme Det foreslås på denne baggrund, at der ved betingede domme over for denne  

 persongruppe fastsættes enten en udmålt frihedsstraf i medfør af  

 straffelovens § 56, stk. 2, eller en ikkeudmålt straf efter § 56, stk. 1. Om  

 valget mellem de to domsformer henvises til det i kapitel 6, afsnit 6.1.1.,  

 anførte.
Straffens fuldbyrdelse udsættes i begge tilfælde på vilkår, at den  

 dømte ikke i prøvetiden begår strafbart forhold, og at den pågældende  

 underkaster sig afvænningsbehandling for misbrug af narkotika, jfr.  

 straffelovens § 56, stk. 3, og § 57, stk. 1, nr. 4.
Den behandling, den dømte skal underkastes, angives, som nævnt i kapitel  

 6, afsnit 6.1.2., med en henvisning til den handlingsplan, der er lagt for  

 forløbet.
Desuden angives i dommen den længstetid, hvor den pågældende skal  

 tage ophold i en behandlingsinstitution, jfr. straffelovens § 57, stk. 1, nr.  

 2. Det vil herudover være nærliggende at indføje vilkår om, at den pågældende  

 skal afholde sig fra misbrug af alkohol, narkotika eller lignende, jfr.  

 straffelovens § 57, stk. 1, nr. 3.
 Som grundlag for Kriminalforsorgens tilsynsforpligtelse bør der i øvrigt  

 altid fastsættes vilkår om almindeligt tilsyn ved Kriminalforsorgen.
 Dommen kan efter omstændighederne indeholde andre vilkår, f.eks. vilkår om  

 betaling af erstatning for tab, der er forvoldt ved lovovertrædelsen, jfr.  

 straffelovens § 57, stk. 1, nr. 7.
Som nævnt i kapitel 6, afsnit 6.1.3. og 6.1.4., skal der i forbindelse med  

 betingede domme fastsættes en prøvetid og, såfremt der er anordnet tilsyn,  

 tillige en tilsynstid.
Det forudsættes, at prøvetiden og tilsynstiden som  

 udgangspunkt fastsættes til en periode svarende til varigheden af det  

 tilbudte behandlingsforløb.
Skønnes det formålstjenligt, kan prøvetiden og  

 tilsynstiden fastsættes til en længere periode, dog maksimalt to år.
Herom og  

 om forholdet mellem tilsynstid og prøvetid henvises nærmere til det i kapitel  

 6, afsnit 6.1.5., anførte.
Det vil også være muligt at afsige kombinationsdom, jfr. straffelovens §  

 58, hvor den betingede frihedsstraf kombineres med en ubetinget bødestraf.  

 Ved pådømmelse af flere uligeartede lovovertrædelser, f.eks. hvor  

 spirituskørsel pådømmes sammen med omfattende berigelseskriminalitet, kan  

 spørgsmålet om kombination af en kort ubetinget frihedsstraf med den begåede  

 dom på vilkår af bl.a. behandling opstå.
Sådan dom bør dog absolut have  

 undtagelsens karakter.
 7.3. Afgørelser om overførsel i medfør af straffelovens § 49, stk.  

 2.
Ved overførsel til institution under strafafsoning i medfør af  

 straffelovens § 49, stk. 2, vil det være naturligt, at den afgørelse, der  

 træffes af Kriminalforsorgen, indeholder den samme beskrivelse af  

 behandlingsforløbet som en betinget dom, dvs. en henvisning til den  

 handlingsplan, der er lagt for forløbet med angivelse af den længstetid, hvor  

 den pågældende skal tage ophold i behandlingsinstitution.
Herom og om  

 fastsættelse af øvrige vilkår for overførslen henvises nærmere til det i  

 kapitel 6, afsnit 6.2., anførte.
7.4. Samtykke Det har været overvejet, om det bør være en betingelse for idømmelse af  

 betinget dom eller overførsel til institution i medfør af straffelovens § 49,  

 stk. 2, at den kriminelle stofmisbruger samtykker i foranstaltningen, og at  

 samtykket fremgår af afgørelsen.
Der er ikke i dansk ret i almindelighed - hverken i loven eller i praksis  

 - opstillet krav eller kriterier, der vedrører den tiltaltes holdning til de  

 i betragtning kommende sanktionsvalg.
I reglerne om betingede domme, herunder  

 også om samfundstjeneste, stilles således heller ingen krav om samtykke til  

 en eventuel betinget dom eller dennes vilkår.
Alene med hensyn til prøveløsladelse gælder efter straffelovens § 38, stk.  

 5, et krav om, at den dømte skal være indforstået med eventuelle  

 tillægsvilkår for prøveløsladelsen.
Dette indebærer imidlertid ingen  

 fravigelse fra det anførte om samtykkets betydning for sanktionsvalget.  

 Fastsættelse af vilkår for prøveløsladelse er således ikke udtryk for  

 idømmelse af en sanktion svarende til en betinget dom, men derimod en  

 administrativ foranstaltning som led i fuldbyrdelsen af den i forvejen idømte  

 sanktion.
Hvad angår selve spørgsmålet om, hvorvidt prøveløsladelse skal ske  

 eller ej, er den dømtes modstand i øvrigt ikke eneafgørende, men tages i  

 betragtning som et moment, der kan tale for at anse prøveløsladelsen som  

 utilrådelig.
Som nævnt i kapitel 4, skal der i alle tilfælde foretages en vurdering af  

 den kriminelle stofmisbrugers egnethed og motivation til at indgå i  

 forsøgsordningen.
Det vil i den forbindelse selvsagt være en afgørende  

 praktisk forudsætning for idømmelse af en betinget dom eller beslutning om  

 overførsel efter § 49, stk. 2, at det i den forudgående personundesøgelse, i  

 retten eller overfor Kriminalforsorgen klart er oplyst, at den pågældende er  

 indforstået hermed.
Hensynet til at få afklaret den berørte persons indstilling og villighed  

 til at indgå i behandlingsforløbet må antages at være tilstrækkeligt  

 tilgodeset ved kriteriet om egnethed.
På denne baggrund og af principielle  

 grunde foreslås det derfor ikke fastsat som en betingelse for betinget dom  

 til behandling eller overførsel efter § 49, stk. 2, at den pågældende  

 samtykker heri.
8. Tilsyn og sanktionspraksis 8.1. Overtrædelse af tillægsvilkår 8.1.1. Vilkår i betingede domme Om overtrædelser af tillægsvilkår i betingede domme findes der, som nævnt  

 i kapitel 6, afsnit 6.1.1., bestemmelser i straffelovens § 60, stk. 1. Til  

 sådanne overtrædelser henregnes også tilsidesættelse af de forskrifter, som  

 tilsynsmyndigheden meddeler den dømte, forudsat at de pågældende forskrifter  

 er nødvendige til gennemførelse af tilsynet og de yderligere vilkår, som  

 måtte være fastsat, jfr. straffelovens § 59, stk. 1.
Efter § 60 er det retten, der træffer bestemmelse om følgerne af, at et  

 tillægsvilkår er overtrådt.
Det forudsætter, at en sag om overtrædelsen er  

 indbragt for retten, jfr. herom straffelovens § 60, stk. 2, jfr. § 59, stk.  

 3. Der kan således tænkes tilfælde, hvor en klar vilkårsovertrædelse ikke  

 indberettes af den tilsynsførende eller ikke giver anklagemyndigheden  

 anledning til at forelægge spørgsmålet for retten.
I sådanne tilfælde kan de  

 i § 60 nævnte muligheder for retlig reaktion ikke anvendes.
Men  

 tilsynsmyndigheden kan inden for de beføjelser, der følger af straffeloven og  

 dommen, indskærpe vilkårene og eventuelt ændre sine forskrifter om, hvorledes  

 den dømte skal forholde sig for at opfylde vilkåret.
En indskærpelse fra  

 tilsynets side vil fra et praktisk synspunkt have samme indhold som den i §  

 60, stk. 1, nr. 1, nævnte advarsel i retten.
Foruden advarsel kan retten ved kendelse ændre vilkårene i en betinget dom  

 om behandling og forlænge prøvetiden indenfor den i straffelovens § 56, stk.  

 3, fastsatte længstetid.
Dette giver således mulighed for - eventuelt i  

 ændret form - at opretholde et igangværende behandlingsforløb.
Retten kan dog også - som den mest indgribende reaktion i anledning af  

 vilkårsovertrædelsen - afbryde behandlingsforløbet og ved dom fastsætte straf  

 eller anden retsfølge for den begåede lovovertrædelse eller - hvis straf er  

 fastsat i den betingede dom afsige kendelse om fuldbyrdelse af denne straf.  

 Straffelovens § 58, stk. 1, om delvist betingede domme finder herved  

 tilsvarende anvendelse.
Det indebærer, at den udmålte ubetingede frihedsstraf  

 efter omstændighederne kan gøres delvist betinget i form af en  

 kombinationsdom.
 8.1.2. Vilkår ved prøveløsladelse m.v.
Det fremgår af straffelovens § 40, stk. 2, at der gælder tilsvarende  

 regler om virkningen af, at en domfældt, der er løsladt på prøve, overtræder  

 de fastsatte vilkår.
Dog træffes afgørelsen i disse tilfælde ikke af retten,  

 men af justitsministeren.
 Derudover indeholder retsplejelovens §§ 756 og 763 hjemmel til anholdelse  

 og varetægtsfængsling i visse tilfælde af mistanke om vilkårsovertrædelse.
8.1.3. Vilkår ved afgørelse efter § 49, stk. 2 Om overtrædelse af vilkår fastsat som led i en overførsel til institution  

 i medfør af straffelovens § 49, stk. 2, gælder, at Kriminalforsorgen efter  

 omstændighederne kan træffe afgørelse om afbrydelse af behandlingsforløbet og  

 genindsættelse af den overførte person til fortsat strafafsoning.  

 Kriminalforsorgen vil dog også kunne vælge at opretholde et igangværende  

 behandlingsforløb eventuelt i forbindelse med en ændring af et eller flere  

 vilkår for overførslen.
8.1.4. Håndhævelsen af vilkår Der lægges i forsøgsordningen op til, at der føres en fast og streng  

 tilsyns- og sanktionspraksis.
Skal behandlingsvilkåret accepteres som et  

 alternativ til visse former for frihedsstraf, er det af afgørende betydning,  

 at der føres nøje kontrol med den enkelte stofmisbrugers afvikling af  

 behandlingsforløbet, og at der reageres hurtigt og mærkbart, hvis  

 behandlingsvilkåret tilsidesættes.
Som nævnt i kapitel 6, afsnit 6.1.2., forudsættes det overordnede tilsyn  

 med overholdelsen af behandlingsvilkåret at blive ført af Kriminalforsorgen,  

 således som det normalt er tilfældet ved betingede domme.
Det daglige tilsyn  

 må imidlertid i det væsentlige varetages af den institution, hvor  

 behandlingen foregår.
Det foreslås i den forbindelse, at der fastlægges en  

 indberetningsprocedure, som sikrer, at Kriminalforsorgen straks får  

 underretning om enhver ikke ubetydelig uregelmæssighed i den kriminelle  

 stofmisbrugers afvikling af behandlingsforløbet.
En sådan  

 indberetningsprocedure kan -afhængig af den valgte behandlingsmodel -  

 udformes således, at visitationsudvalget inddrages i det løbende samarbejde  

 mellem Kriminalforsorgen og behandlingsinstitutionen, jfr. kapitel 4. Nærmere  

 bestemmelser herom bør fastsættes lokalt i en aftale mellem Kriminalforsorgen  

 og hver enkelt af de institutioner, der knyttes til forsøgsordningen, således  

 at behovet for hurtig og mærkbar reaktion tilgodeses.
Det er i den  

 forbindelse af afgørende betydning, at der sikres Kriminalforsorgen en nær og  

 løbende kontakt med den pågældende behandlingsinstitution.
8.1.5. Sanktioner ved vilkårsovertrædelser Den beskrevne, meget vide indberetningspligt for behandlingsinstitutionen  

 indebærer, at Kriminalforsorgen i stor udstrækning vil blive bekendt med  

 uregelmæssigheder i afviklingen af behandlingsforløbet.
Hermed tilsigtes  

 imidlertid ikke, at enhver uregelmæssighed uden videre bør betragtes som en  

 vilkårsovertrædelse, der af Kriminalforsorgen skal forelægges  

 anklagemyndigheden med henblik på at indhente rettens afgørelse om anvendelse  

 af sanktioner efter straffelovens § 60 eller føre til administrativ reaktion  

 i medfør af straffelovens § 40, stk. 2, eller § 49, stk. 2.
Det er næppe muligt generelt at fastslå, i hvilke tilfælde en  

 vilkårsovertrædelse er så grov, at det bør medføre, at sagen forelægges for  

 anklagemyndigheden med henblik på indbringelse for retten.
På tilsvarende  

 måde er det næppe muligt på forhånd at angive, hvilke former for  

 vilkårsovertrædelse, der bør føre til en administrativ reaktion - i sin  

 yderste konsekvens i form af genindsættelse til udståelse af reststraffen - i  

 de i § 40, stk. 2, og § 49, stk. 2, omhandlede tilfælde.
Har de indberettede  

 uregelmæssigheder imidlertid en sådan karakter, at de skaber tvivl om den  

 dømtes vilje og evne til at opfylde behandlingsvilkåret i overensstemmelse  

 med den fastlagte handlingsplan, bør sagen straks forelægges for  

 Kriminalforsorgen og - i tilfælde af en betinget dom - af Kriminalforsorgen  

 forelægges for anklagemyndigheden med henblik på sagens indbringelse for  

 retten.
Foruden de retslige sanktioner som ovenfor beskrevet har  

 behandlingssystemets muligheder for sanktionering været drøftet i  

 arbejdsgruppen.
Det er arbejdsgruppens opfattelse, at hvis stofmisbrugeren  

 tilsidesætter den vedtagne handlingsplan i en sådan grad, at  

 behandlingssystemet finder det formålsløst at fortsætte behandlingen, må det  

 være en forudsætning, at behandlingssystemet kan afbryde behandlingen.
8.2. Kriminalitet i prøvetiden 8.2.1. Vilkår om kriminalitetsfrihed Såvel ved betingede domme som ved prøveløsladelse gælder det faste vilkår,  

 at den dømte ikke begår strafbart forhold i prøvetiden, jfr. straffelovens §  

 56, stk. 3, og § 39, stk. 1. For overførsel til institution under  

 strafafsoning i medfør af straffelovens § 49, stk. 2, fastsættes et  

 tilsvarende vilkår, hvis tilsidesættelse efter omstændighederne kan indebære,  

 at den dømte genindsættes til afsoning af reststraffen.
8.2.2. Retsvirkningen af vilkårsovertrædelse 8.2.2.1. Vilkår i betingede domme Straffelovens § 61, stk. 2, indeholder nærmere regler om, hvad der ligger  

 i det faste vilkår om kriminalitetsfrihed.
Det præciseres her, at  

 retsvirkningerne af ny kriminalitet afhænger af, at der inden prøvetidens  

 udløb er foretaget rettergangsskridt, hvorved den betinget dømte sigtes for  

 forholdet.
Heri ligger, at en sigtelse mod den betinget dømte skal have fundet udtryk  

 i retlige skridt, ved hvilke en domstols medvirken ved sagsbehandlingen  

 aktualiseres.
De særlige retsvirkninger af en betinget dom kan med andre ord  

 ikke indtræde, hvis den dømte inden prøvetidens udløb kun er sigtet  

 udenretligt, eller hvis sigtelse for et forhold i prøvetiden først kan rejses  

 efter prøvetiden.
Det kan derfor forekomme, at de særlige retsvirkninger ikke  

 gøres gældende over for en person, der er faldet tilbage kort tid efter den  

 betingede dom, såfremt prøvetiden udløber, inden der er mulighed for at sigte  

 den pågældende i retten.
Denne situation kan bl.a. opstå, hvor der anvendes  

 korte prøvetider, således som det i almindelighed vil være tilfældet, når  

 behandlingsforløbet er af et års varighed, jfr. kapitel 6, afsnit 6.1.5.
 Når forudsætningen om processuelle skridt i § 61, stk. 2, er opfyldt, har  

 retten under den nye straffesag flere muligheder med hensyn til fastsættelsen  

 af straf.
Som udgangspunkt skal der fastsættes en fælles ubetinget straf for det nye  

 forhold og den tidligere pådømte lovovertrædelse, jfr. § 61, stk. 2, 1. pkt.  

 Når omstændighederne taler derfor, kan retten imidlertid vælge andre  

 fremgangsmåder.
Retten kan således idømme ubetinget straf alene for det nye  

 forhold og i øvrigt lade den betingede dom stå ved magt, eventuelt med en  

 ændring af dens vilkår, jfr. § 61, stk. 2, nr. 1. Retten kan også afsige en  

 ny betinget dom for den tidligere pådømte og den nye kriminalitet under eet,  

 jfr. § 61, stk. 2, nr. 2. Det indebærer sædvanligvis, at der afsiges en helt  

 igennem betinget dom, således at ingen straf kommer til fuldbyrdelse.
Retten  

 kan dog vælge at afsige en delvis betinget dom i medfør af de særlige regler  

 herom i straffelovens § 58.
 Det er næppe muligt på forhånd at angive de nærmere retningslinier for  

 afgørelsen af disse meget forskelligartede sager.
8.2.2.2. Vilkår ved prøveløsladelse Begår den prøveløsladte nyt strafbart forhold i prøvetiden, og foretages  

 der inden dennes udløb rettergangsskridt, hvorved den pågældende sigtes for  

 forholdet, træffer retten afgørelse i overensstemmelse med reglerne i  

 straffelovens § 61, stk. 2, således at reststraffen sidestilles med en  

 betinget dom, jfr. straffelovens § 40, stk. 1. Om det nærmere indhold af  

 straffelovens § 61, stk. 2, henvises til afsnit 8.2.2.1.
Begår den prøveløsladte nyt strafbart forhold i prøvetiden, uden at der  

 rejses tiltale herfor, finder reglerne i straffelovens § 40, stk. 2,  

 tilsvarende anvendelse, jfr. straffelovens § 40, stk. 3. 1. pkt.
Det  

 indebærer, at reaktionen efter omstændighederne kan indskrænkes til tildeling  

 af en advarsel, jfr. § 40, stk. 2, nr. 1, således at et igangværende  

 behandlingsforløb kan opretholdes.
Om det nærmere indhold af § 40, stk. 2,  

 henvises til afsnit 8.1.2., jfr. 8.1.1.
8.2.2.3. Vilkår ved afgørelse efter § 49, stk. 2 Tilsidesættelse af vilkåret om kriminalitetsfrihed kan efter  

 omstændighederne indebære, at den dømte genindsættes til afsoning af  

 reststraffen samtidig med, at der iværksættes retsforfølgning i anledning af  

 den nye kriminalitet.
Afhængig af forholdene vil der imidlertid også være  

 mulighed for, at et igangværende behandlingsforløb uden for fængslet  

 opretholdes - eventuelt i kombination med en ændring af de fastsatte vilkår  

 for overførslen i medfør af § 49, stk. 2. Afgørelsen om eventuel  

 genindsættelse til fortsat afsoning træffes således af Kriminalforsorgen  

 efter en konkret vurdering af hvert enkelt tilfælde.
8.3. Kriminalitet forud for betinget dom til behandling Der vil kunne forekomme tilfælde, hvor det efter afsigelsen af en betinget  

 dom om behandling opdages, at den dømte stofmisbruger forud for dommen har  

 begået kriminalitet, som man ikke har haft kendskab til.
Med henblik på sådanne tilfælde giver straffelovens § 61, stk. 1, mulighed  

 for en fornyet bedømmelse af sagen.
Denne adgang er dog i lighed med stk.  

 2-tilfældene om kriminalitet i prøvetiden knyttet til en forudsætning om, at  

 der inden prøvetidens udløb foretages rettergangsskridt mod den dømte. § 61,  

 stk. 1, anviser herefter den fremgangsmåde, at retten fastsætter een  

 retsfølge for det nye forhold og den tidligere pådømte lovovertrædelse.
Der  

 skal således træffes et valg mellem betinget og ubetinget straf.
 Det skal ved bedømmelsen af bestemmelsens betydning for en eventuel  

 afbrydelse af et behandlingsforløb i henhold til en forud idømt betinget dom  

 tages i betragtning, at der ikke vil blive rejst en ny straffesag, hvis det  

 er klart, at det eller de nyopdagne forhold ikke eller kun i uvæsentlig grad  

 kunne påvirke straffen.
Er der på den anden side tale om alvorlig kriminalitet, vil der i  

 almindelighed blive rejst en ny straffesag, der indebærer en revision af den  

 betingede dom.
Reglerne herom må nødvendigvis stille domstolene meget frit.  

 Den nu påtalte kriminalitet kan således være så grov, at straffen for den  

 samlede kriminalitet må blive ubetinget og strafudmålingen væsentligt  

 strengere.
Det kan dog ikke på forhånd udelukkes, at retten efter en konkret  

 vurdering vil finde det forsvarligt at blive stående ved en betinget dom på  

 vilkår om behandling svarende til den tidligere betingede dom.
9. Evaluering af forsøgsordningen I arbejdsgruppens kommissorium forudsættes det, at forsøgsordningen  

 evalueres, da det er vigtigt at få indsamlet erfaringer fra forsøget.
 Evalueringen skal desuden bidrage til at afklare senere spørgsmål om  

 eventuel permanentgørelse af ordningen, herunder hvilke justeringer ordningen  

 muligvis skal gennemgå.
 Arbejdsgruppen har modtaget evalueringsoplæg fra Center for  

 Rusmiddelforskning.
9.1. Generelt Med udgangspunkt i de formulerede målsætninger for forsøgsordningen skal  

 søges belyst i hvilket omfang, de tilbudte behandlingsforløb har virkning i  

 forhold til de deltagende personers situation.
 Dette gælder såvel de mere kvalitative aspekter (»bedre  

 livssituation«) som de mere kvantitative aspekter (»uden brug af  

 ulovlige stoffer« og »uden kriminalitet«).
For at kunne vurdere sådanne kvalitative og kvantitative virkninger af  

 forsøget må der ske sammenligninger med tilsvarende grupper uden for  

 forsøget.
Det kan være personer med parallelle »karriereforløb«,  

 som idømmes ubetinget straf, får almindelig betinget dom eller som anbringes  

 efter straffelovens § 49, stk. 2.
9.2. Målgrupper for evalueringen Foruden stofmisbrugeren vil de implicerede aktører i forsøget være  

 myndighedspersoner, såsom kommunale medarbejdere, stofmisbrugsbehandlere,  

 medarbejdere i Kriminalforsorgen og politiet m.m.
Evalueringen må ske gennem hele processen med flere kontakter med de  

 implicerede, begyndende med en afdækning af forventninger og holdningerne til  

 forsøget.
Efter en vis tid - for eksempel efter seks og tolv måneder -  

 undersøges udvikling i forventninger og holdninger, ligesom forløbet med  

 konkret udvælgelse af personer til forsøget vurderes.
Ved behandlingens  

 afslutning vurderes tillige resultater, procedure og samarbejde.
Ved den  

 planlagte afslutning foretages en mere generel og sammenfattende vurdering  

 blandt myndighedspersonerne.
Med hensyn til stofmisbrugerenfølges denne tæt lige fra visitation til  

 forsøget med indledende interview om vedkommendes forudsætninger og  

 forventninger.
Under opholdet på døgninstitutionen interviewes misbrugeren  

 kort tid efter begyndelsen (cirka en måned) om egen opfattelse af  

 situationen, hvilket sammenholdes med opfattelsen 2-4 uger før ophøret af  

 opholdet.
Herefter 2-3 kontakter med stofmisbrugeren frem til to år efter  

 behandlingens ophør.
9.3. Metode Mens kontakten til stofmisbrugeren vil ske i form af interviews på  

 grundlag af interviewguides vil kontakten med andre aktører delvis finde sted  

 ved interviews og delvis ved spørgeskemaer.
Der forudsættes fuld fortrolighed  

 vedrørende udsagn, ligesom kun evaluatorerne har adgang til personsagerne.  

 Evaluering af de kvantitative aspekter (kriminalitets-/stoffrihed) sker dels  

 gennem selvrapportering dels gennem adgang til personsager.
 Konkluderende foreslår arbejdsgruppen, at følgende elementer  

 evalueres:
- Effektevaluering . Der skal opstilles nærmere kriterier herfor.  

 Der skal måles på den tre-delte målsætning for forsøget.
Det er nødvendigt at  

 disse kriterier operationaliseres i konkrete delmål.
Til brug for - blandt  

 andet - evalueringen skal der tages stilling til registrering.
 -  Procesevaluering . Samarbejdet mellem de forskellige aktører og  

 hovedpersonen, de forskellige faser i behandlingen m.m. belyses over tid ved  

 kvalitative interviews.
 - Den social-faglige indsats (behandlingen). Herunder de  

 forskellige behandlingsforløb/modeller afhængig af forsøgsordningens  

 udstrækning.
 Inden den 3-årige forsøgsperiode udløber, skal der foreligge resultater  

 fra evalueringen - blandt andet med henblik på stillingtagen til forsøgets  

 permanentgørelse.
Arbejdsgruppen anbefaler, at der nedsættes en mindre følgegruppe ,  

 hvis opgave det er at følge forsøgsordningen tæt.
Herunder om der opstår  

 problemer med forsøget undervejs.
Det foreslås, at enkelte medlemmer fra  

 arbejdsgruppen og evaluatorerne er repræsenteret i følgegruppen.
Behovet for  

 mødevirksomhed vurderes til omkring to møder årligt.
10. Ordningens økonomiske konsekvenser 10.1. Generelle betragtninger Ifølge kommissoriet forudsættes forsøgsperioden at strække sig over  

 minimum tre år.
Som det fremgår af kommissoriet er der inden for  

 Socialministeriets ramme afsat fem millioner kroner i 1995 til etablering af  

 forsøgsordningen.
Det skal i denne sammenhæng fremhæves, at såfremt personer  

 i medfør af straffelovens § 49, stk. 2, overføres til behandling efter  

 forsøgsordningen afholdes udgifterne hertil i overensstemmelse med de  

 gældende finansieringsregler; det vil sige delt kommunal - amtskommunal  

 finansiering.
10.2. Udgifter til forskellige behandlingsforløb Arbejdsgruppen har modtaget oplæg om udgifter ved etablering af  

 forsøgsordninger fra Fyns og Frederiksborg amtskommuner.
I Fynsmodellen opererer man med brug af et socialpædagogisk opholdssted og  

 prisen pr. gennemløb anslås til 174.500 kroner . (* 5) I Frederiksborg amt opererer man med to forskellige behandlingsmodeller: I  

 model I er behandlingstilbudet socialpædagogiske opholdssteder og prisen pr.  

 gennemløb anslås til 267.000 kroner .
 I model II er behandlingstilbudene efter Minnesota-konceptet og efter  

 »italienske principper« og prisen pr. gennemløb anslås til  

224.000 kroner .
I de sager, hvor der er grundlag for at inddrage stofmisbrugerens eget  

 netværk i behandlingsarbejdet, skønner Frederiksborg amt at udgiften hertil  

 beløber sig til 60.000 kroner årligt. (Beregnet på fire timer  

 ugentligt) Forskelle i pris skyldes blandt andet, at man på Fyn opererer med tre  

 måneders døgnbehandling mod seks måneder i Frederiksborg amt og at på Fyn  

 strækker varigheden af behandlingen sig til et år, mens den er to år i  

 Frederiksborg amt.
Første år i Frederiksborg amt er dyrest - fra 194.000 til  

 229.000 kroner pr. stofmisbruger.
I forsøgsordningen kalkuleres med 25 stofmisbrugere på Fyn, hvilket giver  

 en samlet årlig udgift på cirka 4,4 millioner kroner og i Frederiksborg amt  

 kalkuleres med 10-12 gennemløb pr. år.
Regnes med seks stofmisbrugere efter  

 hver model i Frederiksborg amt er udgifterne hertil første år knap 3  

 millioner kroner.6) I alt udgifter første år på knap 7,5 millioner kroner.  

 Dertil må påregnes enkelte etableringsudgifter.
10.3. Kommunerne Kommunernes indsats er af stor betydning for forsøgets forløb, da  

 kommunerne skal inddrages fra begyndelse og der skal bruges ressourcer på  

 opfølgning og kommunal sagsbehandling.
Kommunerne vurderer at forsøget  

 resulterer i øgede udgifter, som kommunerne ønsker økonomisk kompensation  

 for.
Kommunerne har anslået, at der er tale om et beløb pr. klientsag i  

 størrelsesordenen 10-20.000 kr. eventuelt fastsat som rammebeløb i  

 forsøgsområderne.
 Arbejdsgruppen foreslår, at størrelsen af et eventuelt kompensationsbeløb  

 til kommunen til dækning af merbelastningen indgår i de videre drøftelser med  

 de kommunale parter.
 Kriminalforsorgens eventuelle merudgifter i forbindelse med forsøget  

 afholdes indenfor Kriminalforsorgens eksisterende ramme.
10.4. Forsøgsordningens geografiske udbredelse I følge kommissoriet iværksættes forsøgsordningen som udgangspunkt i Fyns  

 Amtskommune og ved retterne i Fyns amt.
Videre hedder det, at arbejdsgruppen  

 også skal overveje tilrettelæggelsen af en tilsvarende ordning i  

 Frederiksborg Amtskommune og ved retten i Helsingør.
Forudsætningen for  

 iværksættelse af forsøgsordningen i Frederiksborg amt er dog, at der kan  

 tilvejebringes fornødne økonomiske ressourcer.
Arbejdsgruppen tillægger det  

 stor betydning, at ordningen også søges gennemført i Frederiksborg amt.  

 Argumentet herfor er dels at opnå en tilstrækkelig bredde i forsøget, dels at  

 Frederiksborg amt ønsker at anvende alternative behandlingsmodeller.
Dette  

 skal ses i sammenhæng med Den narkotikapolitiske Redegørelse, hvor en bredere  

 accept af utraditionelle og alternative behandlings- og omsorgstilbud  

 efterlyses. (Redegørelsens punkt 20) Samtidigt vægtede man i Den  

 narkotikapolitiske Redegørelse samarbejdet mellem amt og kommune og kommunens  

 rolle i opfølgning og omsorg over for den enkelte stofmisbruger.  

 (Redegørelsens punkt 19) Skal forsøgsordningen også iværksættes i Frederiksborg amt, er det dog  

 nødvendigt, at finansieringsmuligheder hertil findes, da begge forsøgsområder  

 ikke kan finansieres ved hjælp af de fem millioner kroner.
Arbejdsgruppen  

 anbefaler, at der i videst muligt omfang findes økonomisk grundlag for at  

 inddrage Frederiksborg amt i forsøgsordningen, eventuelt med økonomisk  

 tilskud via puljemidler.
Dette skal ses i lyset af, at støtte til  

 forsøgsordningen i Frederiksborg amt vil ligge indenfor målsætningerne i Den  

 narkotikapolitiske Redegørelse om støtte til etablering af forsøg med  

 længerevarende, helhedsorienteret behandlingstilbud, inklusive døgntilbud og  

 etablering af private, selvejende institutioner med projekter efter aftale  

 med en eller flere amtskommuner, der i øvrigt finansieres ved (amts-)kommunal  

 deltagerbetaling samt at det er væsentligt at få så bredt et  

 erfaringsgrundlag som muligt.
----------------------------- 5) Eksklusiv etableringsudgifter, der anslås til 320.000 kroner.
 6) Eksklusiv netværksstøttende arbejde.
10.5. Udgifter til evaluering Arbejdsgruppen har søgt at vurdere omkostningerne ved evaluering af  

 forsøget.
Omkostningerne skønnes at være af størrelsesordenen 0,8 til 1,2  

 millioner kroner over en 2-3 årig periode afhængig af omfang m.m..
Bilag A Kommissorium for arbejdsgruppen »Regeringen har besluttet at gennemføre en forsøgsordning med  

 behandling af kriminelle stofmisbrugere uden for det fængselsmæssige regi.  

 Forsøgsordningen, der navnlig tager sigte på stofmisbrugere, som har begået  

 berigelseskriminalitet, vil give de pågældende mulighed for - som alternativ  

 til en ubetinget frihedsstraf - at få sagen afgjort ved, at de gennemfører en  

 behandling mod misbrug af narkotika.
Den nærmere udformning af  

 forsøgsordningen vil ske i en arbejdsgruppe med blandt andet repræsentanter  

 for de berørte statslige og kommunale myndigheder.
Arbejdsgruppens oplæg vil  

 blive forelagt Folketinget straks ved begyndelsen af næste samling.
Det er  

 forudsat, at der til forsøgsordningen afsættes fem millioner kroner i 1995  

 finansieret inden for Socialministeriets rammer.
Forsøgsordningen iværksættes som udgangspunkt i Fyns Amtskommune og ved  

 retterne i Fyns amt.
Under forudsætning af fornødne økonomiske ressourcer  

 skal arbejdsgruppen også overveje tilrettelæggelsen af en tilsvarende ordning  

 i Frederiksborg Amtskommune ved retten i Helsingør.
 Den overordnede målsætning for forsøget er, at vedkommende i  

videst muligt omfang opnår en bedre livssituation uden brug af  

 ulovlige stoffer og uden kriminalitet.
 Det er arbejdsgruppens opgave at komme med indstilling vedrørende  

 følgende:
- Målgruppe Herunder kriminalitets-niveauet, misbrugets tyngde, aldersgrupper,  

 kapacitet, motivation og egnethed.
 - Indhold i og varighed af behandlingen m.m.
 Herunder udredning, visitation, forholdet mellem døgn- og ambulant  

 behandling, udslusning m.m.
 Krav til fastsættelse af indhold og deltaljeringsgrad af foranstaltningen  

 i forbindelse med domsafsigelse.
 Eventuelle krav til foranstaltninger i institutionerne.
 Opgavefordeling og samarbejde mellem amt og kommuner og mellem justits- og  

 socialsiden.
- Tilsyn og sanktionsmuligheder Tilsyn, indberetning og konsekvenser af overtrædelser af vilkårene.
- Evaluering, styregruppe og projektansvarlig Formidling og information om forsøgsordningen.
Kriterier for effektmåling (set i forhold til målsætningen), recidiv,  

 registrering.
Evaluering af de økonomiske konsekvenser.
Betinget  

 behandlingsdom set i forhold til anbringelser efter straffelovens § 49, stk.  

 2.
Forsøgsperiodens længde og finansiering Forsøgsperioden forudsættes at strække sig over minimum tre år.
 Grethe Buss, Socialministeriet er formand for arbejdsgruppen.
 Sekretariatsfunktionen varetages af Socialministeriet og  

 Justitsministeriet.
 Arbejdsgruppen skal færdiggøre sit arbejde inden den 1. september  

 1994«.
Bilag B Oversigt over modellerne for behandlingsforløb De økonomiske overslag er pr. gennemløb.
 Begyndelse på behandlingsforløb - fælles for alle tre modeller:
