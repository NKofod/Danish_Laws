Nr LSF 172 Forslag til Konkurrencelov Fremsat af erhvervsministeren (Jan Trøjborg) den 20. februar 1997 Vedtaget ved tredjebehandling den 30. maj 1997 Lov nr. 384 af 10/06/1997 Kapitel 1 Lovens formål og anvendelsesområde § 1. Loven har til formål at fremme en effektiv samfundsmæssig  

 ressourceanvendelse gennem virksom konkurrence.
 § 2. Loven omfatter enhver form for erhvervsvirksomhed.
Stk. 2. Reglerne i kapitel 2 og 3 gælder ikke, hvis en  

 konkurrencebegrænsning er en direkte eller nødvendig følge af offentlig  

 regulering.
En konkurrencebegrænsning, som er fastsat af en  

 kommunalbestyrelse, er kun en direkte eller nødvendig følge af offentlig  

 regulering, når konkurrencebegrænsningen er nødvendig for, at  

 kommunalbestyrelsen kan opfylde de opgaver, den er pålagt i henhold til  

 lovgivning.
 Stk. 3. Beslutninger truffet af bestyrelsen i et kommunalt  

 fællesskab, jf. § 60 i lov om kommunernes styrelse, sidestilles med  

 beslutninger truffet af kommunalbestyrelsen, jf. stk. 2.
 Stk. 4. Afgørelse af, hvorvidt en konkurrencebegrænsning er  

 omfattet af stk. 2, træffes af den myndighed m.v., der har fastsat  

 reguleringen eller truffet beslutningen, eller, såfremt reguleringen er  

 fastsat ved lov eller EF-forordning, af vedkommende minister.
Stk. 5. Hvis en konkurrencebegrænsning er omfattet af stk. 2, kan  

 Konkurrencerådet rette henvendelse til pågældende myndighed, påpege mulige  

 skadelige virkninger for konkurrencen samt fremkomme med forslag til fremme  

 af konkurrencen på det pågældende område.
Myndigheden skal svare på  

 henvendelsen inden 3 måneder fra modtagelsen heraf.
Stk. 6. En myndighed m.v., der regulerer eller træffer beslutning  

 om erhvervsvirksomhed, der udøves af myndigheden selv eller af en virksomhed,  

 i hvis styrende organ myndigheden er repræsenteret, skal anmelde reguleringen  

 eller beslutningen til Konkurrencestyrelsen, hvis reguleringen eller  

 beslutningen har betydning for konkurrencen.
Erhvervsministeren fastsætter  

 efter at have indhentet udtalelse fra Konkurrencerådet nærmere regler om  

 anmeldelsespligten, herunder regler om anmeldelsespligtens omfang.
§ 3. Loven omfatter ikke løn- og arbejdsforhold.
Konkurrencerådet  

 kan dog til brug for sit arbejde kræve oplysninger af organisationer og  

 virksomheder om løn- og arbejdsforhold.
 § 4. Bestemmelserne i kapitel 2 omfatter ikke  

 konkurrencebegrænsende aftaler, vedtagelser og samordnet praksis, der er  

 meddelt fritagelse efter EF-Traktaten, eller som opfylder betingelserne i en  

 forordning om fritagelse eller undtagelse af visse kategorier af aftaler m.v.
 § 5. Bestemmelserne i kapitel 2 finder ikke anvendelse på aftaler,  

 vedtagelser og samordnet praksis inden for samme virksomhed eller koncern.
 Stk. 2. Erhvervsministeren fastsætter efter at have indhentet  

 udtalelse fra Konkurrencerådet nærmere regler om anvendelsen af stk. 1,  

 herunder regler om, hvad der forstås ved aftaler m.v. inden for samme  

 virksomhed eller koncern.
Kapitel 2 Forbud mod visse konkurrencebegrænsende aftaler § 6. Det er forbudt for virksomheder m.v. at indgå aftaler, der  

 direkte eller indirekte har til formål eller til følge at begrænse  

 konkurrencen.
Stk. 2. Aftaler efter stk. 1 kan f.eks. bestå i 1) at fastsætte købs- eller salgspriser eller andre  

 forretningsbetingelser, 2) at begrænse eller kontrollere produktion, afsætning, teknisk udvikling  

 eller investeringer, 3) at opdele markeder eller forsyningskilder, 4) at anvende ulige vilkår for ydelser af samme værdi over for  

 handelspartnere, som derved stilles ringere i konkurrencen, eller 5) at stille som vilkår for indgåelse af en aftale, at medkontrahenten  

 godkender tillægsydelser, som efter deres natur eller ifølge handelssædvane  

 ikke har forbindelse med aftalens genstand.
 Stk. 3. Stk. 1 gælder også for vedtagelser inden for en  

 sammenslutning af virksomheder og samordnet praksis mellem virksomheder.
 Stk. 4. Konkurrencerådet kan udstede påbud om at bringe  

 overtrædelser af stk. 1 til ophør.
 Stk. 5. Aftaler og vedtagelser, som er forbudt efter stk. 1-3, er  

 ugyldige, medmindre de er undtaget efter § 7, er fritaget efter § 8 eller §  

 10 eller er omfattet af en erklæring efter § 9.
§ 7. Forbudet i § 6, stk. 1, gælder ikke for aftaler mellem  

 virksomheder, vedtagelser inden for en sammenslutning af virksomheder og  

 samordnet praksis mellem virksomheder, såfremt de deltagende virksomheder har 1) en samlet årlig omsætning på under 1 mia. kr. og en samlet markedsandel  

 for den pågældende vare eller tjenesteydelse på under 10 pct., jf. stk. 3,  

 eller 2) en samlet årlig omsætning på under 150 mio. kr., jf. dog stk. 2 og 3.
Stk. 2. Undtagelsen i stk. 1, nr. 2, gælder ikke i tilfælde, hvor 1) konkurrencen inden for samme branche begrænses af den samlede virkning  

 af lignende aftaler m.v. eller 2) virksomheder eller en sammenslutning af virksomheder aftaler, vedtager  

 eller på anden måde tilkendegiver, at der ved videresalg i efterfølgende  

 omsætningsled skal overholdes mindstepriser eller -avancer.
 Stk. 3. Erhvervsministeren fastsætter efter at have indhentet  

 udtalelse fra Konkurrencerådet nærmere regler om beregning af omsætningen  

 efter stk. 1, herunder regler om, at de nævnte omsætningsgrænser skal  

 beregnes på grundlag af andre værdier for finansielle virksomheder.
 Stk. 4. Undtagelsen i stk. 1 gælder, selv om virksomhederne  

 overskrider de nævnte grænser i to på hinanden følgende år.  

 Erhvervsministeren fastsætter efter at have indhentet udtalelse fra  

 Konkurrencerådet nærmere regler herom, herunder regler om mindre  

 overskridelser af de nævnte grænser.
§ 8. Konkurrencerådet fritager efter anmeldelse aftaler mellem  

 virksomheder, vedtagelser inden for en sammenslutning af virksomheder og  

 samordnet praksis mellem virksomheder fra forbudet i § 6, stk. 1, hvis rådet  

 skønner, at de 1) bidrager til at styrke effektiviteten i produktionen eller  

 distributionen af varer eller tjenesteydelser m.v. eller fremmer den tekniske  

 eller økonomiske udvikling, 2) sikrer forbrugerne en rimelig andel af fordelene herved, 3) ikke pålægger virksomhederne begrænsninger, som er unødvendige for at  

 nå disse mål, og 4) ikke giver virksomhederne mulighed for at udelukke konkurrencen for en  

 væsentlig del af de pågældende varer eller tjenesteydelser m.v.
Stk. 2. Anmeldelse af den pågældende aftale m.v. med anmodning om  

 fritagelse efter stk. 1 skal indgives til Konkurrencestyrelsen.
Rådet  

 fastsætter nærmere regler om anmeldelse, herunder regler om brug af særlige  

 anmeldelsesskemaer.
Stk. 3. Afgørelser efter stk. 1 skal angive, for hvilket tidsrum  

 fritagelsen gælder.
Fritagelsen kan tidligst få virkning fra  

 anmeldelsestidspunktet.
Fritagelsen kan meddeles på vilkår.
Stk. 4. Efter anmeldelse forlænger Konkurrencerådet en fritagelse,  

 såfremt rådet skønner, at betingelserne i stk. 1 fortsat er til stede.
Stk. 3  

 finder tilsvarende anvendelse.
Stk. 5. Konkurrencerådet kan ændre eller tilbagekalde en afgørelse  

 efter stk. 1 og 4, hvis 1) de faktiske forhold har ændret sig på et for afgørelsen væsentligt  

 punkt, 2) deltagerne i aftalen m.v. ikke overholder stillede vilkår eller 3) afgørelsen er truffet på grundlag af urigtige eller vildledende  

 oplysninger fra deltagerne i aftalen m.v.
 § 9. Konkurrencerådet kan efter anmeldelse fra en virksomhed eller  

 sammenslutning af virksomheder erklære, at en aftale, vedtagelse eller  

 samordnet praksis ikke efter de forhold, som Konkurrencerådet har kendskab  

 til, falder ind under forbudet i § 6, stk. 1, og at der derfor ikke er  

 grundlag for at udstede påbud i medfør af § 6, stk. 4. Rådet fastsætter  

 nærmere regler om anmeldelse, herunder regler om brug af særlige  

 anmeldelsesskemaer.
 § 10. Erhvervsministeren fastsætter efter at have indhentet  

 udtalelse fra Konkurrencerådet regler om fritagelse for forbudet i § 6, stk.  

 1, for grupper af aftaler, vedtagelser og samordnet praksis, som opfylder  

 betingelserne i § 8, stk. 1.
Kapitel 3 Misbrug af dominerende stilling § 11. Det er forbudt for en eller flere virksomheder m.v. at  

 misbruge en dominerende stilling på det danske marked eller en del heraf.
Stk. 2. Misbrug efter stk. 1 kan f.eks. foreligge ved 1) direkte eller indirekte påtvingelse af urimelige købs- eller  

 salgspriser eller af andre urimelige forretningsbetingelser, 2) begrænsning af produktion, afsætning eller teknisk udvikling til skade  

 for forbrugerne, 3) anvendelse af ulige vilkår for ydelser af samme værdi over for  

 handelspartnere, som derved stilles ringere i konkurrencen, eller 4) at det stilles som vilkår for indgåelse af en aftale, at  

 medkontrahenten godkender tillægsydelser, som efter deres natur eller ifølge  

 handelssædvane ikke har forbindelse med aftalens genstand.
 Stk. 3. Konkurrencerådet kan udstede påbud om at bringe  

 overtrædelser af stk. 1 til ophør.
 Stk. 4. Konkurrencerådet kan efter anmeldelse fra en eller flere  

 virksomheder erklære, at en given adfærd ikke efter de forhold, som  

 Konkurrencerådet har kendskab til, er omfattet af stk. 1, og at der derfor  

 ikke er grundlag for at udstede påbud i medfør af stk. 3. Rådet fastsætter  

 nærmere regler om anmeldelse, herunder regler om brug af særlige  

 anmeldelsesskemaer.
Kapitel 4 Meddelelse om fusioner m.v.
§ 12. Fusioner, virksomhedsovertagelser og sammenlægninger af  

 virksomheder skal meddeles til Konkurrencestyrelsen.
Dette gælder dog ikke,  

 hvis fusionen, virksomhedsovertagelsen eller sammenlægningen af virksomheder  

 er mellem moder- og dattervirksomheder eller mellem dattervirksomheder i  

 samme koncern.
 Stk. 2. Erhvervsministeren fastsætter efter at have indhentet  

 udtalelse fra Konkurrencerådet nærmere regler om meddelelsespligten efter  

 stk. 1, herunder regler om, at visse fusioner m.v. ikke skal meddeles.
Kapitel 5 Offentlighed § 13. Lov om offentlighed i forvaltningen gælder ikke for sager  

 efter denne lov bortset fra sager om fastsættelse af bestemmelser efter § 2,  

 stk. 6, 2. pkt., § 5, stk. 2, § 7, stk. 3 og stk. 4, 2. pkt., § 8, stk. 2, 2.  

 pkt., § 9, 2. pkt., § 10, § 11, stk. 4, 2. pkt., § 12, stk. 2, § 14, stk. 3,  

 § 18, stk. 2, 2. pkt., og § 21, stk. 3.
 Stk. 2. Konkurrencerådets henvendelser og vedkommende myndigheders  

 svar efter § 2, stk. 5, anmeldelser efter § 2, stk. 6, 1. pkt., samt  

 afgørelser truffet i medfør af loven kan offentliggøres.
 Stk. 3. Konkurrencerådet kan offentliggøre oplysninger om  

 Konkurrencerådets virksomhed og generelle redegørelser.
Stk. 4. Ved offentliggørelse efter stk. 2 og 3 kan oplysninger om  

 tekniske forhold, herunder forskning, produktionsmåder, produkter samt  

 drifts- og forretningshemmeligheder ikke offentliggøres, for så vidt det er  

 af væsentlig økonomisk betydning for den person eller den virksomhed,  

 oplysningen angår.
Endvidere kan oplysninger om enkelte kunders forhold i  

 virksomheder, der er under tilsyn af Finanstilsynet, ikke offentliggøres.
Stk. 5. Den, som skal afgive oplysninger til Konkurrencerådet, kan  

 over for rådets formand begære, at oplysninger, som i medfør af stk. 4 ikke  

 må udleveres eller gøres offentligt tilgængelige, heller ikke må afgives over  

 for rådets medlemmer.
Formanden afgør endeligt, i hvilket omfang og i hvilken  

 form oplysningerne bør afgives.
Kapitel 6 Konkurrencemyndigheden.
Organisation og beføjelser § 14. Konkurrencerådet påser overholdelsen af denne lov og de  

 forskrifter, der er udstedt i medfør af loven, jf. dog § 2, stk. 4.  

 Konkurrencerådet kan behandle sager af egen drift, efter anmeldelse, på  

 grundlag af en klage eller som følge af en henvisning fra  

 Europa-Kommissionen.
Konkurrencerådet afgør, om en klage giver tilstrækkelig  

 anledning til undersøgelse.
Konkurrencerådet kan endvidere træffe beslutning  

 om ikke at behandle sager, hvis Europa-Kommissionen har den samme sag under  

 behandling efter EU-konkurrencereglerne.
 Stk. 2. Konkurrencestyrelsen er sekretariat for Konkurrencerådet i  

 sager efter denne lov og varetager på rådets vegne den daglige administration  

 af loven.
 Stk. 3. Erhvervsministeren fastsætter Konkurrencerådets  

 forretningsorden og de nærmere regler for rådets og Konkurrencestyrelsens  

 virksomhed, herunder regler om afskedigelse af rådsmedlemmer eller disses  

 suppleanter efter indstilling fra Konkurrencerådets formand før en periodes  

 ophør.
§ 15. Konkurrencerådet består af en formand og 18 medlemmer.  

 Formanden udnævnes af kongen for en periode af op til 4 år.
De øvrige  

 medlemmer udnævnes af erhvervsministeren for en periode på op til 4 år.
Rådet  

 skal omfatte et alsidigt kendskab til offentlig og privat erhvervsvirksomhed,  

 herunder juridiske, økonomiske, finansielle og forbrugermæssige forhold.  

 Formanden og otte af rådets medlemmer skal være uafhængige af erhvervs- og  

 forbrugerinteresser.
Et af disse medlemmer skal have særlig indsigt i  

 statslig erhvervsvirksomhed.
Efter erhvervsministerens nærmere bestemmelse  

 udnævnes syv medlemmer efter indstilling fra erhvervsorganisationer, et  

 medlem efter indstilling fra forbrugerorganisationer og to medlemmer med  

 særlig indsigt i offentlig erhvervsvirksomhed efter indstilling fra de  

 kommunale organisationer.
 Stk. 2. Erhvervsministeren udpeger faste stedfortrædere for  

 Konkurrencerådets medlemmer.
 § 16. De påbud, som Konkurrencerådet efter § 6, stk. 4, og § 11,  

 stk. 3, kan udstede med henblik på at bringe de skadelige virkninger af  

 konkurrencebegrænsninger til ophør, kan bl.a. omfatte:
 1) Hel eller delvis ophævelse af aftaler, vedtagelser,  

 forretningsbetingelser m.v.
 2) At angivne priser eller avancer ikke må overskrides, eller at der ved  

 beregningen af priser eller avancer skal anvendes bestemte  

 kalkulationsregler.
3) Pligt for en eller flere af de pågældende virksomheder til at sælge til  

 nærmere angivne købere på virksomhedens sædvanligt gældende vilkår for  

 tilsvarende salg.
Virksomheden kan dog altid kræve kontant betaling eller  

 betryggende sikkerhed.
 4) At give adgang til en infrastrukturfacilitet, der er nødvendig for at  

 kunne udbyde en vare eller tjenesteydelse.
 Stk. 2. Påbud efter stk. 1, nr. 2, kan fastsættes for indtil et år  

 ad gangen.
 § 17. Konkurrencerådet kan kræve alle oplysninger, herunder  

 regnskaber, regnskabsmateriale, udskrift af bøger, andre forretningspapirer  

 og elektronisk lagrede data, som skønnes nødvendige for dets virksomhed eller  

 til afgørelse af, om et forhold er omfattet af lovens bestemmelser.
§ 18. Konkurrencestyrelsen kan efter retskendelse og mod behørig  

 legitimation til brug for rådets virksomhed efter loven 1) på stedet gøre sig bekendt med og tage kopi af enhver oplysning,  

 herunder regnskaber, regnskabsmaterialer, bøger, andre forretningspapirer og  

 elektronisk lagrede data, og 2) få adgang til en virksomheds eller sammenslutnings lokaler og  

 transportmidler.
 Stk. 2. Politiet yder bistand ved udøvelsen af beføjelser efter  

 stk. 1. Erhvervsministeren kan efter aftale med justitsministeren fastsætte  

 nærmere regler herom.
Kapitel 7 Anke § 19. Konkurrencerådets afgørelser truffet efter § 2, stk. 1 og  

 stk. 6, 1. pkt., § 5, stk. 1, § 6, § 7, § 8, stk. 1 og 3-5, § 9, § 11, § 12,  

 stk. 1, § 13, stk. 4, § 16 og § 27, stk. 4, 2. pkt., kan påklages til  

 Konkurrenceankenævnet.
Stk. 2. Klage efter stk. 1 kan indgives af 1) den, afgørelsen retter sig til, og 2) den, som i øvrigt har individuel, væsentlig interesse i sagen.
 Stk. 3. Beslutning efter § 14, stk. 1, om at afvise at behandle en  

 klage kan ikke påklages til Konkurrenceankenævnet.
Stk. 4. Klage over afgørelse truffet efter § 13, stk. 4, har  

 opsættende virkning.
Klage over andre afgørelser kan af Konkurrencerådet  

 eller Konkurrenceankenævnet tillægges opsættende virkning.
 § 20. Konkurrencerådets afgørelser efter denne lov kan ikke  

 indbringes for anden administrativ myndighed end Konkurrenceankenævnet og kan  

 ikke indbringes for domstolene, før ankenævnets afgørelse foreligger.
Stk. 2. Klage til Konkurrenceankenævnet kan indgives senest fire  

 uger efter, at afgørelsen er meddelt den pågældende.
Når særlige grunde taler  

 derfor, kan ankenævnet se bort fra overskridelsen af klagefristen.
 Stk. 3. Konkurrenceankenævnets afgørelse kan indbringes for  

 domstolene senest 8 uger efter, at afgørelsen er meddelt den pågældende.  

 Finder indbringelse ikke sted inden for fristen, er ankenævnets afgørelse  

 endelig.
 § 21. Konkurrenceankenævnet består af en formand, der skal opfylde  

 betingelserne for at være højesteretsdommer, samt to andre medlemmer, som  

 skal have henholdsvis økonomisk og juridisk sagkundskab.
Stk. 2. Formanden og medlemmerne udnævnes af erhvervsministeren.  

 De skal være uafhængige af erhvervsinteresser.
Hvervet ophører med udgangen  

 af den måned, hvori vedkommende fylder 70 år.
 Stk. 3. Erhvervsministeren fastsætter nærmere regler for  

 ankenævnets virksomhed, herunder regler om betaling for indbringelse af  

 afgørelser for ankenævnet.
Kapitel 8 Bestemmelser om straf § 22. Undlader nogen at give de oplysninger, som Konkurrencerådet  

 kan kræve efter denne lov, eller at efterkomme et påbud meddelt i medfør af  

 denne lov, kan rådet som tvangsmiddel pålægge den pågældende daglige eller  

 ugentlige bøder, der kan inddrives ved udpantning.
§ 23. Medmindre højere straf er forskyldt efter anden lovgivning,  

 straffes med bøde den, der forsætligt eller groft uagtsomt 1) overtræder § 6, stk. 1, 2) overtræder § 11, stk. 1, hvis den pågældende virksomhed inden for de  

 seneste 5 år har fået et påbud vedrørende et tilsvarende misbrug af  

 dominerende stilling, jf. § 11, stk. 3, 3) undlader meddelelse efter § 12, stk.1, 4) undlader at efterkomme påbud udstedt efter § 6, stk. 4, eller § 11,  

 stk. 3, jf. § 16, 5) afgiver urigtige eller vildledende oplysninger til Konkurrencerådet  

 eller Konkurrenceankenævnet eller fortier forhold af betydning for den  

 pågældende sag eller 6) undlader at efterkomme krav efter § 17.
 Stk. 2. Stk. 1, nr. 1, finder ikke anvendelse fra det tidspunkt,  

 hvor en aftale m.v. er anmeldt til Konkurrencerådet efter § 8, stk. 2, og  

 indtil rådet har meddelt sin afgørelse efter § 8, stk. 1.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Stk. 4. Forældelsesfrist for strafansvar er 5 år.
Kapitel 9 Kontrolundersøgelser efter EU-reglerne § 24. Den bistand, som medlemsstaternes kompetente myndigheder  

 skal yde EuropaKommissionen efter Det Europæiske Fællesskabs forordninger om  

 monopoler og konkurrencebegrænsninger, ydes i Danmark af  

 Konkurrencestyrelsen.
§ 25. Anmoder Europa-Kommissionen Konkurrencestyrelsen om at  

 foretage en kontrolundersøgelse i henhold til artikel 13 i forordning nr.  

 17/62, artikel 20 i forordning nr. 1017/68, artikel 17 i forordning nr.  

 4056/86, artikel 10 i forordning nr. 3975/87 eller artikel 12 i forordning  

 nr. 4064/89, kan styrelsen efter retskendelse og mod behørig legitimation hos  

 virksomheder eller en sammenslutning af virksomheder 1) kontrollere bøger og andre forretningspapirer, 2) tage afskrifter eller lave ekstraktudskrifter af bøger og  

 forretningspapirer, 3) kræve mundtlige forklaringer på stedet og 4) få adgang til virksomhedernes samtlige lokaler, grunde og  

 transportmidler.
Stk. 2. Ved undersøgelsen skal der forevises en skriftlig fuldmagt  

 fra styrelsen.
Fuldmagten skal indeholde oplysning om Europa-Kommissionens  

 anmodning og om kontrolundersøgelsens genstand og formål.
 Stk. 3. Virksomhederne eller sammenslutningen har pligt til at  

 underkaste sig kontrolundersøgelsen, hvis den foretages på grundlag af en  

 Kommissionsbeslutning.
 § 26. Bestemmelserne i § 25 gælder også, når Konkurrencestyrelsen  

 bistår Europa-Kommissionen ved kontrolundersøgelser i henhold til artikel 14  

 i forordning nr. 17/62, artikel 21 i forordning nr. 1017/68, artikel 18 i  

 forordning nr. 4056/86, artikel 11 i forordning nr. 3975/87 eller artikel 13  

 i forordning nr. 4064/89.
Kapitel 10 Ikrafttrædelses- og overgangsbestemmelser m.v.
 § 27. Loven træder i kraft den 1. januar 1998. Dog træder  

 bestemmelserne i § 14, stk. 3, og § 15 i kraft den 1. juli 1997.
Stk. 2. Ved lovens ikrafttrædelse ophæves konkurrenceloven, jf.  

 lovbekendtgørelse nr. 114 af 10. marts 1993, samt lov om kontrol med  

 overholdelsen af Det Europæiske Økonomiske Fællesskabs forordninger om  

 monopoler og konkurrencebegrænsninger, jf. lovbekendtgørelse nr. 449 af 10.  

 juni 1991. En godkendelse, som er meddelt efter konkurrencelovens § 14, stk.  

 1, jf. lovbekendtgørelse nr. 114 af 10. marts 1993, bevarer sin gyldighed,  

 indtil Konkurrencerådet måtte træffe afgørelse om at tilbagekalde  

 godkendelsen.
Afgørelsen træffes efter de hidtil gældende regler.
Stk. 3. Sager efter konkurrenceloven, jf. lovbekendtgørelse nr.  

 114 af 10. marts 1993, der ikke er færdigbehandlede ved lovens  

 ikrafttrædelse, bortfalder.
Dette gælder dog ikke klagesager samt sager, der  

 verserer ved Konkurrenceankenævnet.
Stk. 4. Konkurrencebegrænsende aftaler, vedtagelser og samordnet  

 praksis, som består på tidspunktet for lovens ikrafttrædelse, og som er  

 forbudt i medfør af § 6, stk. 1, kan, hvis de anmeldes inden den 1. juli 1998  

 med henblik på en fritagelse efter § 8, opretholdes indtil 3 måneder efter,  

 at Konkurrencerådet har truffet afgørelse i sagen, uanset at Konkurrencerådet  

 meddeler afslag.
Konkurrencerådet kan forlænge fristen på 3 måneder.
 Stk. 5. Offentlig regulering, som er omfattet af § 2, stk. 6, og  

 som er gældende på tidspunktet for lovens ikrafttrædelse, skal anmeldes til  

 Konkurrencerådet inden den 1. juli 1998.
Stk. 6. De administrative regler, der er fastsat i medfør af § 7,  

 nr. 2, i konkurrenceloven, jf. lovbekendtgørelse nr. 114 af 10. marts 1993,  

 forbliver i kraft, indtil nye regler eventuelt fastsættes efter § 4, stk. 3,  

 i lov om mærkning og skiltning med pris m.v. som affattet ved denne lovs §  

 28, nr. 1. Administrationen af de hidtil gældende regler som nævnt i 1. pkt.  

 overføres til Forbrugerstyrelsen.
Forsætlig eller groft uagtsom overtrædelse  

 af de hidtil gældende regler som nævnt i 1. pkt. straffes med bøde.
Der kan  

 pålægges selskaber m.v. (juridiske personer) strafansvar efter reglerne i  

 straffelovens 5. kapitel.
 § 28. I lov om mærkning og skiltning med pris m.v., jf.  

 lovbekendtgørelse nr. 456 af 17. juni 1991, som ændret ved lov nr. 429 af 1.  

 juni 1994, foretages følgende ændringer:
 1. I § 4 indsættes som stk. 3:
»Stk. 3. Inden for vare- og tjenesteydelsesområder, hvor det må  

 antages at være af særlig betydning som prisvejledning for forbrugerne, kan  

 Forbrugerstyrelsen fastsætte regler om fakturering og anden dokumentation for  

 prisberegningen.« 2. Efter § 9 indsættes:
»§ 10. På vare- og tjenesteydelsesområder af særlig betydning  

 for forbrugerne kan Forbrugerstyrelsen gennemføre og offentliggøre  

 sammenlignende undersøgelser af priser, rabatter og bonus m.v.« § 29. Loven gælder ikke for Færøerne og Grønland.
Oprindeligt fremsat forslag Kapitel 1 Lovens formål og anvendelsesområde § 1. Loven har til formål at fremme en effektiv samfundsmæssig ressourceanvendelse gennem virksom konkurrence.
 § 2. Loven omfatter enhver form for erhvervsvirksomhed.
Stk. 2. Reglerne i kapitel 2 og 3 gælder ikke, hvis en  

 konkurrencebegrænsning er en direkte eller nødvendig følge af offentlig  

 regulering eller af beslutning truffet af en kommunalbestyrelse eller en  

 bestyrelse i et kommunalt fællesskab godkendt efter § 60 i lov om kommunernes  

 styrelse.
Afgørelse af, hvorvidt en konkurrencebegrænsning er en direkte  

 eller nødvendig følge af offentlig regulering m.v., træffes af den myndighed  

 m.v., der har fastsat reguleringen eller truffet beslutningen, eller, såfremt  

 reguleringen er fastsat ved lov eller EU-forordning, af vedkommende minister.  

 I sådanne tilfælde kan Konkurrencerådet rette henvendelse til pågældende  

 myndighed og påpege mulige skadelige virkninger for konkurrencen.
Myndigheder  

 skal svare på henvendelsen inden 3 måneder fra modtagelsen heraf.  

 Konkurrencerådet kan fremkomme med forslag til fremme af konkurrencen på det  

 pågældende område.
Stk. 3. En myndighed m.v., der regulerer eller træffer beslutning  

 om erhvervsvirksomhed, der udøves af myndigheden selv, eller af en virksomhed  

 i hvis styrende organ myndigheden er repræsenteret, skal anmelde reguleringen  

 eller beslutningen til Konkurrencestyrelsen, hvis reguleringen eller  

 beslutningen har betydning for konkurrencen.
Erhvervsministeren fastsætter  

 efter at have indhentet udtalelse fra Konkurrencerådet nærmere regler om  

 anmeldelsespligten, herunder regler om anmeldelsespligtens omfang.
§ 3. Loven omfatter ikke løn- og arbejdsforhold.
Konkurrencerådet  

 kan dog til brug for sit arbejde kræve oplysninger af organisationer og  

 virksomheder om løn- og arbejdsforhold.
 § 4. Bestemmelserne i kapitel 2 omfatter ikke  

 konkurrencebegrænsende aftaler, vedtagelser og samordnet praksis, der er  

 meddelt fritagelse efter EF-Traktaten, eller som opfylder betingelserne i en  

 forordning om fritagelse eller undtagelse af visse kategorier af aftaler m.v.
 § 5. Bestemmelserne i kapitel 2 finder ikke anvendelse på aftaler,  

 vedtagelser og samordnet praksis inden for samme virksomhed eller koncern.
 Stk. 2. Erhvervsministeren fastsætter efter at have indhentet  

 udtalelse fra Konkurrencerådet nærmere regler om anvendelsen af stk. 1,  

 herunder regler om, hvad der forstås ved aftaler m.v. inden for samme  

 virksomhed eller koncern.
Kapitel 2 Forbud mod visse konkurrencebegrænsende aftaler § 6. Det  

 er forbudt for virksomheder m.v. at indgå aftaler, der direkte eller  

 indirekte har til formål eller til følge at begrænse konkurrencen.
 Stk. 2. Aftaler efter stk. 1 kan f.eks. bestå i:
1) at fastsætte købs- eller salgspriser eller andre  

 forretningsbetingelser, 2) at begrænse eller kontrollere produktion, afsætning, teknisk udvikling  

 eller investeringer, 3) at opdele markeder eller forsyningskilder, 4) at anvende ulige vilkår for ydelser af samme værdi over for  

 handelspartnere, som derved stilles ringere i konkurrencen, eller 5) at stille som vilkår for indgåelse af en aftale, at medkontrahenten  

 godkender tillægsydelser, som efter deres natur eller ifølge handelssædvane  

 ikke har forbindelse med aftalens genstand.
 Stk. 3. Stk. 1 gælder også for vedtagelser inden for en  

 sammenslutning af virksomheder og samordnet praksis mellem virksomheder.
 Stk. 4. Konkurrencerådet kan udstede påbud om at bringe  

 overtrædelser af stk. 1 til ophør.
 Stk. 5. Aftaler og vedtagelser, som er forbudt efter stk. 1-3, er  

 ugyldige, medmindre de er undtaget efter § 7, er fritaget efter § 8 eller §  

 10 eller er omfattet af en erklæring efter § 9.
 § 7. Forbudet i § 6, stk. 1, gælder ikke for aftaler mellem  

 virksomheder, vedtagelser inden for en sammenslutning af virksomheder og  

 samordnet praksis mellem virksomheder, såfremt de deltagende virksomheder  

 har:
1) en samlet årlig omsætning på under 1 mia. kr. og en samlet markedsandel  

 for den pågældende vare eller tjenesteydelse på under 10 pct., jf. stk. 3,  

 eller 2) en samlet årlig omsætning på under 150 mio. kr., jf. dog stk. 2 og 3.
 Stk. 2. Undtagelsen i stk. 1, nr. 2, gælder ikke i tilfælde, hvor:
1) konkurrencen inden for samme branche begrænses af den samlede virkning  

 af lignende aftaler m.v., eller 2) virksomheder eller en sammenslutning af virksomheder aftaler, vedtager  

 eller på anden måde tilkendegiver, at der ved videresalg i efterfølgende  

 omsætningsled skal overholdes mindstepriser eller -avancer.
 Stk. 3. Erhvervsministeren fastsætter efter at have indhentet  

 udtalelse fra Konkurrencerådet nærmere regler om beregning af omsætningen  

 efter stk. 1, herunder regler om, at de nævnte omsætningsgrænser skal  

 beregnes på grundlag af andre værdier for finansielle virksomheder.
 Stk. 4. Undtagelsen i stk. 1 gælder, selv om virksomhederne  

 overskrider de nævnte grænser i to på hinanden følgende år.  

 Erhvervsministeren fastsætter efter at have indhentet udtalelse fra  

 Konkurrencerådet nærmere regler herom, herunder regler om mindre  

 overskridelser af de nævnte grænser.
 § 8. Konkurrencerådet fritager efter anmeldelse aftaler mellem  

 virksomheder, vedtagelser inden for en sammenslutning af virksomheder og  

 samordnet praksis mellem virksomheder, fra forbudet i § 6, stk. 1, hvis rådet  

 skønner, at de:
1) bidrager til at styrke effektiviteten i produktionen eller  

 distributionen af varer eller tjenesteydelser m.v. eller fremmer den tekniske  

 eller økonomiske udvikling, 2) sikrer forbrugerne en rimelig andel af fordelene herved, 3) ikke pålægger virksomhederne begrænsninger, som er unødvendige for at  

 nå disse mål, og 4) ikke giver virksomhederne mulighed for at udelukke konkurrencen for en  

 væsentlig del af de pågældende varer eller tjenesteydelser m.v.
Stk. 2. Anmeldelse af den pågældende aftale m.v. med anmodning om  

 fritagelse efter stk. 1 skal indgives til Konkurrencestyrelsen.
Rådet  

 fastsætter nærmere regler om anmeldelse, herunder regler om brug af særlige  

 anmeldelsesskemaer.
Stk. 3. Afgørelser efter stk. 1 skal angive, for hvilket tidsrum  

 fritagelsen gælder.
Fritagelsen kan tidligst få virkning fra  

 anmeldelsestidspunktet.
Fritagelsen kan meddeles på vilkår.
Stk. 4. Efter anmeldelse forlænger Konkurrencerådet en fritagelse,  

 såfremt rådet skønner, at betingelserne i stk. 1 fortsat er til stede.
Stk. 3  

 finder tilsvarende anvendelse.
 Stk. 5. Konkurrencerådet kan ændre eller tilbagekalde en afgørelse  

 efter stk. 1 og stk. 4, hvis:
1) de faktiske forhold har ændret sig på et for afgørelsen væsentligt  

 punkt, 2) deltagerne i aftalen m.v. ikke overholder stillede vilkår, eller 3) afgørelsen er truffet på grundlag af urigtige eller vildledende  

 oplysninger fra deltagerne i aftalen m.v.
 § 9. Konkurrencerådet kan efter anmeldelse fra en virksomhed eller  

 sammenslutning af virksomheder erklære, at en aftale, vedtagelse eller  

 samordnet praksis ikke efter de forhold, som Konkurrencerådet har kendskab  

 til, falder ind under forbudet i § 6, stk. 1, og at der derfor ikke er  

 grundlag for at udstede påbud i medfør af § 6, stk. 4. Rådet fastsætter  

 nærmere regler om anmeldelse, herunder regler om brug af særlige  

 anmeldelsesskemaer.
 § 10. Erhvervsministeren fastsætter efter at have indhentet  

 udtalelse fra Konkurrencerådet regler om fritagelse fra forbudet i § 6, stk.  

 1, for grupper af aftaler, vedtagelser og samordnet praksis, som opfylder  

 betingelserne i § 8, stk. 1.
Kapitel 3 Misbrug af dominerende stilling § 11. Det er forbudt for  

 en eller flere virksomheder m.v. at misbruge en dominerende stilling på det  

 danske marked eller en del heraf.
 Stk. 2. Misbrug efter stk. 1 kan f.eks. foreligge ved:
1) direkte eller indirekte påtvingelse af urimelige købs- eller  

 salgspriser eller af andre urimelige forretningsbetingelser, 2) begrænsning af produktion, afsætning eller teknisk udvikling til skade  

 for forbrugerne, 3) anvendelse af ulige vilkår for ydelser af samme værdi over for  

 samhandelsparter, som derved stilles ringere i konkurrencen, eller 4) at det stilles som vilkår for indgåelse af en aftale, at  

 medkontrahenten godkender tillægsydelser, som efter deres natur eller ifølge  

 handelssædvane ikke har forbindelse med aftalens genstand.
 Stk. 3. Konkurrencerådet kan udstede påbud om at bringe  

 overtrædelser af stk. 1 til ophør.
 Stk. 4. Konkurrencerådet kan efter anmeldelse fra en eller flere  

 virksomheder erklære, at en given adfærd ikke efter de forhold, som  

 Konkurrencerådet har kendskab til, er omfattet af stk. 1, og at der derfor  

 ikke er grundlag for at udstede påbud i medfør af stk. 3. Rådet fastsætter  

 nærmere regler om anmeldelse, herunder regler om brug af særlige  

 anmeldelsesskemaer.
Kapitel 4 Meddelelse om fusioner m.v. § 12. Fusioner,  

 virksomhedsovertagelser og sammenlægninger af virksomheder skal meddeles til  

 Konkurrencestyrelsen.
Dette gælder dog ikke, hvis fusionen,  

 virksomhedsovertagelsen eller sammenlægningen af virksomheder er mellem  

 moder- og dattervirksomheder eller mellem dattervirksomheder i samme koncern.
 Stk. 2. Erhvervsministeren fastsætter efter at have indhentet  

 udtalelse fra Konkurrencerådet nærmere regler om meddelelsespligten efter  

 stk. 1, herunder regler om, at visse fusioner m.v. ikke skal meddeles.
Kapitel 5 Offentlighed § 13. Lov om offentlighed i forvaltningen  

 gælder ikke for sager efter denne lov, bortset fra sager om fastsættelse af  

 bestemmelser efter § 2, stk. 3, 2. pkt., § 5, stk. 2, § 7, stk. 3 og 4, 2.  

 pkt., § 8, stk. 2, 2. pkt., § 9, 2. pkt., § 10, § 11, stk. 4, 2. pkt., § 12,  

 stk. 2, § 14, stk. 3, § 18, stk. 2, 2. pkt. og § 21, stk. 3.
 Stk. 2. Konkurrencerådets henvendelser og vedkommende myndigheders  

 svar efter § 2, stk. 2, anmeldelser efter § 2, stk. 3, 1. pkt., samt  

 afgørelser truffet i medfør af loven kan offentliggøres.
 Stk. 3. Konkurrencerådet kan offentliggøre oplysninger om  

 Konkurrencerådets virksomhed og generelle redegørelser.
Stk. 4. Ved offentliggørelse efter stk. 2 og 3 kan oplysninger om  

 tekniske forhold, herunder forskning, produktionsmåder, produkter samt  

 drifts- og forretningshemmeligheder ikke offentliggøres, for så vidt det er  

 af væsentlig økonomisk betydning for den person eller den virksomhed,  

 oplysningen angår.
Endvidere kan oplysninger om enkelte kunders forhold i  

 virksomheder, der er under tilsyn af Finanstilsynet, ikke offentliggøres.
Stk. 5. Den, som skal afgive oplysninger til Konkurrencerådet, kan  

 over for rådets formand begære, at oplysninger, som i medfør af stk. 4 ikke  

 må udleveres eller gøres offentligt tilgængelige, heller ikke må afgives over  

 for rådets medlemmer.
Formanden afgør endeligt, i hvilket omfang og i hvilken  

 form oplysningerne bør afgives.
Kapitel 6 Konkurrencemyndigheden.
Organisation og beføjelser § 14.  

 Konkurrencerådet påser overholdelsen af denne lov og de forskrifter, der er  

 udstedt i medfør af loven, jf. dog § 2, stk. 2, 2. pkt.
Konkurrencerådet kan  

 behandle sager af egen drift, efter anmeldelse, på grundlag af en klage eller  

 som følge af en henvisning fra Europa-Kommissionen.
Konkurrencerådet afgør,  

 om en klage giver tilstrækkelig anledning til undersøgelse.
Konkurrencerådet  

 kan endvidere træffe beslutning om ikke at behandle sager, hvis  

 Europa-Kommissionen har den samme sag under behandling efter  

 EU-konkurrencereglerne.
 Stk. 2. Konkurrencestyrelsen er sekretariat for Konkurrencerådet i  

 sager efter denne lov og varetager på rådets vegne den daglige administration  

 af loven.
 Stk. 3. Erhvervsministeren fastsætter Konkurrencerådets  

 forretningsorden og de nærmere regler for rådets og Konkurrencestyrelsens  

 virksomhed.
§ 15. Konkurrencerådet består af en formand og 18 medlemmer.  

 Formanden udnævnes af kongen.
De øvrige medlemmer udnævnes af  

 erhvervsministeren for en periode af op til 4 år.
Rådet skal omfatte et  

 alsidigt kendskab til offentlig og privat erhvervsvirksomhed, herunder  

 juridiske, økonomiske, finansielle og forbrugermæssige forhold.
Formanden og  

 otte af rådets medlemmer skal være uafhængige af erhvervs- og  

 forbrugerinteresser.
Et af disse medlemmer skal have særlig indsigt i  

 statslig erhvervsvirksomhed.
Efter erhvervsministerens nærmere bestemmelse  

 udnævnes syv medlemmer efter indstilling fra erhvervsorganisationer, et  

 medlem efter indstilling fra forbrugerorganisationer og to medlemmer med  

 særlig indsigt i offentlig erhvervsvirksomhed efter indstilling fra de  

 kommunale organisationer.
 Stk. 2. Erhvervsministeren udpeger faste stedfortrædere for  

 Konkurrencerådets medlemmer.
 § 16. De påbud, som Konkurrencerådet efter § 6, stk. 4, og § 11,  

 stk. 3, kan udstede med henblik på at bringe de skadelige virkninger af  

 konkurrencebegrænsninger til ophør, kan bl.a. omfatte:
 1) Hel eller delvis ophævelse af aftaler, vedtagelser,  

 forretningsbetingelser m.v.
 2) At angivne priser eller avancer ikke må overskrides, eller at der ved  

 beregningen af priser eller avancer skal anvendes bestemte  

 kalkulationsregler.
3) Pligt for en eller flere af de pågældende virksomheder til at sælge til  

 nærmere angivne købere på virksomhedens sædvanligt gældende vilkår for  

 tilsvarende salg.
Virksomheden kan dog altid kræve kontant betaling eller  

 betryggende sikkerhed.
 4) At give adgang til en infrastrukturfacilitet, der er nødvendig for at  

 kunne udbyde en vare eller tjenesteydelse.
 Stk. 2. Påbud efter stk. 1, nr. 2, kan fastsættes for indtil et år  

 ad gangen.
 § 17. Konkurrencerådet kan kræve alle oplysninger, herunder  

 regnskaber, regnskabsmaterialer, udskrift af bøger, andre forretningspapirer  

 og elektronisk lagrede data, som skønnes nødvendige for dets virksomhed eller  

 til afgørelse af, om et forhold er omfattet af lovens bestemmelser.
 § 18. Konkurrencestyrelsen kan efter retskendelse og mod behørig  

 legitimation til brug for rådets virksomhed efter loven:
1) på stedet gøre sig bekendt med og tage kopier af enhver oplysning,  

 herunder regnskaber, regnskabsmaterialer, bøger, andre forretningspapirer og  

 elektronisk lagrede data, og 2) få adgang til en virksomheds eller sammenslutnings lokaler og  

 transportmidler.
 Stk. 2. Politiet yder bistand ved udøvelsen af beføjelser efter  

 stk. 1. Erhvervsministeren kan efter aftale med justitsministeren fastsætte  

 nærmere regler herom.
Kapitel 7 Anke § 19. Konkurrencerådets afgørelser truffet efter § 2, stk. 1 og 3,  

 1. pkt., § 3, 1. pkt., § 6, stk. 4 og 5, § 8, stk. 1, samt stk. 3-5, § 9, §  

 11, stk. 3 og 4, § 12, stk. 1, og § 13, stk. 4, kan påklages til  

 Konkurrenceankenævnet.
 Stk. 2. Klage efter stk. 1 kan indgives af:
1) den, afgørelsen retter sig til, og 2) den, som i øvrigt har individuel, væsentlig interesse i sagen.
 Stk. 3. Beslutning efter § 14, stk. 1, om at afvise at behandle en  

 klage kan ikke påklages til Konkurrenceankenævnet.
Stk. 4. Klage over afgørelse truffet efter § 13, stk. 4, har  

 opsættende virkning.
Klage over andre afgørelser kan af Konkurrencerådet  

 eller Konkurrenceankenævnet tillægges opsættende virkning.
 § 20. Konkurrencerådets afgørelser efter denne lov kan ikke  

 indbringes for anden administrativ myndighed end Konkurrenceankenævnet og kan  

 ikke indbringes for domstolene, før ankenævnets afgørelse foreligger.
Stk. 2. Klage til Konkurrenceankenævnet kan indgives senest fire  

 uger efter, at afgørelsen er meddelt den pågældende.
Når særlige grunde taler  

 derfor, kan ankenævnet se bort fra overskridelsen af klagefristen.
 Stk. 3. Konkurrenceankenævnets afgørelse kan indbringes for  

 domstolene senest 8 uger efter, at afgørelsen er meddelt den pågældende.  

 Finder indbringelse ikke sted inden for fristen, er ankenævnets afgørelse  

 endelig.
 § 21. Konkurrenceankenævnet består af en formand, der skal opfylde  

 betingelserne for at være højesteretsdommer, samt to andre medlemmer, som  

 skal have henholdsvis økonomisk og juridisk sagkundskab.
Stk. 2. Formanden og medlemmerne udnævnes af erhvervsministeren.  

 De skal være uafhængige af erhvervsinteresser.
Hvervet ophører med udgangen  

 af den måned, hvori vedkommende fylder 70 år.
 Stk. 3. Erhvervsministeren fastsætter nærmere regler for  

 ankenævnets virksomhed, herunder regler om betaling for indbringelse af  

 afgørelser for ankenævnet.
Kapitel 8 Bestemmelser om straf § 22. Undlader nogen at give de oplysninger, som Konkurrencerådet  

 kan kræve efter denne lov, eller at efterkomme et påbud meddelt i medfør af  

 denne lov, kan rådet som tvangsmiddel pålægge den pågældende daglige eller  

 ugentlige bøder, der kan inddrives ved udpantning.
 § 23. Medmindre højere straf er forskyldt efter anden lovgivning,  

 straffes med bøde den, der forsætligt eller groft uagtsomt:
1) overtræder § 6, stk. 1, 2) overtræder § 11, stk. 1, hvis der inden for de seneste 5 år er givet  

 påbud for et tilsvarende misbrug af dominerende stilling, jf. § 11, stk. 3, 3) undlader meddelelse efter § 12, stk.1, 4) undlader at efterkomme påbud udstedt efter § 6, stk. 4, eller § 11,  

 stk. 3, jf. § 16, 5) afgiver urigtige eller vildledende oplysninger til Konkurrencerådet  

 eller Konkurrenceankenævnet eller fortier forhold af betydning for den  

 pågældende sag, eller 6) undlader at efterkomme krav efter § 17.
 Stk. 2. Stk. 1, nr. 1, finder ikke anvendelse fra det tidspunkt,  

 hvor en aftale m.v. er anmeldt til Konkurrencerådet efter § 8, stk. 2, og  

 indtil rådet har meddelt sin afgørelse efter § 8, stk. 1.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Stk. 4. Forældelsesfrist for strafansvar er 5 år.
Kapitel 9 Kontrolundersøgelser efter EU-reglerne § 24. Den bistand, som medlemsstaternes kompetente myndigheder  

 skal yde EuropaKommissionen efter Det Europæiske Fællesskabs forordninger om monopoler og konkurrencebegrænsninger, ydes i Danmark af Konkurrencestyrelsen.
 § 25. Anmoder Europa-Kommissionen Konkurrencestyrelsen om at  

 foretage en kontrolundersøgelse i henhold til artikel 13 i forordning nr.  

 17/62, artikel 20 i forordning nr. 1017/68, artikel 17 i forordning nr.  

 4056/86, artikel 10 i forordning nr. 3975/87 eller artikel 12 i forordning  

 nr. 4064/89, kan styrelsen efter retskendelse og mod behørig legitimation hos  

 virksomheder eller en sammenslutning af virksomheder:
1) kontrollere bøger og andre forretningspapirer, 2) tage afskrifter eller lave ekstraktudskrifter af bøger og  

 forretningspapirer, 3) kræve mundtlige forklaringer på stedet, og 4) få adgang til virksomhedernes samtlige lokaler, grunde og  

 transportmidler.
Stk. 2. Ved undersøgelsen skal der forevises en skriftlig fuldmagt  

 fra styrelsen.
Fuldmagten skal indeholde oplysning om Europa-Kommissionens  

 anmodning og om kontrolundersøgelsens genstand og formål.
 Stk. 3. Virksomhederne eller sammenslutningen har pligt til at  

 underkaste sig kontrolundersøgelsen, hvis den foretages på grundlag af en  

 Kommissionsbeslutning.
 § 26. Bestemmelserne i § 25 gælder også, når Konkurrencestyrelsen  

 bistår Europa-Kommissionen ved kontrolundersøgelser i henhold til artikel 14  

 i forordning nr. 17/62, artikel 21 i forordning nr. 1017/68, artikel 18 i  

 forordning nr. 4056/86, artikel 11 i forordning nr. 3975/87 eller artikel 13  

 i forordning nr. 4064/89.
Kapitel 10 Ikrafttrædelses- og overgangsbestemmelser m.v.
§ 27. Loven træder i kraft den 1. januar 1998. Dog træder bestemmelsen i § 15 i kraft den 1. juli 1997.
 Stk. 2. Ved lovens ikrafttrædelse ophæves konkurrenceloven, jf.  

 lovbekendtgørelse nr. 114 af 10. marts 1993, samt lov om kontrol om  

 overholdelsen af Det Europæiske Økonomiske Fællesskabs forordninger om  

 monopoler og konkurrencebegrænsninger, jf. lovbekendtgørelse nr. 449 af 10.  

 juni 1991.
Stk. 3. Sager efter konkurrenceloven, jf. lovbekendtgørelse nr.  

 114 af 10. marts 1993, der ikke er færdigbehandlede ved lovens  

 ikrafttrædelse, bortfalder.
Dette gælder dog ikke klagesager samt sager, der  

 verserer ved Konkurrenceankenævnet.
Stk. 4. Konkurrencebegrænsende aftaler, vedtagelser og samordnet  

 praksis, som består på tidspunktet for lovens ikrafttrædelse, og som er  

 forbudt i medfør af § 6, stk. 1, kan, hvis de anmeldes inden den 1. juli 1998  

 med henblik på en fritagelse efter § 8, opretholdes indtil 3 måneder efter,  

 at Konkurrencerådet har truffet afgørelse i sagen, uanset at Konkurrencerådet  

 meddeler afslag.
Konkurrencerådet kan forlænge fristen på 3 måneder.
 Stk. 5. Offentlig regulering, som er omfattet af § 2, stk. 3, og  

 som er gældende på tidspunktet for lovens ikrafttrædelse, skal anmeldes til  

 Konkurrencerådet inden den 1. juli 1998.
Stk. 6. De administrative regler, der er fastsat i medfør af § 7,  

 nr. 2, i lovbekendtgørelse nr. 114 af 10. marts 1993, forbliver i kraft,  

 indtil nye regler eventuelt fastsættes efter § 4, stk. 3, i lov om mærkning  

 og skiltning med pris m.v., som affattet ved denne lovs § 28, nr. 1.  

 Administrationen af de hidtil gældende regler, som nævnt i 1. pkt., overføres  

 til Forbrugerstyrelsen.
Forsætlig eller groft uagtsom overtrædelse af de  

 hidtil gældende regler, som nævnt i 1. pkt., straffes med bøde.
Der kan  

 pålægges selskaber m.v. (juridiske personer) strafansvar efter reglerne i  

 straffelovens 5. kapitel.
 § 28. I lov om mærkning og skiltning med pris m.v., jf.  

 lovbekendtgørelse nr. 456 af 17. juni 1991, som ændret ved lov nr. 429 af 1.  

 juni 1994, foretages følgende ændringer:
 1. I § 4 indsættes som stk. 3:
 »Stk. 3. Inden for vare- og tjenesteydelsesområder, hvor det  

 må antages at være af særlig betydning som prisvejledning for forbrugerne,  

 kan Forbrugerstyrelsen fastsætte regler om fakturering og anden dokumentation  

 for prisberegningen.«.
 2. Efter § 9 indsættes:
 »§ 10. På vare- og tjenesteydelsesområder af særlig betydning  

 for forbrugerne kan Forbrugerstyrelsen gennemføre og offentliggøre  

 sammenlignende undersøgelser af priser, rabatter og bonus m.v.«.
 § 29. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Den gældende konkurrencelov, jf. lovbekendtgørelse nr. 114 af 10. marts  

 1993, som ændret ved lov nr. 357 af 9. juni 1995, bygger på to  

 hovedprincipper: kontrolprincippet og gennemsigtighedsprincippet.
 I kontrolprincippet ligger, at en konkurrencebegrænsende aftale eller  

 adfærd først er forbudt, når konkurrencemyndigheden har foretaget et indgreb.
Ved gennemsigtighed forstås tilvejebringelse af den lettest og billigst  

 mulige adgang for producenter, forhandlere og forbrugere til at skaffe sig  

 relevant information om priser, forretningsbetingelser og andre oplysninger  

 om konkurrenceforhold.
Behovet for konkurrenceregulerende indgreb skønnes at  

 blive desto mindre, jo mere gennemsigtighed der er i markedet.
I første halvår af 1993 fandt der i Folketinget drøftelser sted om et  

 eventuelt principskifte i dansk konkurrencelovgivning, jf.
FT 1992/1993 sp.  

 7941 ff.
I juni 1993 besluttede Industriministeriet derfor at nedsætte et  

 udvalg, der bl.a. fik til opgave at udarbejde et lovudkast til illustration  

 af, hvorledes en dansk konkurrencelovgivning baseret på et forbudsprincip  

 svarende til EF-Traktatens konkurrenceregler kunne udformes.
I august 1995 afgav udvalget betænkning nr. 1297 med titlen  

 »Konkurrencelovgivningen i Danmark«.
Betænkningens lovudkast  

 indebærer, at konkurrencebegrænsende aftaler, vedtagelser og samordnet  

 praksis mellem virksomheder, der har en samlet omsætning på 1 mia. kr. og  

 derover, og en samlet markedsandel på 10 pct. eller derover, er forbudt.  

 Kontrolprincippet foreslås dog videreført for alle andre  

 konkurrencebegrænsende aftaler m.v.
Misbrug af dominerende stilling foreslås  

 ligeledes omfattet af et kontrolprincip.
I lovudkastet er offentlig og privat  

 erhvervsvirksomhed søgt ligestillet i videst mulig omfang.
Udvalget har  

 derimod ikke fundet anledning til at indføre fusionskontrol.
I forhold til  

 den gældende konkurrencelov foreslås gennemsigtighedsprincippet afskaffet.
Betænkningen har været udsendt i høring hos interesseorganisationer og  

 offentlige myndigheder.
På baggrund af betænkningen, de afgivne høringssvar  

 samt Erhvervsministeriets rapport fra 1995 om »Offentlig/Privat - lige  

 konkurrence« har Erhvervsministeriet udarbejdet forslag til ændring af  

 konkurrenceloven.
Dette lovforslag bygger alene på forbudsprincippet både for  

 så vidt angår konkurrencebegrænsende aftaler m.v. og misbrug af dominerende  

 stilling.
Kontrolprincippet foreslås således helt afskaffet, ligesom  

 gennemsigtighedsprincippet, i overensstemmelse med forslaget fra  

 Konkurrencelovsudvalget, udgår.
Der foreslås ikke indført fusionskontrol.
 I det følgende gives under 2. en kort gennemgang af gældende ret, under 3.  

 redegøres for lovforslagets formål og midler, under 4. opregnes de hørte  

 myndigheder og interesseorganisationer, under 5. redegøres for lovforslagets  

 administrative og statsfinansielle konsekvenser, under 6. redegøres for de  

 erhvervsøkonomiske konsekvenser, under 7. redegøres for kommunale  

 konsekvenser, under 8. redegøres for forholdet til EU-retten og under 9.  

 redegøres for de miljømæssige konsekvenser.
2. Gældende ret Konkurrenceloven, jf. lovbekendtgørelse nr. 114 af 10. marts 1993, som  

 ændret ved lov nr. 357 af 9. juni 1995, har siden 1990 udgjort det centrale  

 grundlag for Konkurrencerådets arbejde.
Konkurrenceloven blev udarbejdet på  

 grundlag af betænkning nr. 1075, afgivet af et sagkyndigt udvalg i 1986, med  

 titlen »Fra monopollov til konkurrencelov - om modernisering af  

 monopolloven og pris- og avanceloven«.
 Konkurrenceloven, der som nævnt bygger på kontrolprincippet, har til  

 formål at bidrage til øget konkurrence og dermed effektivitet i produktion og  

 omsætning, idet det betones, at produktion og omsætning sker under stigende  

 internationalisering.
 Loven omfatter al erhvervsvirksomhed, dog kan lovens indgrebsbeføjelser  

 ikke anvendes overfor offentlig og offentligt reguleret erhvervsvirksomhed,  

 ligesom forbudet mod bindende videresalgspriser ikke er gældende for denne  

 type virksomhed.
 Konkurrenceloven omfatter ikke løn- og arbejdsforhold.
Konkurrenceloven administreres af et uafhængigt kollegialt organ,  

 Konkurrencerådet, der består af en formand og 14 medlemmer.
Formanden og 7 af  

 de øvrige medlemmer er uafhængige af erhvervsinteresser.
Konkurrencerådet  

 omfatter et alsidigt kendskab til erhvervsforhold, herunder juridiske,  

 økonomiske, finansielle og forbrugermæssige forhold.
Konkurrencerådet træffer afgørelse i sager af principiel eller i øvrigt  

 væsentlig betydning.
Til Konkurrencerådet er knyttet et sekretariat, som  

 forbereder og udfører rådets afgørelser, samt varetager den løbende  

 orientering af offentligheden om rådets virksomhed.
De fleste af rådets  

 afgørelser kan indbringes for et uafhængigt ankenævn, Konkurrenceankenævnet,  

 og ankenævnets afgørelser kan prøves af domstolene.
Konkurrencelovens centrale virkemidler er dels gennemsigtighed, dels de  

 konkurrenceregulerende indgrebsbeføjelser.
Hertil kommer en enkelt  

 forbudsbestemmelse, der retter sig mod håndhævelse af bindende  

 videresalgspriser.
 Bestemmelserne om gennemsigtighed omfatter anmeldelsespligt for aftaler  

 m.v., hvorved der udøves eller vil kunne udøves dominerende indflydelse,  

 mulighed for pålæg af indberetningspligt for priser, avancer, rabatter, bonus  

 og forretningsbetingelser m.v. samt mulighed for fastsættelse af regler om  

 fakturering, mærkning og skiltning.
Ifølge konkurrenceloven gælder lov om offentlighed i forvaltningen ikke  

 for Konkurrencerådets sager, medmindre anmodningen om aktindsigt angår  

 anmeldelsespligtige aftaler m.v. og oplysninger, der er indberettet, hvor  

 konkurrencen ikke er tilstrækkelig virksom.
Endvidere har Konkurrencerådet  

 bred adgang til at offentliggøre undersøgelser og andre informationer om  

 konkurrenceforhold, ligesom rådet kan kræve udlevering af alle oplysninger om  

 konkurrenceforhold, der har betydning for lovens administration.
Hvis der ikke er tilstrækkelig gennemsigtighed, kan Konkurrencerådet  

 foretage forskellige indgreb for at bringe konkurrenceskadelige virkninger  

 til ophør.
Grundbetingelserne er, at der på et markedsområde foreligger en  

 konkurrencebegrænsning, der medfører eller vil kunne medføre skadelige  

 virkninger for effektiviteten eller omsætningen, samt at der er en  

 dominerende indflydelse.
Hvis Konkurrencerådet efter en konkret helhedsbedømmelse finder, at  

 betingelserne for indgreb er opfyldt, beslutter rådet at indlede  

 forhandlinger med den eller de pågældende virksomheder.
Ved forhandlingerne  

 søger Konkurrencerådet at sikre konkurrencen ad frivillighedens vej.
Er forhandling ikke tilstrækkeligt til sikring af konkurrencen, kan  

 Konkurrencerådet udstede påbud om ændring eller ophævelse af aftaler og  

 vedtagelser samt udstede leveringspåbud.
Endvidere kan rådet foretage direkte  

 prisindgreb.
3. Lovforslagets formål og midler a.
Formål Det foreliggende lovforslag er udarbejdet ud fra den overordnede  

 målsætning, at konkurrenceloven i videst mulig omfang skal sikre en fri og  

 effektiv konkurrence.
Dette indebærer, at lovforslaget er udformet således,  

 at det i videst mulig omfang rammer de konkurrencebegrænsninger, der hæmmer  

 konkurrencen og effektiviteten på markedet.
Lovforslaget søger både at fremme  

 konkurrencen mellem de virksomheder, der allerede er på markedet, og at sikre  

 konkurrencen ved fri adgang til markedet for nye virksomheder.
Hensigten med lovforslaget er endvidere at skabe optimale muligheder for  

 et godt samspil mellem de danske og de EU-retlige konkurrenceregler samt at  

 sikre, at de konkurrenceretlige vilkår her i landet ikke adskiller sig  

 markant fra det, der gælder efter EU-reglerne.
Dette indebærer samtidig, at  

 virksomhedernes handlemåde kun vil skulle tilpasses et regelsæt.
Lovforslaget indebærer, at der indføres et one-stop-shop princip, det vil  

 sige et princip om, at konkurrencebegrænsende aftaler m.v. som udgangspunkt  

 enten skal behandles efter EU-konkurrencereglerne eller efter de nationale  

 konkurrenceregler.
Dette er en lovfæstelse af praksis efter den gældende  

 konkurrencelov.
b.
Principskifte Det væsentligste middel til opnåelse af konkurrencelovens overordnede  

 formål er indførelse af et forbudsprincip.
Samtidig har det været en  

 intention bag lovforslaget, at loven, under hensyntagen til den danske  

 erhvervsstruktur, i størst muligt omfang tilpasses EU-reglerne.
Med  

 lovforslaget afskaffes kontrolprincippet.
 Forbudsprincippet har fundet udtryk i flere af forslagets centrale  

 bestemmelser.
c.
Forbud mod konkurrencebegrænsende aftaler m.v.
Der foreslås - i lighed med Konkurrencelovsudvalgets lovudkast - indført  

 et generelt forbud mod konkurrencebegrænsende aftaler, samordnet praksis  

 mellem virksomheder samt vedtagelser inden for en sammenslutning af  

 virksomheder.
Til forskel fra den udtømmende opregning i  

 Konkurrencelovsudvalgets lovudkast er opregningen af forbudte  

 konkurrencebegrænsende aftaler i forslaget gjort ikke-udtømmende.
Herved  

 sikres Konkurrencerådet mulighed for fremtidige indgreb overfor typer af  

 konkurrencebegrænsende aftaler m.v., der ikke er kendte i dag.
Bestemmelsen  

 ligger således på linie med artikel 85 i EF-Traktaten, og  

 Europa-Kommissionens og EF-Domstolens praksis vil derfor være vejledende ved  

 fortolkningen af denne bestemmelse.
Forbudet omfatter aftaler m.v. indgået af virksomheder, der tilsammen har  

 en omsætning på 1 mia. kr. eller derover, eller tilsammen har en markedsandel  

 på 10 pct. eller derover.
Dette er til forskel fra Konkurrencelovsudvalgets  

 lovudkast, hvor virksomhederne både skulle have en omsætning på 1 mia. kr.  

 eller derover og en markedsandel på 10 pct. eller derover for at være  

 omfattet af forbudet.
 For at sikre at de administrative byrder, som er forbundet med indførelsen  

 af en forbudsbaseret konkurrencelov, er mindst mulige for både virksomhederne  

 og konkurrencemyndigheden, indeholder lovforslaget en bagatelgrænse for,  

 hvornår forbudet mod konkurrencebegrænsende aftaler m.v. ikke finder  

 anvendelse.
Forbudet gælder således ikke for konkurrencebegrænsende aftaler m.v.  

 mellem virksomheder, der uanset markedsandelens størrelse har en samlet  

 omsætning på under 150 mio. kr.
I modsætning til Konkurrencelovsudvalgets  

 lovudkast er aftaler m.v. uden for forbudet ikke omfattet af et  

 kontrolprincip, men lades ureguleret.
Dette indebærer, at  

 konkurrencebegrænsende aftaler m.v. indgået af mindre virksomheder ikke  

 underlægges forbudsbestemmelsen.
Den nedre absolutte omsætningsgrænse på 150 mio. kr. finder imidlertid  

 ikke anvendelse, hvor konkurrencen inden for en branche er begrænset som  

 følge af den samlede virkning af parallelle aftaler.
Den nedre absolutte  

 omsætningsgrænse finder heller ikke anvendelse, hvor virksomheder aftaler  

 eller tilkendegiver bindende videresalgspriser.
I lighed med EU-rettens regler gives der i lovforslaget mulighed for at  

 fritage aftaler m.v., der ellers omfattes af forbudet mod  

 konkurrencebegrænsende aftaler m.v.
Lovforslaget indeholder både hjemmel til,  

 at fritagelse kan ske individuelt, det vil sige for den enkelte aftale, eller  

 for grupper af aftaler i såkaldte gruppefritagelser.
Endvidere er der i  

 lovforslaget givet hjemmel til, at Konkurrencerådet efter ansøgning kan  

 erklære, at en aftale m.v., efter de forhold som Konkurrencerådet har  

 kendskab til, ikke falder ind under forbudet.
 Overtrædelse af forbudet straffes med bøde.
d.
Forbud mod misbrug af dominerende stilling Lovforslaget indeholder et forbud for virksomheder mod at misbruge en  

 dominerende stilling på det danske marked eller dele heraf.
Denne bestemmelse  

 er en ændring i forhold til Konkurrencelovsudvalgets lovudkast, der indeholdt  

 en tilsvarende bestemmelse, som imidlertid var baseret på kontrolprincippet.  

 Konkurrencerådet var således alene bemyndiget til at bringe et sådant misbrug  

 til ophør ved påbud efter forudgående forhandling.
 Udformningen af forbudet mod misbrug af dominerende stilling er inspireret  

 af bestemmelsen i EF-Traktatens artikel 86.
Overtrædelser af forbudet kan af Konkurrencerådet imødegås med udstedelse  

 af påbud om at bringe overtrædelsen til ophør.
Af retssikkerhedsmæssige  

 årsager er forbudet imidlertid ikke strafsanktioneret, i modsætning til  

 EF-traktatens artikel 86, medmindre den virksomhed, som overtræder forbudet,  

 inden for de seneste 5 år har modtaget et påbud om at bringe et tilsvarende  

 misbrug til ophør.
Det er hensynet til virksomhederne, der har begrundet, at  

 forbudet som udgangspunkt ikke er strafsanktioneret, idet afgrænsningen af,  

 hvornår en virksomhed er dominerende, og hvornår betingelserne for misbrug er  

 opfyldt, kan være vanskelig at foretage.
Derimod er overtrædelse af selve  

 påbudet om ophør sanktioneret med bødestraf.
 Lovforslaget indeholder hjemmel til, at Konkurrencerådet efter ansøgning  

 kan erklære, at en virksomheds adfærd, efter de forhold som Konkurrencerådet  

 har kendskab til, ikke er omfattet af forbudet.
e.
Fusionskontrol Af hensyn til den danske erhvervsstruktur, der er kendetegnet ved mange  

 små og mellemstore virksomheder, er der i lovforslaget ikke indført  

 fusionskontrol.
Derimod er der i overensstemmelse med  

 Konkurrencelovsudvalgets lovudkast indført en pligt for virksomhederne til at  

 underrette Konkurrencerådet om fusioner, virksomhedsovertagelser og  

 sammenlægninger.
Denne meddelelsespligt er begrundet i, at Konkurrencerådet  

 bør være orienteret om større koncentrationer i Danmark med henblik på  

 vurdering af behovet for at følge disse virksomheders fremtidige  

 markedsadfærd.
Meddelelsen skal dog først ske, når fusionen m.v. har fundet  

 sted, og selve meddelelsen kan ikke danne grundlag for en beslutning eller et  

 indgreb i relation til fusionen m.v. fra Konkurrencerådets side.
f.
Ligestilling af offentlig og privat erhvervsvirksomhed Af hensyn til tilpasningen til EU-konkurrencereglerne og som en konsekvens  

 af den stedfundne udvikling i samfundet er det fundet nødvendigt i videst  

 muligt omfang at sikre en ligestilling af offentlig og privat  

 erhvervsvirksomhed.
I modsætning til den gældende lov finder lovforslagets  

 forbudsbestemmelser således anvendelse på både offentlig og privat  

 erhvervsvirksomhed.
Dog vil en erhvervsvirksomheds konkurrencebegrænsning  

 være undtaget fra lovens forbudsbestemmelser, hvis den er en direkte eller  

 nødvendig følge af anden offentlig regulering.
Herved sikres det, at  

 Konkurrencerådet ikke kan gribe ind overfor en konkurrencebegrænsende adfærd,  

 som er resultatet af en politisk bestemt beslutning.
Der indføres en særskilt anmeldelsespligt for de regler, som en offentlig  

 myndighed fastsætter på områder, hvor den pågældende offentlige myndighed  

 selv driver erhvervsvirksomhed.
Der vil være offentlig adgang til disse  

 anmeldelser.
g.
Offentlighed Forslagets bestemmelse om offentlighed indebærer, at offentlighedsloven  

 ikke gælder for sager efter konkurrenceloven.
Dog er der offentlighed om  

 sager vedrørende fastsættelse af regler efter konkurrenceloven, hvor  

 ministeren typisk skal indhente en udtalelse fra Konkurrencerådet, eller hvor  

 Konkurrencerådet selv fastsætter regler.
Bestemmelsen indebærer endvidere, at  

 Konkurrencerådet kan offentliggøre afgørelser, der træffes efter loven, dog  

 med visse undtagelser for forretningshemmeligheder m.v.
Parters rettigheder,  

 herunder partsoffentlighed, reguleres udelukkende efter reglerne i  

 forvaltningsloven.
h.
Lovens administration Lovens administration vil som efter den gældende lov blive varetaget af  

 Konkurrencerådet.
Ligeledes vil rådets sekretariatsforretninger varetages af  

 en styrelse under Erhvervsministeriet.
Som noget nyt foreslås denne benævnt  

 Konkurrencestyrelsen.
Rådet forudsættes at behandle sager af principiel eller  

 særlig stor betydning, samt sager i hvilke der foreligger særlig tvivl, mens  

 den daglige administration af loven forudsættes varetaget af  

 Konkurrencestyrelsen på rådets vegne.
Lovforslaget indeholder endvidere en ændring af rådets størrelse og  

 sammensætning.
Det forudsættes således som noget nyt, at 2 personer med  

 særlig indsigt i offentlig erhvervsvirksomhed bliver repræsenteret i rådet.  

 Antallet af rådsmedlemmer forøges med lovforslaget fra 14 til 18 medlemmer  

 samt formanden.
 Konstruktionen med Konkurrenceankenævnet som rekursinstans bliver bevaret.
4. Høring Betænkning nr. 1297 og det i betænkningen indeholdte udkast til  

 konkurrencelov har været sendt i høring hos Advokatrådet, AMP-samarbejdet,  

 Amtsrådsforeningen, Arbejderbevægelsens Erhvervsråd,  

 Arbejdsmarkedspensionsrådet (AMPR), Arbejdsministeriet,  

 Assurandør-Societetet, Boligministeriet, Byggeriets Firkant (BYG),  

 Børsmæglerforeningen, CO-Industri, Danmarks Fiskeriforening, Danmarks  

 Fiskeriindustri og Eksportforening, Danmarks Havfiskeriforening, Danmarks  

 Nationalbank, Danmarks Rederiforening, Danmarks Sparekasseforening, Dansk  

 Annoncørforening, Dansk Arbejdsgiverforening, Dansk Erhvervsjordbrug, Dansk  

 Familielandbrug, Dansk Fødevareråd, Dansk Handel og Service, Dansk Industri,  

 Dansk Skovforening, Danske Andelsselskaber, Danske Dagblades Forening, Danske  

 Elværkers Forening, Danske Fjernvarmeværkers Forening, Danske Vognmænd, De  

 Danske Husmoderforeninger, De Danske Landboforeninger, Den Danske  

 Forlæggerforening, De samvirkende Danske Husholdningsforeninger, Det  

 Fælleskommunale EF-sekretariat, Entreprenørforeningen, Finansministeriet,  

 Finansrådet, Forbrugerrådet, Foreningen af Regionale Naturgasselskaber  

 (KOMGAS), Foreningen af Registrerede Revisorer, Foreningen af Rådgivende  

 Ingeniører, Foreningen af Statsautoriserede Revisorer, Foreningen for danske  

 affalds- og genvindingsvirksomheder, Forskningsministeriet,  

 Forsvarsministeriet, Funktionærernes og Tjenestemændenes Fællesråd,  

 Fællesforeningen for Danmarks Brugsforeninger, Handelskammeret,  

 Håndværksrådet, Indenrigsministeriet, Justitsministeriet, Kommunernes  

 Landsforening, Kulturministeriet, Københavns Kommune, Landbrugs- og  

 Fiskeriministeriet, Landbrugsrådet, Landsorganisationen i Danmark, Liberale  

 Erhvervs Råd, Miljø- og Energiministeriet, Oliebranchens  

 Fællesrepræsentation, Realkreditrådet, Skatteministeriet, Socialministeriet,  

 Statsministeriet, Sundhedsministeriet, Trafikministeriet, Turistvognmændenes  

 Landsforening, Udenrigsministeriet, Undervisningsministeriet,  

 Økonomiministeriet.
 Lovforslaget er sendt i høring hos ovennævnte organisationer og  

 institutioner samt Danmarks Apotekerforening, Dansk Dataforening, Dansk  

 Taxiforbund og Renosam.
5. Administrative og statsfinansielle konsekvenser I Konkurrencelovsudvalgets betænkning foreslås, at Konkurrencestyrelsen  

 som udgangspunkt søger at løse de ændrede arbejdsopgaver med samme mængde  

 ressourcer, som Konkurrencerådet har i dag.
Udvalget giver udtryk for  

 usikkerhed vedrørende omfanget på længere sigt af de nye administrative  

 opgaver, men forudser dog betydelige ekstra arbejdsopgaver i  

 overgangsperioden.
Lovforslaget indeholder bestemmelser, der er umiddelbart  

 strafsanktionerede, og som stiller erhvervslivet i en helt ny situation.  

 Dette kræver en omfattende og målrettet information og vejledning rettet mod  

 såvel organisationer som enkeltvirksomheder.
Administrativt vil der være  

 behov for vurdering af, om visse grupper af aftaler på forhånd skal fritages,  

 hvis betingelserne herfor efter lovforslaget er opfyldt.
På baggrund af  

 erfaringerne fra Sveriges skifte til forbudslovgivning må det endvidere  

 forudses, at et betydeligt antal aftaler inden for en kort periode vil blive  

 anmeldt til bedømmelse af, om de er omfattet af loven og i givet fald kan  

 opnå individuel fritagelse.
Samtidig vil visse opgavetyper, som varetages i  

 dag forsvinde eller flytte.
Konkurrencestyrelsen forudsættes som udgangspunkt  

 at søge at løse de ændrede opgaver med samme mængde ressourcer, som  

 Konkurrencesekretariatet har i dag.
Loven skal administreres af et nyt råd med et udvidet antal medlemmer i  

 forhold til det nuværende råd.
Samtidig omdannes konkurrencemyndigheden til  

 en egentlig styrelse.
Denne styrelse skal fortsat - udover at administrere  

 konkurrenceloven - administrere EU-konkurrencereglerne, reglerne inden for  

 området offentlige udbud samt licitationsloven.
Desuden skal styrelsen  

 rådgive og vejlede virksomheder, myndigheder og forbrugere m.v. om disse  

 regelsæt.
Endelig skal styrelsen udføre sekretariatsopgaver for  

 Elprisudvalget og for Gas- og Varmeprisudvalget.
6. Erhvervsøkonomiske konsekvenser En tilpasning af de danske konkurrenceregler til EU-reglerne, således at  

 der indføres ensartede og effektive forholdsregler til imødegåelse af  

 skadelige konkurrencebegrænsninger, vil generelt være til fordel for  

 virksomhederne.
Større danske virksomheder omfattes allerede af  

 EU-konkurrencereglerne, og for deres aftaler m.v. og adfærd vil der herefter  

 kun gælde et konkurrenceretligt system.
For mindre danske virksomheder  

 indebærer forslaget ligeledes en lettelse, idet disse virksomheders aftaler  

 m.v. ikke underlægges forbudsbestemmelserne og helt friholdes for regulering.  

 Disse virksomheder besværes således ikke - i modsætning til efter den  

 gældende lov - med et kompliceret regelsæt.
 Indførelse af et forbudsprincip i stedet for det kontrolprincip, som er  

 gældende i dag, vil påføre de virksomheder, der ønsker at indgå  

 konkurrencebegrænsende aftaler m.v., et merarbejde, da de skal kunne  

 godtgøre, at sådanne aftaler m.v. er berettigede til at opnå fritagelse fra  

 forbudet.
De gældende bestemmelser om offentlighed omkring anmeldte aftaler m.v. og  

 omkring prisindberetninger vil efter forslaget falde bort.
Det vil navnlig  

 have betydning for virksomheder, der er i konkurrence med udenlandske  

 virksomheder, der ikke har været underkastet tilsvarende  

 gennemsigtighedsregler.
Forslaget medfører, at der i videst muligt omfang sikres en ens behandling  

 af privat og offentlig erhvervsvirksomhed.
De således omfattede statslige og  

 kommunale erhvervsvirksomheder vil herefter være omfattet af  

 konkurrencereglerne på samme måde som private virksomheder.
7. Kommunale konsekvenser Lovforslaget medfører ikke nye direkte udgifter for kommuner og  

 amtskommuner.
Der forudses heller ikke i forbindelse med lovforslaget indført  

 nye gebyrer.
 Bestemmelsen i § 2, stk. 3, indebærer, at statslige og kommunale  

 myndigheder, der udøver erhvervsvirksomhed og samtidig fastsætter regler for  

 denne erhvervsvirksomhed, skal anmelde reguleringen til Konkurrencerådet,  

 hvis reguleringen har betydning for konkurrencen.
8. Forholdet til EU-retten Forslaget indebærer, at den danske konkurrencelov tilpasses  

 EU-konkurrencereglerne under hensyntagen til den danske erhvervsstruktur.
 Forslaget lovfæster one-stop-shop princippet.
9. Miljømæssige konsekvenser Forslaget skønnes ikke at have miljømæssige konsekvenser.
Bemærkninger til lovforslagets enkelte bestemmelser Til kapitel 1 Lovens formål og anvendelsesområde Til § 1 Den overordnede målsætning for den foreslåede konkurrencelov er en  

 effektiv samfundsmæssig ressourceanvendelse gennem virksom konkurrence.
I  

 forhold til den gældende konkurrencelov er det fundet hensigtsmæssigt at  

 anvende en formulering af formålsbestemmelsen, der betoner, at kriteriet for  

 en effektiv ressourceanvendelse er samfundsøkonomisk effektivitet.
 Effektivitetsbegrebet indebærer dels, at varer og tjenesteydelser  

 produceres og distribueres til de lavest mulige omkostninger dels, at udbudet  

 af varer og tjenesteydelser sker i en mængde og sammensætning, der afspejler  

 brugernes og forbrugernes præferencer.
Det samfundsøkonomiske effektivitetsbegreb har to dimensioner: statisk  

 effektivitet og dynamisk effektivitet eller effektivitet på kort sigt og  

 effektivitet på længere sigt.
Ved statisk effektivitet forstås, at samfundets  

 ressourcer er optimalt udnyttet på et givet tidspunkt eller inden for en  

 kortere tidsperiode, mens dynamisk effektivitet refererer til ændringer i  

 samfundets ressourcer på en sådan måde, at de udnyttes stadig mere effektivt  

 i overensstemmelse med ændringer i forbrugernes præferencer.
Ved dynamisk effektivitet sigtes der især på erhvervslivets  

 omstillingsevne, således at der udvikles ændringer eller innovationer i form  

 af nye produktionsprocesser, produkter eller ydelser.
Det konkurrencemæssige  

 pres tvinger virksomhederne til løbende at foretage innovationer og reducere  

 deres omkostninger for at fastholde deres markedsposition.
Af formålsbestemmelsen fremgår det, at et væsentligt middel til opnåelse  

 af målsætningen om effektiv ressourceanvendelse er virksom konkurrence.
Dette  

 middel er naturligt i et markedspræget samfund, hvor virksom konkurrence  

 normalt vil føre til effektiv ressourceanvendelse.
Imidlertid kan man  

 forestille sig undtagelsestilfælde, hvor dette ikke gælder.
Således vil  

 eksistensen af naturlige monopoler, f.eks. i tilknytning til visse  

 samfundsmæssige infrastrukturinvesteringer, kunne føre til en mere effektiv  

 ressourceanvendelse end det, som vil være tilfældet under virksom  

 konkurrence.
I sådanne tilfælde må det imidlertid sikres, at det naturlige  

 monopol ikke bringer målsætningen om effektiv ressourceanvendelse i fare.
Det  

 kan f.eks. ske ved at sikre lige adgang til benyttelsen af de fælles  

 infrastrukturfaciliteter under hensyntagen til de samfundsmæssige  

 forpligtelser, som gælder for området.
Begrebet virksom konkurrence sigter til både strukturelle og  

 adfærdsmæssige forhold.
De strukturelle forhold, som skal karakterisere et  

 marked med virksom konkurrence, er bl.a., at antallet af aktører på markedet  

 er tilstrækkeligt stort under hensyntagen til stordriftsfordele, og at  

 adgangen til markedet ikke er begrænset.
På den adfærdsmæssige side ligger  

 bl.a. en forudsætning om uafhængige beslutninger taget af virksomheder, som  

 er aktive på markedet.
Konkurrencen kan kun fungere effektivt eller virksomt,  

 hvis virksomhederne har en grundlæggende frihed til at indgå aftaler og til  

 selv at disponere i økonomiske forhold.
Denne frihed til økonomisk  

 beslutningstagen er også en frihed til at tilpasse sig konkurrenternes adfærd  

 på markedet.
En virksom konkurrence vil derimod blive svækket eller sat ud af  

 kraft, hvis virksomhedens kontakt på markedet afløses af aftaler eller  

 samordnet praksis, hvis formål eller følge er at øve indflydelse på en aktuel  

 eller potentiel konkurrents adfærd, eller hvis formål eller følge er at  

 oplyse om virksomhedens egen fremtidige markedsadfærd.
Kun under et stadigt  

 konkurrencepres vil virksomhederne løbende tvinges til at tilpasse produktion  

 og omsætning til et optimalt niveau.
Lovens formål fremmes gennem regler, der dels sikrer, at en  

 konkurrencebegrænsning ikke finder sted gennem aftale, vedtagelse eller ved  

 samordnet praksis, som vil forårsage, at en virksomhed afgiver sin frihed til  

 selvstændigt at konkurrere på markedet, dels sikrer, at en virksomheds  

 mulighed for at konkurrere på markedet ikke begrænses ved, at en anden  

 virksomhed misbruger en dominerende stilling på markedet.
Endvidere fremmes  

 lovens formål gennem adgangen til at påpege konkurrenceskadelige virkninger  

 af offentlig regulering.
 I den foreslåede formålsbestemmelse undlades generelt omtale af lovens  

 konkurrenceregulerende midler.
Den gældende konkurrencelov nævner i formålsbestemmelsen foranstaltninger  

 imod begrænsninger i erhvervsfriheden.
Begrebet erhvervsfrihed er ikke  

 entydigt.
Det kan dels forstås som etableringsfrihed, det vil sige fri adgang  

 til for enhver at nedsætte sig i hvilket erhverv, den pågældende vil, dels  

 som en sikring imod ulighed erhvervsudøvere imellem eller urimelige vilkår  

 for erhvervsudøvelsen.
Det er hensigtsmæssigt, at formålsbestemmelsen i en ny konkurrencelov  

 udformes så enkelt som muligt med en overordnet målsætning, og af denne grund  

 nævnes hensynet til erhvervsfriheden ikke udtrykkeligt.
På samme måde som i  

 den gældende konkurrencelov indgår erhvervsfriheden imidlertid som et af de  

 væsentlige hensyn.
Ved forberedelsen af den gældende konkurrencelov blev det overvejet at  

 medtage hensynet til forbrugerne.
Dette blev dog afvist af det  

 lovforberedende udvalg, idet forbrugerbeskyttelse ikke blev fundet at kunne  

 indgå som selvstændig målsætning i en konkurrencelov.  

 Effektivitetsmålsætningen i den gældende lov bygger på den antagelse, at  

 forbrugernes velfærd maksimeres, når samfundets ressourcer udnyttes optimalt.  

 Det forekommer fortsat rigtigst, at alene effektivitetshensynet anføres som  

 den overordnede målsætning for konkurrencelovgivningen.
Der er imidlertid  

 under beskrivelsen af effektivitetshensynet redegjort for, at virksom  

 konkurrence er ønskelig, netop fordi det må anses som det mest effektive  

 middel til at sikre det udbud af varer og tjenesteydelser, som bedst  

 afspejler forbrugernes præferencer, både med hensyn til kvalitet og pris.
Til § 2 Med lovforslagets § 2 ligestilles offentlig og privat  

 erhvervsvirksomhed i modsætning til under den gældende konkurrencelov, hvor  

 forbuds- og indgrebsbestemmelserne ikke gælder for erhvervsvirksomhed, der  

 udøves af stats- og kommunalforvaltningen.
En ligestilling af privat og  

 offentlig erhvervsvirksomhed harmonerer med EU-konkurrencereglerne, hvor  

 Traktatens artikel 85 og 86 gælder direkte for offentlige virksomheder, jf.  

 artikel 90.
§ 2, stk. 1, afgrænser sammen med § 3 lovforslagets anvendelsesområde.  

 Efter lovforslaget er al erhvervsvirksomhed som udgangspunkt omfattet.
Det  

 centrale begreb for lovforslagets anvendelsesområde er således begrebet  

 erhvervsvirksomhed.
Begrebet »erhvervsvirksomhed« skal efter denne lov forstås  

 bredt, således at enhver økonomisk aktivitet, der foregår i et marked for  

 varer og tjenester, er omfattet af loven.
Det kræves ikke, at der opnås en  

 økonomisk gevinst.
Således kan et »non-profit« foretagende også  

 være omfattet af begrebet erhvervsvirksomhed.
Valget af selskabsform  

 (aktieselskab, andelsforening, brancheforening, selvejende institution m.v.)  

 er ikke afgørende for lovens anvendelse.
Eventuelle afgrænsningsproblemer  

 forudsættes løst i forlængelse af Konkurrencerådets praksis efter den  

 gældende lov.
I overensstemmelse med hidtidig praksis er begrebet  

 erhvervsvirksomhed således defineret bredt for at kunne modsvare en dynamisk  

 erhvervsudvikling.
 Begrebet erhvervsvirksomhed dækker offentlig og privat erhvervsvirksomhed.
Ved offentlig erhvervsvirksomhed forstås erhvervsvirksomhed, der udøves af  

 stats- eller kommunalforvaltningen, og som består i at udbyde eller  

 efterspørge varer eller tjenesteydelser m.v., som har betydning for  

 konkurrencen.
Det betyder, at hvis offentlige erhvervsvirksomheder udbyder  

 eller efterspørger varer og ydelser på et marked, vil denne  

 erhvervsvirksomhed være omfattet af loven.
Med formuleringen  

 »efterspørge« sigtes på de tilfælde, hvor offentlige  

 erhvervsvirksomheder optræder som købere, og derigennem påvirker eller kan  

 påvirke konkurrencen.
Eksempler på offentlig erhvervsvirksomhed vil bl.a. kunne findes inden for  

 områderne offentlige værker, offentlig transport, offentlig havnevirksomhed  

 og renovation.
Indtægtsdækket virksomhed, som drives af en række  

 statsinstitutioner, vil også være offentlig erhvervsvirksomhed.
Desuden kan  

 kommunal opgavevaretagelse for andre kommuner være offentlig  

 erhvervsvirksomhed.
Myndighedsudøvelse ligger uden for begrebet erhvervsvirksomhed og vil  

 derfor ikke være omfattet af loven.
Som eksempler på myndighedsudøvelse kan  

 nævnes konkrete forvaltningsakter, regeludstedelse, regelfortolkning,  

 regelhåndhævelse og betjening af Folketinget, minister, kommunalbestyrelse og  

 amtsråd.
Begrebet offentlig erhvervsvirksomhed skal forstås således, at den form  

 for offentlig erhvervsvirksomhed, som ikke består i at udbyde eller  

 efterspørge varer eller tjenester m.v. på et marked, ikke falder ind under  

 lovens anvendelsesområde.
Det skyldes, at denne type erhvervsvirksomhed ikke  

 har direkte betydning for konkurrencen i erhvervslivet.
 Sådan erhvervsvirksomhed omfatter de aktiviteter, hvor stats- eller  

 kommunalforvaltningen fremstiller varer eller ydelser ved egne ansatte og til  

 eget brug, og benævnes ofte som »in house« produktion.
 Som eksempler på »in house« produktion kan nævnes en kommunes  

 egen udførelse af trykkeri- eller håndværksopgaver til kommunens eget brug.
 Undtagelsen af offentlig »in house« produktion er en  

 videreførelse af praksis efter gældende lov.
 Hvad angår privat erhvervsvirksomhed, dækker dette i forlængelse af  

 Konkurrencerådets praksis enhver form for erhvervsvirksomhed, der udøves af  

 private markedsaktører.
Det er ikke fundet nødvendigt at fremhæve i lovforslagets § 2 på hvilket  

 geografisk marked, lovforslaget skal finde anvendelse.
Loven omfatter efter  

 hidtidig praksis det danske territorium.
Grønland og Færøerne er undtaget fra  

 lovens anvendelsesområde, jf. lovforslagets § 29.
 Efter lovforslagets § 2, stk. 2, er en erhvervsvirksomheds  

 konkurrencebegrænsninger, som er en direkte eller nødvendig følge af  

 offentlig regulering m.v., undtaget fra reglerne i kapitel 2 og 3. I sådanne  

 tilfælde kan konkurrencemyndigheden rette en offentliggjort henvendelse til  

 vedkommende myndighed og gøre opmærksom på eventuelle konkurrenceskadelige  

 virkninger.
Ved »offentlig regulering« forstås bl.a. lovgivning,  

 bekendtgørelser, generelle budgetregler, aktstykker og beslutninger inden for  

 grænserne af kommunalfuldmagten samt kommunale regulativer.
Sidestillet med  

 beslutninger truffet af kommunalbestyrelsen er beslutninger truffet af  

 bestyrelsen i kommunale fællesskaber, jf. § 60 i lov om kommunernes styrelse.
Begrundelsen for at sidestille beslutninger truffet af bestyrelsen i  

 kommunale fællesskaber med beslutninger truffet af kommunalbestyrelsen er, at  

 kommunale fællesskaber er karakteriseret ved, at der sker en  

 kompetenceoverførsel fra de deltagende kommuner til fællesskabet.
Et  

 kommunalt fællesskab, der er godkendt efter lov om kommunernes styrelse § 60,  

 er således udtryk for, at den i lovgivningen fastsatte kompetence- og  

 opgavefordeling er fraveget.
Det kommunale fællesskab udøver ikke funktioner  

 på kommunernes vegne i henhold til delegation, men har en selvstændig  

 kompetence.
 For så vidt angår forpligtelser efter ratificerede konventioner samt  

 EU-forordninger, vil disse også falde ind under begrebet »offentlig  

 regulering«.
Formålet med § 2, stk. 2, er at sikre, at politisk bestemte reguleringer  

 og beslutninger truffet med hjemmel i lovgivning, herunder reglerne om  

 kommunernes ulovbestemte opgaver (kommunalfuldmagten), ikke kan underkendes  

 af konkurrencemyndigheden, idet disse reguleringer og beslutninger kan være  

 betinget af andre samfundshensyn end hensynet til konkurrencen.
Det er en  

 given forudsætning, at konkurrencemyndigheden ikke kan gå ind i en  

 legalitetsprøvelse af sådanne reguleringer og beslutninger.
Det fremgår af stk. 2, 2. pkt., at afgørelse af, hvorvidt en  

 konkurrencebegrænsning er en direkte eller nødvendig følge af offentlig  

 regulering m.v., træffes af den myndighed m.v., der har fastsat reguleringen,  

 eller såfremt reguleringen er fastsat ved lov eller EU-forordning, af  

 vedkommende minister.
Det følger dog af dansk rets almindelige regler, at den  

 endelige afgørelse af spørgsmålet om, hvorvidt en erhvervsvirksomheds  

 konkurrencebegrænsning har hjemmel og dermed er omfattet af § 2, stk. 2, 1.  

 pkt., henhører under domstolene.
En anden situation er den, at der i anden lovgivning er eller bliver  

 fastsat bestemmelser med sigte på aktivt at fremme konkurrencen på et eller  

 flere delmarkeder, som eksempelvis en række af bestemmelserne i  

 telelovgivningen, der hjemler en række direkte indgreb i samtrafikpriser og  

 -vilkår.
De indgrebsmuligheder, der følger af sådan sektorspecifik  

 lovgivning, jf. lex specialis princippet, består fortsat og vil skulle  

 håndhæves af den pågældende ressortmyndighed.
 Det må anses for hensigtsmæssigt, at Konkurrencerådet og de pågældende  

 sektormyndigheder i forbindelse med eventuelle indgreb løbende koordinerer  

 indsatsen med henblik på at undgå overlapning eller modstridende  

 beslutninger.
 Der kan således ikke opstå en retstilstand, hvor såvel Konkurrencerådet  

 som en sektorspecifik myndighed har kompetence til at gribe ind over for det  

 samme forhold.
 Desuden bør den retstilstand, hvor hverken den sektorspecifikke myndighed  

 eller Konkurrencerådet kan gribe ind, ikke kunne opstå.
Forslaget indebærer således, at lovens forbudsbestemmelser ikke finder  

 anvendelse på konkurrencebegrænsninger, som er en direkte eller nødvendig  

 følge af offentlig regulering m.v.
Forslaget er en præcisering af en lignende  

 bestemmelse i den gældende konkurrencelovs § 2, nr. 1, 2. pkt., således at  

 reglens ordlyd bringes i overensstemmelse med den praksis, der har udviklet  

 sig inden for den gældende konkurrencelov.
Forslaget til stk. 2 indebærer  

 ikke særlige indholdsmæssige krav til reguleringens ordlyd.
 Derimod kræves, at hjemlen til at gennemføre en offentlig regulering er  

 udnyttet, svarende til hidtidig praksis efter den gældende konkurrencelov.  

 Den omstændighed, at en offentlig myndighed har hjemmel til at udstede  

 regler, indebærer ikke i sig selv, at kravet om lovregulering er opfyldt.
Lovforslagets § 2, stk. 2, 3. pkt., giver konkurrencemyndigheden mulighed  

 for at rette henvendelse til den pågældende myndighed m.v. og påpege mulige  

 skadelige virkninger for konkurrencen.
Bestemmelsen følger hidtidig praksis,  

 men er gjort mere effektiv ved at indføje en pligt for den pågældende  

 myndighed til at svare på henvendelsen inden for 3 måneder fra  

 modtagelsestidspunktet.
Den foreslåede bestemmelse præciserer endvidere  

 Konkurrencerådets adgang til i en sådan henvendelse at fremkomme med forslag  

 til fremme af konkurrencen på det pågældende område.
 Forud for en sådan henvendelse forudsættes Konkurrencerådet at drøfte  

 sagen med den pågældende myndighed.
 En § 2, stk. 2-henvendelse kan offentliggøres, ligesom den offentlige  

 myndigheds svar på Konkurrencerådets henvendelse kan offentliggøres, jf. §  

 13, stk. 2. Offentliggørelsen vil ske ved Konkurrencerådets foranstaltning.  

 Heri ligger en forudsætning om, at en offentlig myndighed i forbindelse med  

 besvarelsen kommer med en begrundet stillingtagen til Konkurrencerådets  

 anbefaling.
Under den gældende konkurrencelov er det altid Konkurrencerådet og ikke  

 rådets sekretariat, der retter en offentliggjort § 15-henvendelse til andre  

 offentlige myndigheder.
Ud fra hensynet til at give henvendelser efter  

 lovforslagets § 2, stk. 2, mest mulig vægt både over for den pågældende  

 myndighed og i den offentlige debat er det fundet hensigtsmæssigt fortsat at  

 lade denne del af konkurrencelovens anvendelsesområde varetage af  

 Konkurrencerådet.
Ifølge § 2, stk. 3, skal statslige og kommunale myndigheder m.v., der  

 udøver erhvervsvirksomhed og fastsætter regler for denne erhvervsvirksomhed,  

 anmelde reguleringen eller beslutningen til Konkurrencestyrelsen.
Ved  

 »udøves« forstås, at statslige og kommunale myndigheder alene  

 forestår en erhvervsvirksomhed eller er repræsenteret i den pågældende  

 erhvervsvirksomheds styrende organ.
Det kræves ikke, at myndigheden har  

 bestemmende indflydelse i erhvervsvirksomheden for, at anmeldelsespligten  

 indtræder.
Anmeldelsespligten omfatter tillige koncessionsvilkår.
Ved  

 anmeldelsespligten sikres, at Konkurrencerådet får mulighed for at blive  

 bekendt med de tilfælde, hvor offentlige myndigheder optræder i  

 dobbeltfunktioner.
 Anmeldelse af myndigheders regulering m.v. af erhvervsvirksomhed, som  

 udøves af myndigheden selv, skal alene ske i tilfælde, hvor  

 erhvervsvirksomheden har betydning for konkurrencen.
 Erhvervsministeren fastsætter efter at have indhentet udtalelse fra  

 Konkurrencerådet de nærmere regler for anmeldelsespligten, jf. § 2, stk. 3.  

 Det forudsættes, at de nærmere regler gøres så smidige, at kun de  

 oplysninger, som vedrører forhold af betydning for konkurrencen, indsendes  

 til Konkurrencestyrelsen.
 De anmeldte forhold er offentligt tilgængelige i Konkurrencestyrelsen, jf.  

 § 13, stk. 2.
 Til § 3 Bestemmelsen svarer indholdsmæssigt til § 3 i den gældende  

 konkurrencelov.
Bestemmelsen indebærer, at der skal foretages en afgrænsning af løn- og  

 arbejdsforhold over for erhvervsvirksomhed.
Det forudsættes, at bestemmelsen  

 administreres i overensstemmelse med hidtidig praksis.
Undtagelsen omfatter  

 herefter kun forhold, der vedrører egentlige løn- og arbejdsforhold, og alene  

 forholdet mellem arbejdsgiver og arbejdstager i denne forbindelse.
Dette  

 gælder, uanset om forholdene er indeholdt i kollektive overenskomster.
Til § 4 EU-konkurrencereglerne finder anvendelse, når der kan  

 konstateres en mærkbar påvirkning af samhandelen mellem medlemsstaterne, mens  

 de nationale konkurrenceregler finder anvendelse på konkurrencebegrænsninger,  

 der udspiller sig inden for de enkelte medlemsstaters territorialgrænser.
Der  

 vil dog i et vist omfang være en overlapning mellem anvendelsesområdet for  

 EU-konkurrencereglerne og de nationale konkurrenceregler, idet f.eks.  

 EU-konkurrencereglerne kan anvendes ikke blot, hvor der i en  

 konkurrencebegrænsende aftale eller adfærd deltager virksomheder fra flere  

 medlemsstater, men tillige, hvor de deltagende virksomheder er beliggende i  

 en enkelt medlemsstat, hvis aftalen m.v. gør det vanskeligere for  

 virksomheder fra andre medlemsstater at trænge ind på den pågældende  

 medlemsstats område.
Hensigten med lovforslagets § 4 er at indføre one-stop-shop princippet,  

 det vil sige et princip om, at konkurrencebegrænsende aftaler m.v. som  

 udgangspunkt enten skal behandles efter EU-konkurrencereglerne eller efter de  

 nationale konkurrenceregler.
Dette er en lovfæstelse af praksis efter den  

 gældende konkurrencelov.
 Af lovforslagets § 4 fremgår, at en aftale m.v., der har fået en  

 individuel fritagelse efter Traktatens artikel 85, stk. 3, ikke vil være  

 omfattet af forbudsbestemmelserne i lovforslagets kapitel 2.
 Endvidere vil aftaler m.v., der er omfattet af en forordning om fritagelse  

 eller undtagelse af visse kategorier af aftaler m.v., ikke være omfattet af  

 bestemmelserne i lovforslagets kapitel 2.
 En aftale m.v., der opfylder betingelserne i en EU-gruppefritagelse eller  

 EU-undtagelse, opnår samme retlige gyldighed og fordele, som opnås ved, at  

 Konkurrencerådet træffer afgørelse om individuel fritagelse efter § 8, stk.  

 1. Fritagelsen opnås uden forudgående anmeldelse af aftalen m.v. til  

 Konkurrencestyrelsen og dermed uden, at der er foretaget eller skal foretages  

 nogen undersøgelse af eller træffes nogen afgørelse om, at den pågældende  

 aftale opfylder betingelserne i § 8, stk. 1. Aftaleparterne kan derfor selv  

 vurdere, hvorvidt en aftale m.v. er omfattet af en EU-gruppefritagelse eller  

 EU-undtagelse.
 Til § 5 § 5 undtager aftaler, vedtagelser og samordnet praksis  

 inden for samme virksomhed eller koncern fra forbudsbestemmelserne i  

 lovforslagets kapitel 2. Bestemmelsen forudsættes administreret i  

 overensstemmelse med EU-konkurrenceretten for så vidt angår koncernforhold.
Dette er ensbetydende med, at forbindelserne mellem virksomheder, der  

 tilhører samme koncern i egenskab af modervirksomhed og dattervirksomhed  

 eller i egenskab af dattervirksomheder under bestemmende indflydelse af samme  

 modervirksomhed, ikke udgør en aftale eller samordnet praksis og dermed er  

 omfattet af undtagelsen.
Dette forudsætter, at virksomhederne udgør en  

 økonomisk enhed, inden for hvilken dattervirksomheden eller  

 dattervirksomhederne ikke har nogen reel selvstændighed ved fastlæggelsen af  

 sin eller deres adfærd på markedet.
 Begreberne modervirksomhed og dattervirksomhed forudsætter, at der er tale  

 om koncerner, hvor der i kraft af økonomisk ejerskab eller stemmerettigheder  

 foreligger en bestemmende indflydelse.
Koncernbegrebet er videre end i selskabslovgivningen, hvor det kun  

 omfatter moder- og datterselskab.
I dansk selskabslovgivning opererer man  

 således ikke med begrebet horisontale koncerner, men denne type koncerner  

 kendes bl.a. fra tysk ret, ligesom man i EU-konkurrenceretten har behandlet  

 horisontale koncerners stilling i forhold til artikel 85, stk. 1.
I modsætning til vertikale koncerner er horisontale koncerner ikke  

 kendetegnet ved en overordnet virksomheds bestemmende indflydelse gennem  

 økonomisk ejerskab eller stemmemæssigt flertal.
Derimod har to eller flere  

 virksomheder - ofte gennem kontrakt, som til tider er udbygget yderligere  

 gennem gensidige aktiebesiddelser (cross-holding) - stillet sig under fælles  

 ledelse.
Det følger af Kommissionens praksis, at hvis der i sådanne tilfælde er  

 tale om effektivt udøvet fælles ledelse, og samtlige deltagere er underordnet  

 en fælles ledelse, og der eksisterer en udligningsordning for  

 forretningsmæssige og økonomiske risici, er der tale om en  

 virksomhedssammenslutning.
Virksomhederne vil derfor blive opfattet som en  

 økonomisk enhed, hvorfor deres indbyrdes aftaler ikke vil være omfattet af  

 forbudet mod konkurrencebegrænsende aftaler i artikel 85, stk. 1. En sådan  

 vurdering skal dog foretages konkret i hvert enkelt tilfælde.
 Lovforslagets § 5 forudsættes for så vidt angår horisontale koncerner  

 administreret i overensstemmelse med Kommissionens praksis.
 I overensstemmelse med EU-konkurrenceretten omfatter virksomhedsbegrebet  

 også andelsselskaber, jf. bemærkningerne til § 6. For så vidt angår  

 andelsselskabers interne aftaleforhold, det vil sige forholdet mellem  

 andelsselskabet som sådan og dets medlemmer samt medlemmernes indbyrdes  

 forhold, og som fastlagt i eksempelvis andelsselskabets vedtægter, vil disse  

 være omfattet af undtagelsen, såfremt de er begrænset til, hvad der er  

 nødvendigt for at sikre en tilfredsstillende drift af andelsselskabet,  

 herunder af en kontraheringsstyrke.
 Da der kan være behov for at klargøre retsstillingen for markedsaktørerne  

 og fastsætte præciserende regler, bemyndiges erhvervsministeren i stk. 2 til  

 efter at have indhentet udtalelse fra Konkurrencerådet at fastsætte nærmere  

 regler om anvendelsen af stk. 1.
 Såfremt en aftale m.v. ikke er en virksomheds-/koncernintern aftale, vil  

 forbudsbestemmelserne i kapitel 2 gælde fuldt ud.
Til kapitel 2 Bestemmelserne om forbud mod visse konkurrencebegrænsende aftaler m.v.  

 Lovforslaget indeholder i § 6 et generelt forbud mod konkurrencebegrænsende  

 aftaler m.v., der svarer til EF-Traktatens artikel 85, stk. 1.
Efter lovforslagets § 7 gælder forbudet i § 6 ikke for  

 konkurrencebegrænsende aftaler m.v. mellem virksomheder eller en  

 sammenslutning af virksomheder, som har en samlet omsætning på under 1 mia.  

 kr., og hvis samlede markedsandel samtidig er under 10 pct. af markedet for  

 varen eller tjenesteydelsen.
Forbudet gælder endvidere ikke for  

 konkurrencebegrænsende aftaler m.v. mellem virksomheder, der uanset  

 markedsandelens størrelse har en samlet omsætning på under 150 mio. kr.  

 Aftaler, der omfattes af de kvantitative kriterier i § 7, falder ikke under  

 kontrolprincippet, men lades helt ureguleret, ctr. betænkning nr. 1297. Den  

 nedre omsætningsgrænse finder dog ikke anvendelse, hvor konkurrencen inden  

 for en branche er begrænset som følge af den samlede virkning af parallelle  

 aftaler.
Den nedre omsætningsgrænse gælder heller ikke i tilfælde, hvor  

 virksomheder aftaler eller tilkendegiver bindende videresalgspriser.
 Konkurrencebegrænsende aftaler m.v., der ikke opfylder de kvantitative  

 betingelser, der er fastsat i lovforslagets § 7, omfattes som udgangspunkt af  

 forbudet i § 6, stk. 1.
I EU-konkurrencereglerne er der imidlertid mulighed for, at en virksomhed  

 ved en anmeldelse til Kommissionen kan få udstedt en såkaldt negativattest,  

 hvor Kommissionen erklærer, at efter de forhold, som den har kendskab til, er  

 der ikke grundlag for at skride ind i medfør af artikel 85, stk. 1. Endvidere  

 er der efter EU-konkurrencereglerne mulighed for, at konkurrencebegrænsende  

 aftaler m.v. kan blive fritaget fra forbudet, hvis de opfylder visse  

 betingelser.
Der er typisk tale om aftaler, som ud fra en mere langsigtet og  

 bredere vurdering skønnes at kunne bidrage til øget samfundsmæssig  

 effektivitet, selvom de på kort sigt og isoleret betragtet indebærer en  

 konkurrencebegrænsning.
En sådan fritagelse kan enten ske individuelt, det  

 vil sige for den enkelte aftale, eller for grupper af aftaler, f.eks.  

 eneforhandlingsaftaler, efter fælles betingelser fastlagt i en såkaldt  

 gruppefritagelse.
Lovforslaget indeholder i § 8 bestemmelser om, at Konkurrencerådet efter  

 individuel vurdering fritager aftaler m.v., der opfylder de angivne  

 betingelser.
Endvidere giver lovforslagets § 9 Konkurrencerådet mulighed for  

 efter anmeldelse fra en virksomhed at erklære, at en aftale m.v. ikke  

 omfattes af forbudet i § 6, stk. 1, og at Konkurrencerådet derfor ikke vil  

 skride ind i medfør af § 6, stk. 4. Derudover giver § 10 erhvervsministeren  

 bemyndigelse til at udstede nationale gruppefritagelsesbestemmelser efter at  

 have indhentet udtalelse fra Konkurrencerådet.
Der er en væsentlig forskel mellem individuel fritagelse og  

 gruppefritagelse.
En individuel fritagelse forudsætter en anmeldelse og en  

 konkret afgørelse for hver enkelt konkurrencebegrænsende aftale m.v., mens en  

 gruppefritagelse gælder automatisk for alle konkurrencebegrænsende aftaler  

 m.v., der opfylder de fastlagte fælles betingelser, uden at der hertil kræves  

 en anmeldelse og en forudgående administrativ afgørelse.
Det er således  

 overladt til aftaleparterne selv at vurdere, om betingelserne i en  

 gruppefritagelse er opfyldt.
 Disse bestemmelser skal sammenholdes med § 4, hvorefter  

 konkurrencebegrænsende aftaler m.v., der er omfattet af enten Kommissionens  

 individuelle fritagelser efter artikel 85, stk. 3, eller af forordninger om  

 gruppefritagelser eller undtagelser fra EU-konkurrencereglerne, ikke er  

 omfattet af forbudet i § 6.
 Bestemmelserne i § 4 og §§ 6-10 udgør et sammenhængende system i  

 lovforslagets regulering af konkurrencebegrænsende aftaler m.v., hvor:
 - § 6 indeholder det generelle forbud mod konkurrencebegrænsende aftaler  

 m.v., der ligger over et af de kvantitative kriterier, der er fastsat i § 7.
 - § 7 indeholder de kvantitative kriterier for, hvornår en  

 konkurrencebegrænsende aftale m.v. ikke falder ind under forbudsbestemmelsen  

 i § 6, dog med forbehold af den samlede virkning af lignende aftaler, og  

 aftaler om bindende videresalgspriser.
 - § 8 indeholder betingelserne for at opnå individuel fritagelse af en  

 konkurrencebegrænsende aftale m.v., der omfattes af forbudet, samt fastsætter  

 pligt til anmeldelse af aftaler m.v. som betingelse for at opnå en individuel  

 fritagelse.
 - § 9 giver Konkurrencerådet mulighed for efter anmeldelse at erklære, at  

 et forhold efter de foreliggende oplysninger slet ikke falder ind under  

 forbudet i § 6, stk. 1.
 - § 10 giver erhvervsministeren en bemyndigelse til ved bekendtgørelse at  

 fritage grupper af konkurrencebegrænsende aftaler m.v., der opfylder nærmere  

 angivne betingelser.
 - § 4 indebærer, at konkurrencebegrænsende aftaler m.v., der er omfattet  

 af en individuel fritagelse eller en gruppefritagelse fra EU-reglerne, også  

 er fritaget fra forbudsbestemmelsen i § 6.
 Til § 6 Udgangspunktet for bestemmelsen er, at alle  

 konkurrencebegrænsende aftaler, vedtagelser og samordnet praksis er forbudt,  

 medmindre de ligger under de kvantitative kriterier i § 7. Endvidere omfatter  

 forbudet ikke:
- aftaler m.v. inden for samme virksomhed eller koncern (§ 5, stk. 1), - aftaler m.v., som har opnået en individuel fritagelse efter § 8, stk. 1, - aftaler m.v., som Konkurrencerådet på det foreliggende grundlag har  

 erklæret falder uden for forbudet (§ 9), - aftaler m.v., som er omfattet af en national gruppefritagelse (§ 10,  

 stk. 1), - aftaler m.v., der har opnået en individuel fritagelse efter Traktatens  

 artikel 85, stk. 3, samt - aftaler m.v., der er omfattet af en EU-gruppefritagelse eller  

 EU-undtagelse, jf. § 4.
 Såfremt Konkurrencerådet efter klage, af egen drift eller efter henvisning  

 fra Kommissionen konstaterer, at en virksomhed har overtrådt forbudet, kan  

 der dels udstedes påbud om at bringe overtrædelsen til ophør efter forslagets  

 § 6, stk. 4, jf. § 16, dels kan der over for politiet anmodes om  

 iværksættelse af strafferetlig forfølgning efter forslagets § 23, stk. 1, nr.  

 1.
De generelle forbud Den gældende konkurrencelov indeholder ikke et forbud mod  

 konkurrencebegrænsende aftaler m.v.
Det eneste forbud, som indeholdes i  

 konkurrenceloven, er § 14, ifølge hvilken det er forbudt at fastsætte  

 bindende videresalgspriser i efterfølgende omsætningsled (vertikal  

 prisfastsættelse).
 Udformningen af § 6 svarer til Traktatens artikel 85, stk. 1.  

 Kommissionens og Domstolens praksis efter artikel 85, stk. 1, vil være  

 vejledende for fortolkningen af § 6 i det omfang, det faktiske grundlag  

 vurderet efter danske markedsforhold må antages at være det samme.
Aftaler mellem virksomheder Hovedanvendelsesområdet for § 6 er konkurrencebegrænsende aftaler.
En  

 aftale kan indgås af to eller flere virksomheder.
Der stilles ikke krav om,  

 at en aftale skal være juridisk bindende.
F.eks. kan en såkaldt  

 »gentleman's agreement« være omfattet af aftalebegrebet, ligesom  

 der heller ikke stilles krav om, at aftalen skal være skriftlig.  

 Aftalebegrebet omfatter såvel horisontale som vertikale aftaler.
 Aftalebegrebet skal i overensstemmelse med Domstolens fortolkning af  

 aftalebegrebet i artikel 85, stk. 1, fortolkes bredt.
 Det er uden betydning for anvendelse af lovforslagets § 6, hvilken  

 betegnelse aftalen har, og hvorledes den er udformet.
 Eksempelvis vil standardsalgsbetingelser, der indgår i de almindelige  

 forretningsforhold mellem en leverandør og dennes kunder, efter  

 omstændighederne være omfattet af § 6.
 Et vilkår, der indgår i teksten på en faktura, vil kunne anses for en  

 aftale ved kundens stiltiende accept heraf, f.eks. ved at kunder i praksis  

 følger de nævnte vilkår, eller ved kundens afgivelse uden indsigelser af nye  

 ordrer på samme vilkår som hidtil.
Hvis der allerede foreligger en aftale, vil også ensidige handlinger med  

 henblik på at sikre aftalens gennemførelse blive anset for en del af den  

 samlede aftale.
Således kan en virksomheds konkurrencebegrænsende adfærd  

 inden for rammerne af virksomhedens aftalesystem om videreforhandling være  

 omfattet af § 6. Eksempelvis vil en leverandørs beslutning om at afslå en  

 forhandler, der ellers opfylder betingelserne i et selektivt salgssystem, men  

 som ikke er indforstået med at følge de salgsbindinger, som leverandøren har  

 aftalt med andre forhandlere, være en handling, der vil være omfattet af § 6,  

 eftersom formålet med afslaget er at sikre overholdelsen af de  

 salgsbindinger, der ligger til grund for aftaler indgået mellem leverandøren  

 og forhandlerne.
Omvendt vil rent ensidige handlinger fra en virksomheds side, som ikke på  

 nogen måde kan siges at være aftalt eller accepteret (udtrykkeligt eller  

 stiltiende), og som heller ikke senere ændrer karakter til at blive en del af  

 en aftale, ikke være omfattet af aftalebegrebet i § 6. Efter omstændighederne  

 vil sådanne rent ensidige handlinger kunne være omfattet af bestemmelserne i  

 kapitel 3 om misbrug af dominerende stilling.
I de tilfælde, hvor f.eks. en  

 mindre erhvervsvirksomhed passivt accepterer en konkurrencebegrænsende aftale  

 med en større virksomhed, vil der ved strafudmålingen i forbindelse med  

 domfældelse for overtrædelse kunne tages hensyn til dette forhold.
En aftale mellem to eller flere virksomheder om etablering af et såkaldt  

 joint venture, en separat virksomhed, som kontrolleres i fællesskab af de  

 stiftende virksomheder, falder som udgangspunkt også ind under forbudet i §  

 6. Efter EU-konkurrencereglerne betragtes visse joint ventures som fusioner,  

 der behandles efter reglerne om kontrol med fusioner.
Da lovforslaget ikke  

 indeholder bestemmelser om fusionskontrol, foreslås alle former for joint  

 ventures omfattet af § 6 - med forbehold af § 4 - idet der dog vil være  

 mulighed for, at der kan opnås en individuel fritagelse efter § 8 eller opnås  

 en erklæring om ikke-indgreb efter § 9, eller at et joint venture kan falde  

 ind under en dansk gruppefritagelse udstedt i medfør af § 10.
Vedtagelser inden for en sammenslutning af virksomheder § 6 omfatter tillige vedtagelser, der er truffet inden for en  

 sammenslutning af virksomheder ved dens kompetente organer.
Begrebet  

 vedtagelse kan omfatte vedtægter, beslutninger og henstillinger.
Det er ikke  

 noget krav, at vedtagelsen er juridisk bindende for medlemmerne.
Begrebet  

 sammenslutning af virksomheder omfatter brancheforeninger af enhver slags og  

 enhver anden form for organiseret samarbejde mellem virksomheder, jf. § 6,  

 stk. 3.
 Som eksempel på vedtagelser kan nævnes brancheforeningers vedtagelser,  

 hvad enten de er bindende eller vejledende for medlemmerne.
Samordnet praksis Samordnet praksis indebærer, at to eller flere virksomheder koordinerer  

 deres adfærd, uden at der er indgået en egentlig aftale.
En sådan adfærd  

 rammes af forbudet, jf. § 6, stk. 3. Det forudsættes dog, at der har været en  

 eller anden form for kontakt mellem virksomhederne, f. eks. afholdelse af  

 møder eller udveksling af informationer.
 Virksomheder, der forholder sig ensartet på markedet (parallel adfærd) -  

 uden at der er tale om nogen form for viljemæssig tilpasning - rammes ikke af  

 forbudet.
Omvendt vil begrebet samordnet praksis i overensstemmelse med  

 EU-konkurrenceretten også kunne omfatte enhver direkte eller indirekte  

 kontakt mellem virksomheder, som har til formål eller til følge enten at  

 påvirke en aktuel eller potentiel konkurrents markedsadfærd eller at  

 informere en sådan konkurrent om den markedsadfærd, som man har besluttet sig  

 til - eller overvejer - selv at følge.
Dette kan f.eks. være tilfældet, hvor  

 virksomheder på møder har udvekslet oplysninger om priser og  

 produktionsmængder eller lignende forretningshemmeligheder, og hvor formålet  

 har været at samordne den senere markedsadfærd.
 Den praktiske betydning af, at samordnet praksis er omfattet af forbudet,  

 er navnlig af bevismæssig art, idet man herved kan ramme en adfærd, hvis  

 eksistens ikke kan bevises med forekomsten af en egentlig aftale.
Virksomhedsbegrebet Der henvises til bemærkningerne til § 2, stk. 1, vedr. begrebet  

 erhvervsvirksomhed.
Konkurrencebegrænsningskriteriet Enhver form for konkurrencebegrænsning rammes af forbudet i § 6.  

 Bestemmelsen omfatter både hindring, begrænsning og fordrejning af  

 konkurrencen, ligesom den omfatter aftaler m.v., der »direkte eller  

 indirekte har til formål eller til følge« at begrænse konkurrencen.
 Udtrykket »til formål eller til følge« er alternative kriterier.  

 Forbudet rammer således både aftaler m.v., der tilsigter begrænsninger, selv  

 om de ikke får denne virkning, og aftaler m.v., der har sådanne virkninger,  

 uanset intentionerne. § 6 kræver således ikke, at der faktisk har fundet en  

 påvirkning sted.
 Det anses ikke for konkurrencebegrænsende, at flere virksomheder i samme  

 omsætningsled inden for en branche afgiver fælles bud på en bestemt opgave,  

 hvis ingen af de pågældende virksomheder alene ville have kunnet klare  

 opgaven (f.eks. på grund af kravene til knowhow, kapacitet eller økonomiske  

 ressourcer).
Forbudte konkurrencebegrænsninger § 6, stk. 2, nr. 1-5, anfører en række eksempler på konkurrencebegrænsende  

 aftaler m.v.
Opregningen i nr. 1-5 er ikke udtømmende, men er alene en  

 eksemplificering, jf. ordene »..f.eks. bestå i«.
§ 6, stk. 2, nr. 1 § 6, stk. 2, nr. 1, omfatter bl.a. karteller, der kan indskrænke  

 konkurrencen betydeligt, f.eks. fordi den normale priskonkurrence fjernes  

 eller begrænses væsentligt gennem aftaler eller samordnet praksis mellem  

 producenter eller distributører.
Dette gælder også, hvor prisfastsættelsen  

 sker inden for en brancheorganisation, indkøbsorganisation eller lignende,  

 jf. stk. 3. Endvidere omfatter forbudet aftaler mellem indbyrdes  

 konkurrerende producenter om fastsættelse af priser eller om etablering af  

 rabataftaler.
Prissamarbejder af vejledende karakter, herunder bl.a. horisontale  

 listepriser, der ofte har været udsendt af bl.a. brancheorganisationer, er  

 omfattet af forbudet.
Disse listepriser har ofte i praksis vist sig at være  

 prisstyrende.
 Forbudet omfatter også vertikale aftaler m.v. mellem f.eks. en producent  

 og en forhandler om fastsættelse af priser m.v. (herunder rabat- og  

 bonusaftaler) ved videresalg i efterfølgende omsætningsled.
 Under udtrykket »andre forretningsbetingelser« falder bl.a.  

 fælles konkurrencebegrænsende afsætningsvilkår, vilkår for betaling,  

 garantier, rabatter m.v.
§ 6, stk. 2, nr. 2 § 6, stk. 2, nr. 2, omfatter bl.a. selvbegrænsningsaftaler, der har til  

 formål at opretholde et højt prisniveau gennem en begrænsning af udbudet af  

 et produkt.
 Kollektive boykot-foranstaltninger mod en enkelt virksomhed er forbudt.  

 Konkurrenceklausuler i forbindelse med virksomhedsoverdragelse vil tillige  

 være omfattet, hvis de går ud over, hvad der efter Kommissionens og  

 Domstolens praksis kan anses for nødvendigt - i tids- og produktmæssig samt  

 geografisk henseende.
Visse former for konkurrencebegrænsende aftaler m.v., der falder under  

 denne kategori, har dog ikke udelukkende negative virkninger.
Dette gælder  

 f.eks. selektive distributionsaftaler, specialiseringsaftaler, aftaler om  

 forskning og udvikling, licensaftaler m.v.
Efter en afvejning af om den  

 foreliggende aftale m.v. i andre henseender har så gunstige virkninger, at  

 den bør tillades, kan der indrømmes en individuel fritagelse til aftalen, jf.  

 § 8, ligesom der er mulighed for, at sådanne aftaler kan være fritaget efter  

 en EU-gruppefritagelse, jf. § 4, eller en gruppefritagelse fastsat af  

 erhvervsministeren, jf. § 10.
§ 6, stk. 2, nr. 3 § 6, stk. 2, nr. 3, omfatter bl.a. horisontale markedsdelingsaftaler  

 mellem konkurrenter, f.eks. gennem opdeling efter geografiske områder, kvoter  

 eller kundekategorier.
Endvidere er vertikale markedsdelingsaftaler, oftest  

 aftaler mellem producenter og distributører, om f.eks. geografisk afgrænsede  

 salgsområder, opdeling af kundekredse m.v., forbudt.
§ 6, stk. 2, nr. 4 Under § 6, stk. 2, nr. 4, falder typisk vertikale konkurrencebegrænsende  

 aftaler om f.eks. prisdiskrimination, rabatter m.v., der diskriminerer  

 forskellige købere eller kategorier af købere.
Horisontale aftaler om  

 rabatter vil falde direkte ind under § 6, stk. 2, nr. 1, idet aftaler mellem  

 indbyrdes konkurrenter om rabatter er en indirekte prisfastsættelse eller  

 regulering af prisniveauet.
En enkelt virksomheds ensidige adfærd, som  

 medfører diskrimination, vil ikke være omfattet af § 6, stk. 2, nr. 4, da de  

 generelle betingelser i § 6, stk. 1, skal være opfyldt.
En sådan adfærd kan  

 dog efter omstændighederne være omfattet af forbudet i § 11, stk. 1, hvis  

 virksomheden har en dominerende stilling.
Som hovedregel anses de rabat- og bonusformer, der er omkostningsmæssigt  

 begrundede, det vil sige har deres grundlag i sparede omkostninger hos  

 sælgeren, ikke at medføre skadelige virkninger for konkurrencen.
Tværtimod  

 kan de fremme en effektiv konkurrence, såfremt de baserer sig på objektive og  

 rimelige kriterier og er kendte for køberne.
Med hensyn til de rabat- og bonusformer, der ikke modsvares af  

 omkostningsbesparelser hos sælgeren, men som er et led i sælgerens  

 almindelige salgspolitik, vil en række rabatformer kunne påvirke konkurrencen  

 mellem virksomhederne og dermed adgangen til markedet på en måde, der skader  

 effektiviteten og strukturtilpasningen.
Dette gælder navnlig rabatter, der  

 har til formål at bevare et kundeforhold (troskabsbetingede rabatter).
En yderligere skærpelse af konkurrencebegrænsningen i et rabat- og  

 bonussystem foreligger i de tilfælde, hvor der er knyttet en »engelsk  

 klausul« til.
Den engelske klausul går ud på, at en leverandør fra  

 aftagerne får leveret detaljerede oplysninger om de mest favorable tilbud fra  

 konkurrerende virksomheder med henblik på altid at kunne tilbyde priser, der  

 ikke overstiger konkurrenternes laveste tilbudte priser.
 En enkelt dominerende virksomheds leveringsnægtelse og anden  

 diskrimination rammes ikke af dette forbud, men skal vurderes efter  

 bestemmelserne i lovforslagets kapitel 3 om misbrug af dominerende stilling.
§ 6, stk. 2, nr. 5 § 6, stk. 2, nr. 5, omfatter bl.a. konkurrencebegrænsende aftaler m.v. om  

 tillægsydelser, hvilket vil sige, at det stilles som vilkår for indgåelse af  

 en aftale, at den anden part påtager sig yderligere forpligtelser, som  

 hverken efter deres natur eller ifølge handelssædvane har forbindelse med  

 aftalens genstand.
Forbudet omhandler først og fremmest det forhold, at en virksomhed er i  

 besiddelse af et attraktivt produkt, som den kun vil sælge, hvis køberen  

 tillige aftager andre varer eller tjenesteydelser fra virksomheden, selv om  

 disse ville kunne fås bedre og billigere andetsteds.
Den modsatte situation,  

 hvor køberen lokkes med tillægsydelser, er reguleret af markedsføringslovens  

 § 6.
Hjemmel til at udstede påbud Konkurrencerådets hjemmel til at udstede påbud om at bringe overtrædelsen  

 af § 6, stk. 1, til ophør, fremgår af lovforslagets § 6, stk. 4. Denne  

 bestemmelse giver Konkurrencerådet hjemmel til både på eget initiativ, efter  

 klage eller som følge af henvisning fra Kommissionen at udstede et påbud, jf.  

 § 16. Et påbud vil i overensstemmelse med Konkurrencerådets hidtidige praksis  

 være skriftligt.
I påbudet ligger dels, at der foreligger en  

 konkurrencebegrænsning i strid med § 6, stk. 1, dels at  

 konkurrencebegrænsningen skal bringes til ophør.
Herudover kan der blive tale  

 om strafferetlig forfølgning for den begåede lovovertrædelse efter § 23, stk.  

 1, nr. 1.
Ugyldighed Spørgsmålet om ugyldighed kendes fra den gældende konkurrencelov i  

 relation til anmeldelsespligten i § 5. Ifølge konkurrencelovens § 5, stk. 3,  

 er aftaler og vedtagelser, der skulle have været anmeldt i henhold til lovens  

 § 5, stk. 1, ugyldige, hvis de ikke er blevet anmeldt inden 14 dage.  

 Ugyldigheden indtræder såvel mellem parterne som i forhold til tredjemand.
 Ifølge lovforslagets § 6, stk. 5, er konkurrencebegrænsende aftaler og  

 vedtagelser, som er forbudt i medfør af § 6, stk. 1, ugyldige, medmindre de  

 er undtaget efter § 7 eller er fritaget i medfør af § 8 eller § 10, stk. 1,  

 eller er omfattet af en erklæring efter § 9. Ugyldighed indtræder heller ikke  

 for aftaler m.v., der har opnået en individuel fritagelse efter EF-Traktatens  

 artikel 85, stk. 3, eller opfylder betingelserne i en EU-gruppefritagelse  

 eller EU-undtagelse for konkurrencereglernes anvendelse, jf. lovforslagets §  

 4.
Det er kun de konkurrencebegrænsende bestemmelser i en aftale m.v., der  

 bliver ugyldige.
Hele aftalen er kun ugyldig, hvis de konkurrencebegrænsende  

 bestemmelser ikke kan udskilles fra aftalens øvrige bestemmelser.
Virkningen  

 af ugyldigheden vil i øvrigt skulle fastlægges efter dansk rets almindelige  

 regler.
Hertil kommer, at en eventuel skadelidt kan have krav på erstatning.
Til § 7 Af § 7, stk. 1, nr, 1, fremgår, at forbudet i § 6, stk. 1,  

 ikke gælder, såfremt virksomheder eller en sammenslutning af virksomheder har  

 en samlet årlig omsætning på under 1 mia. kr., og aftaleparternes samlede  

 markedsandel for den pågældende vare eller tjenesteydelse samtidig er under  

 10 pct.
Opfyldelse af begge kriterierne er nødvendigt til at undtage en  

 virksomhed m.v. fra aftaleforbudet i § 6, stk. 1.
Endvidere er der i § 7, stk. 1, nr. 2, indsat en nedre  

 »bagatelgrænse«.
Denne bagatelgrænse indebærer, at hvis  

 aftaleparternes samlede omsætning er på under 150 mio. kr., omfattes deres  

 konkurrencebegrænsende aftaler m.v., uanset deres samlede markedsandel,  

 heller ikke af forbudet i § 6, stk. 1.
Beregningen af den samlede omsætning skal ske ud fra koncernomsætningen,  

 hvis en virksomhed er en del af en koncern.
Koncernomsætning forstås som  

 koncernens samlede årlige omsætning med fradrag af den interne omsætning  

 mellem koncernens virksomheder.
 I de tilfælde, hvor en virksomhed har indgået en række lignende aftaler  

 med andre virksomheder på markedet, er det summen af de deltagende  

 virksomheders samlede omsætning, som skal lægges til grund ved beregningen.
 Omsætningen for brancheforeninger er den samlede omsætning for samtlige  

 medlemmer i foreningen med tillæg af foreningens egen omsætning.
For at en virksomhed kan beregne, om betingelsen med hensyn til  

 markedsandel er opfyldt, er det nødvendigt at afgrænse det relevante marked,  

 det vil sige det marked, som i det konkrete tilfælde berøres af en given  

 aftale m.v.
Dette sker gennem en afgrænsning af produktmarkedet og det  

 geografiske marked.
Produktmarkedet udgøres af de produkter eller tjenesteydelser, som er  

 genstand for aftalen m.v., og af alle andre produkter, som er eller af  

 brugerne betragtes som identiske eller ligeværdige.
De omhandlede produkter  

 skal således være substituerbare.
Hvorvidt dette er tilfældet, skal vurderes  

 ud fra brugernes synspunkt.
Der skal herved foretages en helhedsvurdering af,  

 om produkterne med hensyn til pris, funktion og egenskaber i øvrigt kan  

 tilfredsstille samme behov hos brugerne.
Det geografiske marked er det område i Danmark, i hvilket aftalen m.v. har  

 virkning.
Det geografiske marked kan således omfatte hele landet eller en del  

 af det.
Faktorer, som har betydning for afgrænsningen af det geografiske  

 marked, kan f.eks. være de distributionsmuligheder, der findes, det  

 pågældende produkts transportafhængighed i fysisk og økonomisk forstand, og  

 de muligheder, som køberne har for at anvende forskellige leverandører.
For  

 et givet produkt kan det geografiske marked være en mindre del af Danmark,  

 hvis køberne i området i praksis i det væsentlige kun efterspørger det lokale  

 produkt.
 Såfremt en virksomhed er i tvivl om, hvorvidt en aftale m.v. opfylder  

 betingelserne for at være undtaget fra forbudsbestemmelsen i § 6, vil den  

 kunne anmode Konkurrencestyrelsen om en uformel udtalelse.
Efter § 7, stk. 2, nr. 1, gælder den nedre bagatelgrænse på 150 mio. kr.  

 ikke, hvor konkurrencen inden for samme branche begrænses af den samlede  

 virkning af lignende aftaler m.v.
Disse aftaler m.v. omfattes således også af  

 forbudet i § 6. Som eksempel på sådanne lignende aftaler m.v. kan nævnes  

 lokale aftaler inden for samme branche.
Med denne bestemmelse vil desuden  

 omgåelse af forbudet kunne hindres derved, at medlemmerne i en  

 brancheforening kunne erstatte en landsdækkende aftale m.v. med en række  

 lokale aftaler m.v.
 Grænsen på 150 mio. kr. er valgt, fordi der efter den gældende  

 konkurrencelov kun har været få sager om aftaler med alvorlige  

 konkurrencebegrænsninger under denne grænse.
Efter § 7, stk. 2, nr. 2, gælder den nedre omsætningsgrænse på 150 mio.  

 kr. heller ikke, hvor virksomheder m.v. aftaler, vedtager eller på anden måde  

 tilkendegiver, at der ved videresalg i efterfølgende omsætningsled skal  

 overholdes mindstepriser eller -avancer.
Sådanne aftaler eller  

 tilkendegivelser er omfattet af forbudet i § 6.
 § 7, stk. 2, nr. 2, indebærer, at indkøbsforeninger, der selvstændigt  

 foretager indkøb, etablerer varelager og videresælger til medlemmerne - med  

 tilkendegivelse af, at der ved videresalg skal overholdes de angivne  

 mindstepriser eller avancer - også er omfattet af bestemmelsen.
Forbudet omfatter enhver tilkendegivelse af, at et efterfølgende  

 omsætningsled skal overholde mindstepriser eller -avancer, hvad enten  

 tilkendegivelsen sker skriftligt, herunder i prislister, ved stempling eller  

 påtegning på varernes emballage, i annoncer og reklamer, eller mundtligt,  

 herunder tilkendegivelser gennem sælgers repræsentant eller ved varens  

 levering.
Såvel tilkendegivelser, der generelt retter sig mod efterfølgende  

 omsætningsled, som tilkendegivelser over for enkeltvirksomheder er omfattet.
 Efter § 7, stk. 3, kan erhvervsministeren efter at have indhentet  

 udtalelse fra Konkurrencerådet fastsætte nærmere regler om beregning af  

 omsætningen efter stk. 1, herunder regler om, hvorledes omsætningsgrænserne  

 skal beregnes på grundlag af andre værdier for finansielle virksomheder.
For så vidt angår finansielle virksomheder, kan der ikke på samme måde som  

 for andre virksomheder beregnes en omsætning ved f.eks. at opgøre salget af  

 ydelser i et år.
Dette skyldes bl.a., at de finansielle ydelser typisk er  

 udstrakt over tiden og i betydeligt omfang afregnes ved løbende betalinger  

 til de finansielle virksomheder i form af renter, forsikringspræmier, løbende  

 gebyrer m.v.
En opgørelse af de finansielle virksomheders omsætning må  

 afspejle disse forhold uden dog, at kravet til selve omsætningstærsklen  

 ændres.
Efter § 7, stk. 4, kan erhvervsministeren efter at have indhentet  

 udtalelse fra Konkurrencerådet fastsætte nærmere regler om undtagelsen for  

 mindre overskridelser af omsætnings- og markedsandelsgrænserne.  

 Undtagelsesbestemmelsen indebærer, at virksomheder, der har ligget under  

 disse grænser, ikke efterfølgende bliver omfattet af forbudet mod  

 konkurrencebegrænsende aftaler m.v., blot fordi virksomhederne i 2 på  

 hinanden følgende år har en omsætning eller markedsandel, der i mindre omfang  

 overskrider de i stk. 1 nævnte grænser.
Ved fastsættelsen af de nærmere  

 regler for anvendelse af undtagelsesbestemmelsen vil det blive præciseret, at  

 bestemmelsen ikke kan anvendes til at omgå omsætnings- og  

 markedsandelsgrænserne f.eks. ved, at store virksomheder overtager mindre  

 virksomheder, der har indgået konkurrencebegrænsende aftaler.
 Til § 8 I § 8, stk. 1, fastsættes de nærmere betingelser for en  

 fritagelse fra forbudet i § 6, stk. 1. Betingelsen for at kunne give en  

 fritagelse efter § 8, stk. 1, er, at den foreliggende aftale m.v. i andre  

 henseender har så gunstige virkninger, at den bør tillades, selv om den som  

 konkurrencebegrænsende aftale er omfattet af § 6, stk. 1. En fritagelse af  

 aftalen skal endvidere være i overensstemmelse med lovens generelle  

 målsætning om at fremme den samfundsøkonomiske effektivitet.
Fritagelse efter § 8, stk. 1, kan efter stk. 2 kun opnås, hvis parterne  

 har anmeldt aftalen m.v. til Konkurrencestyrelsen med ansøgning om  

 fritagelse.
Anmeldelsen medfører endvidere, at det anmeldte forhold fra  

 anmeldelsestidspunktet ikke er strafbart.
Hvis Konkurrencerådet imidlertid  

 finder, at der ikke kan ske fritagelse, genindtræder strafbarheden, jf. § 23,  

 stk. 2.
Det er som udgangspunkt op til parterne at tilvejebringe tilstrækkelige  

 informationer til, at Konkurrencerådet kan fastslå, at betingelserne i § 8,  

 stk. 1, for at kunne udstede en fritagelse er opfyldt.
Konkurrencerådet kan  

 dog tillige af egen drift indhente yderligere informationer fra de berørte  

 parter, jf. § 17.
 Såfremt betingelserne efter stk. 1 skønnes opfyldt, har Konkurrencerådet  

 pligt til at fritage aftalen m.v. ved en skriftlig afgørelse.
 En aftale, der er i strid med § 6, stk. 1, er efter § 6, stk. 5, ugyldig,  

 indtil Konkurrencerådet har truffet beslutning om at give en fritagelse efter  

 § 8, stk. 1. Hvis Konkurrencerådet træffer afgørelse om, at aftalen kan  

 fritages fra forbudet i § 6, stk. 1, bliver aftalen gyldig med virkning fra  

 anmeldelsestidspunktet.
§ 8, stk. 1, nr. 1-4 For at opnå en fritagelse skal de konkurrencebegrænsende aftaler m.v.  

 ifølge § 8, stk. 1, nr. 1 og 2, medføre fordele enten i henseende til  

 produktion/distribution eller i henseende til at fremme den  

 tekniske/økonomiske udvikling (de positive alternative betingelser), samtidig  

 med, at det skal sikres, at forbrugerne får en rimelig andel af disse fordele  

 (den obligatoriske positive betingelse).
 Endvidere fremgår det af § 8, stk. 1, nr. 3 og 4, at aftalerne m.v. ikke  

 må pålægge aftaleparterne unødvendige konkurrencebegrænsninger, ligesom de  

 ikke må give virksomhederne mulighed for at udelukke konkurrencen for en  

 væsentlig del af de pågældende varer (de negative og kumulative betingelser).
Konkurrencerådet har mulighed for at udøve et vist skøn ved vurderingen  

 af, hvorvidt betingelserne i § 8, stk. 1, er opfyldte.
Ved udøvelsen af dette  

 skøn skal Konkurrencerådet tage hensyn til Kommissionens og Domstolens  

 praksis.
§ 8, stk. 1, nr. 1 Ifølge denne bestemmelse er det en betingelse for at opnå fritagelse, at  

 den konkurrencebegrænsende aftale m.v. bidrager til enten at styrke  

 effektiviteten i produktionen eller distributionen eller til at fremme den  

 tekniske eller økonomiske udvikling.
Ved vurderingen af effektivitet skal der tages hensyn til ikke blot den  

 driftsøkonomiske effektivitet, men tillige til den samfundsøkonomiske  

 effektivitet.
I overensstemmelse med formålsbestemmelsen i § 1 skal  

 hovedvægten lægges på den samfundsøkonomiske effektivitet.
Det skal  

 udtrykkeligt fremgå af anmeldelsen, på hvilken måde aftalen m.v. vil bidrage  

 til at forbedre produktionen eller distributionen eller til at forbedre den  

 tekniske eller økonomiske udvikling.
Der kan også være tale om aftaler m.v.,  

 der fremmer den miljømæssige udvikling, gennem eksempelvis udvikling af ny  

 miljøteknologi, miljøbevarende foranstaltninger og lignende.
Efter Kommissionens praksis kan specialiseringsaftaler føre til en  

 forbedring af produktionen eller distributionen, hvis de f.eks. udnytter  

 stordriftsfordele, reducerer produktionsomkostninger eller fører til et mere  

 varieret vareudbud eller højere kvalitetsniveau.
Eksklusive købsaftaler kan  

 forbedre sikkerhed og regelmæssighed i afsætningen og dermed  

 produktionsplanlægningen.
Ligeledes kan eneforhandlingsaftaler forbedre  

 distributionen ved, at eneforhandleren kan koncentrere sin  

 markedsføringsindsats om bestemte salgsområder.
Endelig kan selektive  

 distributionssystemer føre til et højere serviceniveau for forbrugerne.
Aftaler om fælles forskning og udvikling eller licensaftaler om anvendelse  

 af ny teknologi (patent- og know-howlicensaftaler) vil efter Kommissionens  

 praksis kunne fremme den teknologiske udvikling.
Endvidere vil efter  

 Kommissionens praksis aftaler om fælles, endelig reduktion af strukturelt  

 betinget overkapacitet og rationalisering kunne fremme den økonomiske  

 udvikling.
Men det er en forudsætning for at kunne meddele fritagelse, at  

 virksomhederne som følge af ekstraordinære forhold ikke på egen hånd vil  

 kunne gennemføre den nødvendige kapacitetstilpasning.
Efter Kommissionens praksis vil f.eks. fremme af investeringer i eller  

 anvendelse af miljøteknologi ud fra samfundsøkonomiske  

 effektivitetsbetragtninger kunne indebære sådanne fordele med hensyn til  

 effektiv ressourceanvendelse eller reduktion af miljøskader, at dette kan  

 begrunde en fritagelse af aftaler, der er nødvendige for at muliggøre disse  

 mål.
Det vil dog ikke være muligt at opnå en fritagelse, hvis der er tale om  

 en aftale m.v., som primært tjener konkurrencebegrænsende formål, selv om  

 parterne forsøger at begrunde aftalerne m.v. med henvisning til  

 miljøbeskyttelse.
§ 8, stk. 1, nr. 2 Forbrugerbegrebet skal forstås bredt.
Der tænkes ikke alene på den  

 endelige forbruger, men tillige på mellemled i distributionen (brugere).  

 Lovforslagets forbrugerbegreb går derfor ud over forbrugerbegrebet i  

 forbrugerlovgivningen.
Når lovforslaget ikke anvender et andet begreb,  

 skyldes det sammenhængen med Traktatens artikel 85, stk. 3, der i den danske  

 oversættelse bruger begrebet »forbrugerne«.
Fordele for forbrugerne kan følge af omkostningsreduktioner, forbedring af  

 distributionen, miljømæssige forbedringer eller et højere serviceniveau.
Også  

 et højere kvalitetsniveau kan indebære fordele for forbrugerne, i hvert fald  

 hvis det kan opnås med uændret eller endog faldende prisniveau.
Inden for visse brancher kan der være betydelige konkurrencemæssige  

 fordele knyttet til store produktionsanlæg, landsdækkende distribution og  

 lignende.
Hvis to eller flere mindre virksomheder ønsker at samarbejde for at  

 blive et mere konkurrencedygtigt alternativ til større virksomheder på  

 markedet, og bliver konkurrencen og dermed effektiviteten i den pågældende  

 branche herved forøget, må betingelserne i nr. 1 og 2 anses for opfyldt.  

 Kravene efter stk. 1, nr. 3 og 4, vil dog skulle afstemmes i forhold til de  

 positive virkninger, som aftalerne har for en styrkelse af effektiviteten i  

 distributionen og produktionen og fordelene for forbrugerne herved.
 I almindelighed vil tilstedeværelsen af et aktuelt eller dog potentielt  

 konkurrencetryk være afgørende for, om fordele ved aftalen m.v. vil komme  

 forbrugerne til gode, idet aftaleparterne i tilfælde af stærk konkurrence på  

 det pågældende marked vil være tvunget til at lade fordelene ved f.eks. en  

 omkostningsreduktion komme forbrugerne til gode i form af lavere priser.  

 Vurderingen af, om en aftale m.v. vil medføre fordele for forbrugerne, hænger  

 derfor snævert sammen med vurderingen af, om der vil være tilstrækkelig  

 aktuel eller potentiel konkurrence, jf. betingelsen herom i nr. 4.
§ 8, stk. 1, nr. 3 Det er alene nødvendige konkurrencebegrænsninger, der kan opnå en  

 fritagelse i medfør af § 8, stk. 1. Dette indebærer, at der stilles krav om,  

 at aftaleparterne ikke vil kunne nå de samme mål ved hjælp af mindre  

 indgribende foranstaltninger (proportionalitetsprincippet). Det er således  

 ikke tilstrækkeligt, at konkurrencebegrænsningerne medfører konkrete fordele  

 efter nr. 1, men begrænsningerne skal tillige kunne anses for nødvendige for,  

 at aftalen m.v. kan få disse fordele.
I Kommissionens fritagelsespraksis har anvendelsen af  

 proportionalitetsprincippet ofte ført til, at fritagelse er blevet afvist,  

 eller at en aftale m.v. dog har måtte ændres på en række punkter, hvor  

 konkurrencebegrænsningerne gik videre end aftalens m.v. formål  

 nødvendiggjorde.
Som eksempel kan nævnes, at aftaler om kapacitetsreduktioner  

 ikke må indeholde bestemmelse om fælles prisfastsættelse eller  

 produktionskvoter.
§ 8, stk. 1, nr. 4 Ifølge den sidste betingelse kræves det, at der opretholdes et  

 konkurrenceminimum.
Ved vurderingen af, om aftalen m.v. vil kunne eliminere  

 konkurrencen, skal der både tages hensyn til hvor meget konkurrence, der vil  

 være tilbage mellem aftaleparterne, og til muligheden for konkurrence fra  

 andre virksomheder på markedet.
Hvis en aftale m.v. vil føre til, at  

 konkurrencen mellem aftaleparterne i det væsentlige ophæves, vil en  

 fritagelse alene kunne gives, hvis der fra andre virksomheder på markedet kan  

 forventes et væsentligt konkurrencetryk.
Hvis en aftale m.v. omvendt kun på  

 snævert afgrænsede områder begrænser konkurrencen mellem aftaleparterne, vil  

 en stor markedsandel ikke i sig selv forhindre fritagelse af en sådan aftale.  

 Jo større en del af markedet en konkurrencebegrænsende aftale m.v. dækker, jo  

 vanskeligere vil det være for aftaleparterne at opfylde dette kriterium, og  

 dermed kriterierne for en fritagelse efter § 8, stk. 1.
§ 8, stk. 2 Traktatens artikel 85, stk. 3, fastsætter de indholdsmæssige betingelser  

 for, at en aftale m.v. kan fritages fra forbudet i artikel 85, stk. 1, mod  

 konkurrencebegrænsende aftaler m.v.
Efter forordning nr. 17/62 artikel 4,  

 stk. 1, kan en sådan fritagelse alene opnås, hvis aftalen m.v. er blevet  

 anmeldt til Kommissionen.
Omvendt har Kommissionen pligt til at behandle alle  

 sådanne anmeldelser og dermed træffe afgørelse om, hvorvidt betingelserne  

 for, at en aftale m.v. kan opnå individuel fritagelse, er opfyldt.
 En tilsvarende procedure med en forudgående anmeldelse og administrativ  

 afgørelse om fritagelse er indsat i lovforslaget ved § 8, stk. 2.
Også i den gældende konkurrencelov findes der i § 5 en bestemmelse om  

 anmeldelse af konkurrencebegrænsende aftaler m.v.
Anmeldelsespligten efter  

 den gældende konkurrencelov har imidlertid et andet udgangspunkt og tjener et  

 andet formål end anmeldelse efter lovforslagets § 8, stk. 2.
 Efter den gældende konkurrencelov er det alene aftaler m.v. med en  

 dominerende indflydelse på markedsforholdene, der er undergivet  

 anmeldelsespligt, mens lovforslagets § 8, stk. 2, sammenholdt med § 6, stk.  

 1, omfatter enhver konkurrencebegrænsende aftale m.v., der ikke opfylder de  

 kvantitative kriterier, der er fastsat i lovforslagets § 7, stk. 1, nr. 1,  

 eller nr. 2. Endvidere er der den forskel, at der efter den gældende  

 konkurrencelovs § 5 er tale om en strafsanktioneret egentlig  

 anmeldelsespligt, mens anmeldelse efter lovforslagets § 8, stk. 2, ikke er en  

 pligt i sig selv, men en betingelse for at opnå individuel fritagelse fra det  

 generelle forbud mod konkurrencebegrænsende aftaler i § 6, stk. 1.
Konkurrencerådet kan fastsætte nærmere regler for anmeldelse, herunder  

 foreskrive brug af særlige anmeldelsesskemaer.
Såfremt en aftale m.v. er  

 anmeldt til Kommissionen med henblik på fritagelse efter artikel 85, stk. 3,  

 kan anmeldelse til Konkurrencestyrelsen ske ved fremsendelse af en kopi af  

 den anmeldelse, som er indgivet til Kommissionen, jf. § 4.
§ 8, stk. 3 Ifølge § 8, stk. 3, skal en fritagelse efter § 8, stk. 1, angive fra  

 hvilket tidspunkt, den gælder, og i hvor lang tid den er gældende.  

 Tidspunktet for fritagelsen vil typisk være fra anmeldelsestidspunktet.
Hvis  

 der efter anmeldelsen er foretaget ændringer af aftalen m.v., som har været  

 afgørende for Konkurrencerådets indrømmelse af fritagelsen, får fritagelsen  

 først gyldighed fra ændringen af aftalen m.v.
En aftale m.v. vil ikke kunne  

 blive tillagt gyldighed forud for anmeldelsestidspunktet.
Den periode, en fritagelse gives for, afhænger bl.a. af, hvor sikker  

 analysen af de forhold, der betinger fritagelsen, er - herunder navnlig med  

 hensyn til den fremtidige udvikling.
Jo mindre sikkerhed, des kortere  

 periode.
Endvidere fremgår det af § 8, stk. 3, at Konkurrencerådet kan meddele  

 vilkår til en fritagelse efter § 8, stk. 1. Som hovedregel vil der blive  

 meddelt vilkår til en fritagelse, i hvert fald i form af indberetningspligt.  

 Som udgangspunkt vil vilkårene blive mindre byrdefulde for virksomhederne, jo  

 kortere fritagelsesperioden er.
Antallet af vilkår vil navnlig afhænge af  

 fritagelsesperiodens længde.
§ 8, stk. 4 Af § 8, stk. 4, fremgår, at Konkurrencerådet efter begæring forlænger en  

 fritagelse, såfremt betingelserne i § 8, stk. 1, fortsat er tilstede.
Dette  

 kræver dog en fornyet anmeldelse af aftalen m.v., for at Konkurrencerådet kan  

 fastslå, om samtlige kriterier i § 8, stk. 1, fortsat er tilstede, ligesom  

 Konkurrencerådet har mulighed for at ændre på de vilkår, der tidligere har  

 været knyttet til fritagelsen, såfremt der er behov herfor.
Ved en  

 forlængelse af en fritagelse efter § 8, stk. 4, skal det angives, fra hvilket  

 tidspunkt fritagelsen gælder, og i hvor lang tid den er gældende.
§ 8, stk. 5 Ud fra retssikkerhedsmæssige betragtninger er det fundet hensigtsmæssigt  

 at indføje bestemmelser om tilbagekaldelse i § 8. En afgørelse om individuel  

 fritagelse eller en forlængelse heraf er en begunstigende forvaltningsakt af  

 afgørende betydning for virksomhedernes retsstilling.
Det er derfor  

 præciseret i § 8, stk. 5, hvornår der foreligger særlige hensyn, der kan  

 begrunde en tilbagekaldelse.
Af Kommissionens hidtidige praksis fremgår, at  

 Kommissionen stort set aldrig har benyttet sig af muligheden for at  

 tilbagekalde en individuel fritagelse.
Ifølge nr. 1 kan Konkurrencerådet tilbagekalde en fritagelse, hvis de  

 faktiske forhold har ændret sig på et for afgørelsen væsentligt punkt.
Denne  

 betingelse vedrører forhold, som ikke kunne forudses, og som parterne ikke  

 nødvendigvis har haft indflydelse på.
I væsentlighedsbetingelsen ligger, at mindre ændringer i de faktiske  

 forhold ikke vil kunne begrunde en tilbagekaldelse af en fritagelse, specielt  

 ikke hvis fritagelsen er givet for en kortere periode.
Hvis fritagelsen er  

 givet for en længere årrække, og ændringer i markedsforholdene medfører, at  

 fritagelsen nu vil skade konkurrencen alvorligt, kan en tilbagekaldelse dog  

 være nødvendig.
Mindre ændringer i de faktiske forhold kan dog begrunde en  

 ændring af betingelserne for fritagelsen, men Konkurrencerådet forudsættes at  

 administrere denne mulighed med tilbageholdenhed.
Hvis det findes nødvendigt  

 med en tilbagekaldelse på grund af ændringer i de faktiske forhold, vil der  

 blive indrømmet aftaleparterne m.v. en vis frist til at få ændret deres  

 aftaler m.v., således at de ikke rammes af forbudet i lovforslagets § 6.
Ifølge nr. 2 kan Konkurrencerådet ændre eller tilbagekalde en fritagelse,  

 hvis deltagerne i aftalen m.v. ikke overholder stillede vilkår.
Det følger af  

 almindelige forvaltningsretlige regler om proportionalitet, at mindre  

 overtrædelser af meddelte vilkår ikke medfører, at fritagelsen kan  

 tilbagekaldes.
 I det omfang, virksomhederne over for Konkurrencerådet afgiver urigtige  

 eller vildledende oplysninger, vil rådet normalt tilbagekalde fritagelsen,  

 jf. nr. 3. Beslutningsgrundlaget har i så fald været forkert, medmindre der  

 er tale om oplysninger, som har været uden betydning for vurderingen af, om  

 fritagelsesbetingelserne var opfyldt.
Det er alene urigtige eller vildledende oplysninger, som virksomhederne  

 har tilvejebragt til brug for Konkurrencerådet, som kan medføre  

 tilbagekaldelse af afgørelsen.
Hvis der er tale om urigtige oplysninger, som  

 Konkurrencerådet af egen drift har indhentet fra andre end parterne eller  

 disses repræsentanter, kan afgørelsen ikke tilbagekaldes efter nr. 3, men  

 efter nr. 1.
 Til § 9 Ifølge artikel 2 i Rådsforordning nr. 17/62 kan  

 Kommissionen efter begæring fra en virksomhed udstede en såkaldt  

 negativattest, hvor Kommissionen fastslår, at der ikke efter de forhold, som  

 den har kendskab til, findes anledning til i medfør af Traktatens artikel 85,  

 stk. 1, eller artikel 86, at skride ind over for en aftale, vedtagelse eller  

 samordnet praksis.
 Årsagerne hertil kan set i relation til artikel 85, stk. 1, bl.a. være, at  

 Kommissionen finder, at der enten ikke foreligger en mærkbar  

 konkurrencebegrænsning eller, at der ikke foreligger en mærkbar påvirkning af  

 samhandelen mellem medlemsstaterne.
En negativattest kan have begrænset virkning.
Den indebærer således, at  

 Kommissionen på baggrund af de foreliggende oplysninger ikke ser anledning  

 til at gribe ind over for den virksomhed, som har begæret negativattesten.  

 Kommissionens afgørelse vil kunne tages op til revision, hvis forholdene  

 ændrer sig.
En negativattest er ikke en fritagelse, og det at have indgivet  

 en ansøgning udelukker ikke, at der kan pålægges bøder.
Der er dog tale om en  

 beslutning, som kan efterprøves af Domstolen.
 Fordelen ved at ansøge om en negativattest er set fra en virksomheds side,  

 at det kan afklares - eventuelt på forhånd - om de væsentlige betingelser  

 for, at forbudet finder anvendelse, overhovedet er til stede.
 I § 9 foreslås en bestemmelse, som i det væsentlige svarer til  

 bestemmelsen i Rådsforordning nr. 17/62. (I § 11, stk. 4, foreslås en dansk  

 negativattest for så vidt angår misbrug af dominerende stilling).
 Konkurrencerådet kan således ifølge § 9 efter anmeldelse fra en virksomhed  

 m.v. erklære, at en aftale m.v. efter de forhold, som Konkurrencerådet har  

 kendskab til, ikke falder ind under forbudet i § 6, stk. 1, og at der ikke er  

 grundlag for at skride ind i medfør af § 6, stk. 4.
Udstedelsen af en erklæring efter § 9 forudsætter en anmeldelse, som  

 indgives til Konkurrencestyrelsen.
Det forudsættes, at såfremt en virksomhed  

 m.v. har indgivet en anmeldelse efter § 9, har Konkurrencerådet pligt til at  

 træffe en afgørelse.
 En erklæring fra Konkurrencerådet efter § 9 medfører, at der ikke vil  

 kunne pålægges bøder, jf. bemærkningerne til lovforslagets § 23.
 For så vidt angår de formelle regler for anmeldelse, henvises til  

 bemærkningerne til § 8, stk. 2.
 Finder Konkurrencerådet, at der ikke kan udstedes en erklæring efter § 9,  

 er dette ensbetydende med, at den pågældende aftale m.v. er omfattet af  

 forbudet i § 6. Hvis virksomheden ikke indgiver en anmeldelse om fritagelse  

 efter § 8, kan der pålægges bøder, ligesom aftalen m.v. er ugyldig.
 En erklæring binder Konkurrencerådet - dog ikke i det omfang, hvor  

 Konkurrencerådets grundlag for afgørelsen ændrer sig, eller der gør sig  

 forhold gældende, som Konkurrencerådet ikke havde kendskab til.
 Hvis en virksomhed anmelder en aftale m.v. med henblik på kun at opnå en  

 erklæring efter § 9, kan Konkurrencerådet ikke af sig selv undersøge, om  

 betingelserne for en fritagelse efter § 8 er til stede.
 Til § 10 § 4 i lovforslaget indebærer, at aftaler m.v., der opfylder  

 betingelserne i en EU-gruppefritagelse, ikke omfattes af forbudet i § 6.
 I § 10 fastsættes, at erhvervsministeren efter at have indhentet udtalelse  

 fra Konkurrencerådet kan udstede særlige nationale gruppefritagelser, der  

 fritager grupper af aftaler, vedtagelser eller samordnet praksis fra forbudet  

 i § 6, stk. 1.
 Visse af EU-gruppefritagelserne indeholder markedsandele eller øvrige  

 forhold, som er knyttet til fællesmarkedet som sådant, det vil sige, at  

 gruppefritagelserne forudsætter et grænseoverskridende element - eksempelvis  

 EU-gruppefritagelsen for eneforhandlingsaftaler.
 Gruppefritagelserne er begrundet i, at visse typer af  

 konkurrencebegrænsende aftaler m.v. indebærer samfundsøkonomiske fordele, som  

 overstiger eller er væsentligere end de ulemper, som konkurrencebegrænsningen  

 medfører.
 For aftaler m.v., der kun har virkning i Danmark, ville det være  

 urimeligt, om ikke også disse skulle kunne nyde godt af en gruppefritagelse,  

 udstedt med henblik på danske forhold.
 Dette indebærer, at de gruppefritagelser, som kan udstedes efter § 10, for  

 det første kan være gruppefritagelser, der bygger på EU-gruppefritagelserne,  

 men tilpasset danske forhold.
For det andet kan der gøre sig specielle konkurrenceforhold gældende i  

 Danmark, som der ikke er gjort op med i en EU-gruppefritagelse.
Dette kan  

 nødvendiggøre specielle danske gruppefritagelser.
 Sådanne særlige nationale gruppefritagelser skal fastlægges i  

 overensstemmelse med de betingelser, der gælder for opnåelse af individuel  

 fritagelse efter bestemmelserne i § 8, stk. 1. En gruppefritagelse efter § 10  

 udstedes i overensstemmelse med EU-reglerne for et bestemt tidsrum.
Af specielle danske gruppefritagelser fra forbudet i § 6 tænkes bl. a.  

 udstedt en fritagelse for detailhandelen, som det er tilfældet i Sverige.
Den  

 svenske gruppefritagelse for detailhandelen fastslår, hvad der er tilladt for  

 kæder med en markedsandel på mindre end 15 pct., henholdsvis hvad der er  

 tilladt for kæder med en markedsandel på 15 pct., men under 35 pct.
 Den svenske gruppefritagelse indeholder ingen negative kriterier, som det  

 kendes fra EU-gruppefritagelsesforordningerne, men alene positive kriterier  

 for hvilke aftaleformer de to kædetyper må indgå.
 Der er fælles regler for så vidt angår indkøbssamarbejde, fælles  

 markedsføring, retten til at sælge de i fællesskab indkøbte varer, samt  

 samarbejde om butiksetablering, finansielle og administrative tjenester m.v.  

 De mindre kæder må i højere grad end de store kæder indgå aftaler m.v. om  

 kalkulationshjælp samt prissamarbejde i den fælles markedsføring.
 For begge kædetyper i den svenske gruppefritagelse gælder, at der alene må  

 aftales maksimalpriser, samt at de indgåede aftaler m.v. alene må indgås  

 mellem medlemmer af en og samme kæde.
 En dansk gruppefritagelse for kædesamarbejde i detailhandelen vil skulle  

 udformes under hensyn til konkurrenceforholdene på det danske marked, hvor  

 detailhandelen er karakteriseret ved kapitalkæder, frivillige kæder og  

 kædesamarbejde inden for brugsforeningsbevægelsen, hvis indbyrdes  

 konkurrenceforhold skal afspejles i gruppefritagelsen.
Erhvervsministeren kan ændre eller ophæve en gruppefritagelse udstedt  

 efter § 10, hvis forholdene har ændret sig på et punkt, der har været  

 væsentligt for gruppefritagelsens udstedelse.
I så fald fastsættes en  

 tilpasningsfrist for aftaler m.v., som var omfattet af den oprindelige  

 gruppefritagelse.
Til kapitel 3 Misbrug af dominerende stilling Udformningen af § 11 er inspireret af  

 bestemmelsen i artikel 86 i Traktaten.
Til forskel fra forbudet i Traktatens  

 artikel 86 er forbudet i § 11, stk. 1, ikke strafsanktioneret, medmindre den  

 virksomhed, som overtræder forbudet, har modtaget et tilsvarende påbud efter  

 § 11, stk. 3, inden for de seneste 5 år.
 Bestemmelsen i § 11, stk. 2, angiver eksempler på misbrug, som  

 Konkurrencerådet kan forbyde.
 Såfremt Konkurrencerådet efter klage, af egen drift eller efter henvisning  

 fra Kommissionen konstaterer, at en virksomhed har overtrådt forbudet, kan  

 der udstedes påbud om at bringe overtrædelsen til ophør efter § 11, stk. 3.  

 Overtrædelser af påbud udstedt i henhold til § 11, stk. 3, er sanktioneret  

 med bødestraf efter § 23, stk. 1, nr. 4.
Til § 11 Virksomhedsbegrebet § 11 finder anvendelse på en eller flere virksomheder, som misbruger en  

 dominerende stilling på markedet.
Med hensyn til virksomhedsbegrebet henvises  

 til bemærkninger til § 2, stk. 1, vedrørende begrebet erhvervsvirksomhed.
Hvis der er tale om et misbrug foretaget af to eller flere uafhængige  

 virksomheder, og hvis dette misbrug er udslag af en aftale eller samordnet  

 praksis mellem disse virksomheder, vil forholdet skulle afgøres efter § 6,  

 jf. bemærkningerne til § 6 om aftalebegrebet, henholdsvis om samordnet  

 praksis.
Det fremgår heraf, at kravene til bevis for samordnet praksis er  

 lempelige, hvis der har været kontakt mellem de pågældende virksomheder.
 § 11 finder endvidere anvendelse i tilfælde, hvor en offentlig virksomhed  

 misbruger sin markedsdominans, selv om den dominerende stilling f.eks.  

 skyldes en lovbestemt eneret.
Med hensyn til en (offentlig eller privat) forsynings- eller  

 transportvirksomhed m.v. med en dominerende markedsposition, der udbyder  

 tjenesteydelser på et marked, hvor der aktuelt eller potentielt er  

 konkurrerende virksomheder, kan der bestå en mulighed for et misbrug af den  

 dominerende stilling ved, at det pågældende selskab vanskeliggør eller  

 hindrer andre tjenesteudbyderes nødvendige adgang til forsynings- eller  

 transportvirksomhedens infrastruktur m.v.
Disse andre kan være allerede  

 eksisterende tjenesteudbydere eller nye tjenesteudbydere, der ønsker at komme  

 ind på markedet.
Dominansbegrebet Kommissionens og Domstolens praksis vil være vejledende ved fortolkningen  

 af begrebet dominerende stilling i lovforslagets § 11. Dette indebærer  

 ændrede betingelser i forhold til den gældende konkurrencelov for at statuere  

 dominans.
Efter Kommissionens og Domstolens praksis foreligger der en  

 dominerende stilling, når en virksomhed indtager en så stærk økonomisk  

 stilling, at den har mulighed for at hindre, at der opretholdes effektiv  

 konkurrence på det pågældende marked, idet den nævnte stilling giver  

 virksomheden mulighed for uafhængig adfærd i forhold til konkurrenter, kunder  

 og i sidste instans forbrugerne.
Efter Kommissionens og Domstolens praksis er virksomhedens markedsandel et  

 vigtigt kriterium for vurderingen af, om der foreligger dominerende stilling.  

 I de tilfælde, hvor markedsandelen ikke i sig selv er tilstrækkelig til at  

 statuere dominerende stilling, må der inddrages supplerende kriterier.
Der  

 kan navnlig lægges vægt på den aktuelle og potentielle konkurrence på  

 markedet, samt strukturelle og adfærdsmæssige forhold på det relevante  

 marked.
En markedsandel på 25 pct. og derunder vil formentlig ikke være  

 tilstrækkeligt til at statuere dominerende stilling.
Med en så begrænset  

 markedsandel vil en virksomhed sjældent være i stand til at hindre den  

 effektive konkurrence gennem sin markedsstilling.
Markedsandele på mellem 25 og 40 pct. er formentlig ikke alene  

 tilstrækkelige til at statuere dominans på det relevante marked.
En  

 dominerende stilling må derfor bekræftes ved supplerende kriterier.
Ved en markedsandel på over 40 pct. er der en formodning for, at  

 virksomheden(erne) indtager en dominerende stilling på markedet.
Dette gælder  

 under alle omstændigheder i de tilfælde, hvor denne markedsandel er fastholdt  

 over en længere periode.
 En markedsandel på 50 pct. eller derover kan i sig selv udgøre beviset  

 for, at der foreligger dominerende stilling.
En dominerende stilling forudsætter, at indflydelsen kan opretholdes over  

 en vis periode.
En midlertidig markedsandel af betydelig størrelse er derfor  

 ikke i sig selv nok til at statuere dominerende stilling.
Det relevante marked For at kunne vurdere, om der er tale om dominerende stilling, er det  

 nødvendigt at afgrænse det relevante produktmarked og det relevante  

 geografiske marked.
Markedsandelen for en virksomhed, som kan være stor på et snævert  

 defineret produktmarked, f.eks. teglsten, kan være lille på et bredere  

 defineret produktmarked, f.eks. byggematerialer.
På tilsvarende måde kan en  

 virksomhed have en stor markedsandel, hvis det geografiske marked afgrænses  

 til en del af det danske marked, men lille hvis det geografiske marked f.eks.  

 er hele Danmark.
Afgrænsningen af det relevante produkt- og geografiske  

 marked er derfor af væsentlig betydning for anvendelsen af § 11.
Det analytiske udgangspunkt ved afgrænsningen af det relevante marked er  

 en efterspørgselsbetinget vurdering af, hvornår der er et betydeligt spring i  

 kæden af substituerende produkter, teoretisk målt ved hjælp af  

 krydspriselasticiteten imellem forskellige udbyderes produkter eller  

 tjenesteydelser til samme geografiske marked.
Der skal anlægges en både  

 statisk og dynamisk vurdering af den virksomme konkurrence.  

 Krydspriselasticiteten udtrykker, i hvilket omfang forbrugernes efterspørgsel  

 af beslægtede varer påvirkes af prisændringer.
Konkurrencerådet kan som sit analytiske udgangspunkt fra sag til sag  

 vurdere, hvad de involverede virksomheder selv opfatter som det relevante  

 marked.
Det kan f.eks. komme til udtryk igennem markedsføringen: Hvilke  

 kundegrupper henvender man sig til, hvilke anvendelsesområder har produktet  

 (det funktionelle aspekt), og hvilke produkter sammenlignes det eventuelt  

 med.
 Ved produktmarked forstås markedet for de produkter og/eller  

 tjenesteydelser, som forbrugerne betragter som substituerbare på grund af  

 produkternes art, pris og anvendelse (funktion).
Et produktmarked kan bestå af et antal produktgrupper.
Med en  

 produktgruppe menes et produkt eller en mindre gruppe af produkter, som har  

 næsten samme fysiske eller tekniske karakteristika, og som er substituerbare.  

 Inden for en sådan produktgruppe er forskellen mellem de enkelte produkter  

 ubetydelig og beror som regel kun på mærke- og/eller imageaspekter.  

 Produktmarkedet vil normalt svare til den klassificering, som virksomhederne  

 benytter i egen markedsføring.
 Ved det relevante geografiske marked forstås det område, hvor de konkrete  

 virksomheder afsætter deres produkter eller tjenesteydelser, som har  

 tilstrækkelige homogene konkurrencevilkår, og som kan adskilles fra  

 afgrænsede områder på grund af væsentlige forskelle i konkurrencevilkårene.  

 Blandt de elementer, som indgår ved identifikationen af det geografiske  

 marked, er varens eller tjenestens art og karakteristika, eventuelle  

 barrierer for adgangen til det pågældende område, forbrugsvaner, store  

 forskelle mellem virksomhedernes markedsandele i dette og tilgrænsede områder  

 eller større prisforskelle.
Medens det er klart, at efterspørgselsmæssige forhold i sidste instans  

 betinger markedsafgrænsningen, er det dog klart, at faktorer som smag, mode,  

 mærkevarepræferencer m.v. normalt alene er af en ringe tidsmæssig interesse.  

 Konkurrencesituationen fastlægges i nutidens markeder for varer og  

 tjenesteydelser oftest ikke kun af de helt aktuelle konkurrenceforhold, men  

 også på kort - og naturligvis i endnu højere grad på lang - sigt af den  

 potentielle konkurrence.
Dette taler mod en meget snæver markedsafgrænsning  

 alene byggende på korttidskrydspriselasticitet.
Et vare- eller tjenestemarked  

 karakteriseres typisk af en kæde af substitutter, der langsigtet  

 tilfredsstiller samme behov, og ved fastlæggelsen af markedet må der derfor  

 også tages hensyn til den potentielle konkurrence og den forventede udvikling  

 i substituerbarheden.
I overensstemmelse med EU-retten vil der hyppigt ved afgrænsningen af det  

 relevante marked skulle tages hensyn til såkaldt udbudssubstitution, det vil  

 sige spørgsmålet om, hvorvidt andre udbydere af lignende varer vil være i  

 stand til uden større omkostninger og på kort sigt at omlægge deres  

 produktion til de pågældende varer.
Denne indfaldsvinkel indebærer en ændring  

 i forhold til den nuværende praksis.
Misbrugsbegrebet § 11, stk. 2, anfører en række eksempler på misbrug.
Opregningen i nr. 1-4  

 er ikke udtømmende, men er alene en eksemplificering, jf. ordene »f.eks.  

 foreligge ved..«.
Eksemplerne er en vejledende illustration af typiske  

 forhold, der kan være et misbrug, som har skadelig virkning efter  

 bestemmelsen i § 11, stk. 1.
 Parallelt til opregningen i EF-Traktatens artikel 86 er følgende  

 misbrugsformer opregnet i § 11, stk. 2:
§ 11, stk. 2, nr. 1 § 11, stk. 2, nr. 1, omfatter bl.a. misbrug, der består i fastsættelse af  

 urimeligt høje priser til skade for efterspørgerne af varer eller  

 tjenesteydelser.
Efter Domstolens praksis kræves der imidlertid detaljeret  

 bevis for, at der kan statueres urimeligt høje priser.
Dette kan ske gennem  

 en analyse af omkostningsstrukturen ved at sammenligne den pågældende vares  

 salgspris med varens produktionspris og dermed fastlægge fortjenstmargenen.  

 På dette grundlag kan det vurderes, om der består et urimeligt forhold mellem  

 de faktisk afholdte omkostninger og den faktisk opkrævede pris.
I bekræftende  

 fald må det undersøges, om der er tale om påtvingelse af en pris, som enten i  

 sig selv eller i forhold til prisen for konkurrerende varer er urimelig.  

 Domstolen har dog anført, at også andre metoder kan bringes i anvendelse med  

 henblik på at opstille kriterier for, hvornår prisen for en vare eller en  

 tjenesteydelse er urimelig.
 Udgangspunktet ved vurderingen er, ligesom praksis efter den gældende  

 konkurrencelov, de priser, der ville dannes på markedet med virksom  

 konkurrence.
Lovforslaget indebærer, at enkeltvarekalkulationsprincippet fortsat vil  

 være udgangspunktet.
Dette betyder, at der foretages en analyse af  

 omkostningsstrukturen med henblik på beregning af de omkostninger, som medgår  

 til at fremstille det enkelte produkt.
Producerer virksomheden flere ydelser  

 eller produkter, skal beregningen foretages for hver enkelt af disse  

 produkter.
Anvendelsen af dette princip ligger både i forlængelse af  

 Domstolens praksis og i forlængelse af hidtidig praksis efter den gældende  

 konkurrencelov.
Bedømmelsen af omkostningsstrukturen skal foretages på grundlag af  

 forholdene i en virksomhed, der drives på en teknisk og kommercielt  

 hensigtsmæssig måde.
Som ved administrationen af den gældende konkurrencelov  

 tages udgangspunkt i de regnskabsmæssige vurderingsprincipper, som normalt  

 anvendes i branchen eller virksomheden.
Dette har normalt ført til, at  

 kostprincippet er anvendt.
Det afgørende er, at det samme princip lægges til  

 grund i hele den periode, der bedømmes.
 Enkeltvarekalkulationsprincippet kan fraviges, hvor vægtige hensyn,  

 herunder til forsknings- og udviklingsintensive produktionsmåder, taler  

 derfor.
Ved vurderingen af om urimelige købs- eller salgspriser foreligger, skal  

 det afgøres, om prisen eller avancen klart overstiger, hvad der såvel med  

 hensyn til størrelse som varighed ville kunne opnås på et marked med virksom  

 konkurrence.
Den nærmere fastlæggelse af prisen eller avancen må ske gennem  

 en hypotetisk præget bedømmelse af forholdene, som de ville være i et  

 konkurrencepræget marked.
Ved vurderingen af, hvad der er en rimelig  

 indtjening, tages der udgangspunkt i markedsforholdene.
Hvis en virksomhed  

 under fri prisdannelse og konkurrence kan opretholde et givet prisniveau, kan  

 prisen ikke være urimelig.
Lave priser er sammen med kvalitet og service normalt de  

 konkurrenceparametre, som virksomhederne benytter for at kunne vinde  

 markedsandele.
I princippet er skarp priskonkurrence et samfundsmæssigt  

 ønskværdigt fænomen, og hvis en væsentlig lavere pris er resultatet af  

 stordriftbetinget omkostningseffektivitet, er dette ikke kun  

 konkurrencemæssigt acceptabelt, men i fuld overensstemmelse med den  

 effektivitetsmålsætning, der er grundlæggende for al konkurrencelovgivning.  

 En dominerende virksomhed vil dog kunne misbruge sin markedsdominans, hvis  

 den benytter urimeligt lave priser (predatory pricing - »dræbende  

 priskrig«) i en længere periode med henblik på at fortrænge svagere  

 stillede konkurrenter, der ikke i længere tid er i stand til at holde lige så  

 lave priser.
Forudsætningen for, at der kan være tale om urimeligt lave  

 priser, er dog, at den lave pris ikke skyldes en stordriftsbetinget  

 effektivitet, men alene er betinget af større kapitalstyrke.
Dette vil nemlig  

 være indikation for, at virksomheden har til hensigt at forhøje priserne,  

 såsnart konkurrenten er fortrængt fra markedet.
 § 11, stk. 2, nr. 1, omfatter endvidere misbrug, der består i, at en  

 dominerende virksomhed betinger sig, at der ved videresalg i efterfølgende  

 omsætningsled skal overholdes mindstepriser eller -avancer.
 Forbudet gælder både bestemmelser, der generelt retter sig mod  

 efterfølgende omsætningsled og konkrete bestemmelser over for  

 enkeltvirksomheder.
§ 11, stk. 2, nr. 2 § 11, stk. 2, nr. 2, omfatter f.eks. leveringsnægtelse, det vil sige, at  

 en virksomhed vægrer sig ved at levere f.eks. til aftagere, der ikke opfylder  

 visse af den dominerende virksomheds fastsatte krav.
Der kan også være tale  

 om nægtelse af at levere reservedele til et allerede leveret produkt.
Lovforslaget skal administreres i overensstemmelse med Kommissionens og  

 Domstolens praksis vedrørende leveringsnægtelser.
Denne praksis svarer i vidt  

 omfang til den nugældende konkurrencelovs praksis vedrørende  

 leveringsnægtelser.
Der er dog enkelte fravigelser.
Bl.a. stiller  

 Kommissionen og Domstolen krav til større markedsposition (dominanskravet).
Udgangspunktet ved leveringsnægtelser er, at leverandøren har ret til selv  

 at bestemme, hvem denne ønsker at handle med.
En klagers erhvervsmæssige  

 interesse i levering skal derfor afvejes over for leverandørens krav på  

 frihed til selv at vælge sine forretningsforbindelser.
Det er tillige en  

 forudsætning, at der foreligger en konkurrencebegrænsning, som medfører eller  

 vil kunne medføre skadelige virkninger.
 Disse afvejninger indebærer, at en leverandør som udgangspunkt ikke vil  

 kunne nægte at levere, såfremt:
1) adgangen til leverancer er af væsentlig betydning for den, der ønsker  

 leverancerne, 2) leverandøren har en dominerende stilling på markedet, og 3) leverandøren ikke har givet en objektiv, saglig og rimelig begrundelse  

 for leveringsnægtelsen, der administreres konsekvent af den pågældende.
§ 11, stk. 2, nr. 3 § 11, stk. 2, nr. 3, omfatter f.eks. misbrug, der består i, at en  

 virksomhed tilbyder visse af sine aftagere af varer eller tjenesteydelser  

 rabatter eller bonus, som ikke ydes til andre aftagere, der under samme  

 omstændigheder får leveret samme mængder.
Som hovedregel anses de omkostningsbegrundede rabat- og bonusformer, (det  

 vil sige prisnedslag, der er begrundet i omkostningsbesparelser) ikke at  

 medføre skadelige virkninger på priserne eller konkurrencen.
Tværtimod kan de  

 fremme en effektiv konkurrence, såfremt de baserer sig på objektive og  

 rimelige kriterier og er kendte for køberne.
De efterspørgselsbetingede/afsætningsbegrundede rabat- og bonusformer (det  

 vil sige prisnedslag, der alene baserer sig på afsætningsmæssige hensyn,  

 f.eks. troskabsrabatter) vil derimod kunne påvirke konkurrencen mellem  

 virksomhederne og dermed adgangen til markedet på en måde, der skader  

 effektiviteten og strukturtilpasningen.
Dette vil især være tilfældet på  

 markeder, hvor mulighederne for aktiv konkurrence er begrænset, bl.a. som  

 følge af virksomheder med dominerende indflydelse på konkurrencevilkårene.
 En yderligere skærpelse foreligger i tilfælde, hvor der er knyttet en  

 »engelsk klausul« til en aftale om rabat eller bonus, således at  

 den dominerende virksomhed fra aftagerne får leveret detaljerede oplysninger  

 om de mest favorable tilbud fra konkurrerende virksomheder med henblik på  

 altid at kunne tilbyde priser, der ikke overstiger konkurrenternes laveste  

 tilbudte priser.
 Det vil imidlertid altid i hvert enkelt tilfælde være nødvendigt på  

 grundlag af nærmere undersøgelser konkret at vurdere, hvorvidt de pågældende  

 rabat- og bonusydelser har urimelige virkninger, herunder om de gives til  

 imødegåelse af lignende rabat- og bonusydelser fra andre konkurrenter.
§ 11, stk. 2, nr. 4 § 11, stk. 2, nr. 4, omfatter f.eks. »tying«, det vil sige, at  

 en virksomhed, der besidder en stærk stilling på markedet for et produkt, gør  

 brug af sin magt til at pålægge aftagerne af dette produkt løbende at aftage  

 andre produkter, der befinder sig på et konkurrenceudsat marked.
Påbud om ophør Bestemmelsen i § 11, stk. 3, giver Konkurrencerådet hjemmel til på eget  

 initiativ, efter klage eller som følge af en henvisning fra Kommissionen, at  

 give virksomheder påbud om at bringe en konkurrencebegrænsende adfærd  

 omfattet af stk. 1 til ophør, jf. § 16. Et påbud vil i overensstemmelse med  

 Konkurrencerådets hidtidige praksis være skriftligt.
I påbudet ligger dels,  

 at der foreligger en konkurrencebegrænsning i strid med § 11, stk. 1, dels at  

 konkurrencebegrænsningen skal bringes til ophør.
 Et påbud om ophør kan udstedes, såsnart Konkurrencerådet konstaterer, at  

 forbudet i stk. 1 er overtrådt.
Et påbud om, at en forbudt adfærd skal bringes til ophør, skal som  

 udgangspunkt overholdes fra datoen, hvor påbudet meddeles.
I ganske særlige  

 tilfælde kan Konkurrencerådet dog indsætte en frist, indenfor hvilken den  

 forbudte adfærd skal bringes til ophør.
Fristen fastsættes ud fra en  

 afvejning af hensynet til virksomhedens praktiske mulighed for umiddelbart at  

 bringe den konkurrencebegrænsende adfærd til ophør overfor hensynet til, at  

 den effektive konkurrence genoprettes, herunder særligt hensynet til  

 virksomheder, der direkte påvirkes af konkurrencebegrænsningen.
Et påbud kan endvidere indeholde særlige vilkår.
Som eksempler herpå kan  

 nævnes, at virksomheden skal ændre sine forretningsbetingelser, at  

 virksomheden skal levere til en bestemt virksomhed på nærmere fastsatte  

 vilkår eller lignende.
Et vilkår må være proportionalt med  

 konkurrencebegrænsningens karakter.
 Overtrædelse af påbud udstedt i henhold til § 11, stk. 3, eller vilkår i  

 disse er sanktioneret med bødestraf efter § 23, stk. 1, nr. 4. Forbudet i §  

 11, stk. 1, er derimod ikke strafsanktioneret, medmindre den virksomhed, som  

 overtræder forbudet i stk. 1, inden for de seneste 5 år har modtaget påbud  

 for en overtrædelse, der udgør et tilsvarende misbrug efter § 11, stk. 3, jf.  

 § 23, stk. 1, nr. 2.
Det er hensynet til virksomhederne, der har begrundet, at forbudet i stk.  

 1 som udgangspunkt ikke er strafsanktioneret.
Afgrænsningen af, hvornår en  

 virksomhed er dominerende, og hvornår betingelserne for misbrug er opfyldt,  

 kan være vanskelig at foretage.
Virksomheder kan derfor have svært ved selv  

 at bedømme, hvornår de overtræder forbudet i stk. 1. Har en virksomhed  

 derimod inden for en periode af 5 år allerede en gang overtrådt forbudet i  

 stk. 1, må der være en formodning for, at virksomheden er blevet gjort  

 opmærksom på forbudet og bekendt med den praktiske administration heraf.
 Femårsfristen regnes fra datoen for påbudets meddelelse.
Erklæring om ikke-indgreb Bestemmelsen i § 11, stk. 4, indeholder hjemmel til, at Konkurrencerådet  

 efter anmeldelse fra en virksomhed kan erklære, at en given adfærd ikke er  

 omfattet af forbudet i § 11, stk. 1. Anmeldelse indgives til  

 Konkurrencestyrelsen.
Det forudsættes, at såfremt en virksomhed m.v. har  

 indgivet en anmeldelse efter § 11, stk. 4, har Konkurrencerådet pligt til at  

 træffe en afgørelse.
Der henvises til bemærkningerne til § 9.
Til kapitel 4 Meddelelse om fusioner m.v.
For at sikre Konkurrencestyrelsen en mulighed  

 for at følge udviklingen på markederne, indeholder lovforslagets § 12 en  

 pligt for virksomheder til at meddele fusioner, virksomhedsovertagelser og  

 sammenlægninger af virksomheder til Konkurrencestyrelsen.
Undladelse af at  

 give meddelelse er underlagt bødestraf, jf. lovforslagets § 23, stk. 1, nr.  

 3.
Til § 12 Med lovforslagets § 12, stk. 1, indføres pligt til at  

 meddele fusioner, virksomhedsovertagelser og sammenlægninger af virksomheder  

 til Konkurrencestyrelsen.
Meddelelsen vil ikke i sig selv give anledning til,  

 at der indledes en undersøgelse vedrørende misbrug af dominerende stilling.  

 Bestemmelsen er begrundet i, at Konkurrencestyrelsen bør være orienteret om  

 større koncentrationer i Danmark med henblik på vurdering af behovet for at  

 følge disse større virksomheders fremtidige markedsadfærd.
 Meddelelsespligten er også tænkt som et hjælpemiddel til at give  

 Konkurrencestyrelsen et overblik over virksomhedskoncentrationen inden for de  

 forskellige brancheområder.
 Meddelelse skal først ske, når fusionen m.v. har fundet sted.
Fusionsbegrebet skal forstås i overensstemmelse med aktie- og  

 anpartsselskabslovens fusionsregler.
Der kan her være tale om enten de  

 såkaldte uegentlige fusioner, hvor et eller flere selskaber fusioneres ind i  

 et andet, eller de egentlige fusioner, hvor to eller flere selskaber  

 fusioneres til et nyt selskab.
 Med hensyn til et såkaldt joint venture, en separat virksomhed, som  

 kontrolleres i fællesskab af to eller flere virksomheder, behandles det efter  

 reglerne i kapitel 2. Der henvises til bemærkningerne til § 6.
 Ved virksomhedsovertagelser forstås i denne bestemmelse erhvervelse af så  

 stor en del af en virksomheds kapital eller stemmerettigheder, at den eller  

 de virksomheder eller den personkreds, der overtager kapitalandelen eller  

 stemmerettighederne, opnår en bestemmende indflydelse på selskabets  

 dispositioner.
 Sammenlægninger af virksomheder skal i denne sammenhæng forstås som et  

 samlebegreb for øvrige virksomhedskoncentrationer, som ikke kan siges at være  

 fusioner i selskabsretlig forstand eller en decideret virksomhedsovertagelse.  

 Et eksempel kunne være sammenlægning af to andelsselskaber.
Det foreslås at undtage koncerninterne fusioner mellem moderselskaber og  

 datterselskaber samt fusioner mellem datterselskaber.
En fusion må anses for  

 koncernintern, når det ene af de fusionerende selskaber har bestemmende  

 indflydelse i de øvrige deltagere i fusionen, eller når fusionsdeltagerne  

 direkte eller indirekte er undergivet bestemmende indflydelse fra samme  

 virksomhed.
I disse tilfælde sker der ikke yderligere koncentration af  

 indflydelsen på markedsandelen, hvorfor disse former for fusion ikke er  

 omfattet af meddelelsespligten.
De meddelelsespligtige fusioner m.v. er ikke omfattet af  

 offentlighedsloven, jf. § 13, stk. 1, hvorfor der ikke kan gives aktindsigt i  

 de meddelte oplysninger.
Derimod vil Konkurrencerådet som hidtil under  

 iagttagelse af bestemmelsen om undtagelse fra offentlighed i § 13, stk. 4,  

 kunne offentliggøre oplysninger om fusioner m.v.
Der henvises til  

 bemærkningerne til § 13.
 I medfør af lovforslagets § 12, stk. 2, har erhvervsministeren hjemmel til  

 efter at have indhentet udtalelse fra Konkurrencerådet at udstede  

 bekendtgørelse om omfanget af meddelelsespligten i henhold til § 12, stk. 1.
 Bekendtgørelsen kan angive en nedre grænse for meddelelsespligtens omfang  

 baseret f.eks. på fusionsparternes omsætning eller andre begrænsninger i  

 meddelelsespligtens omfang.
Til kapitel 5 Offentlighed Til § 13 I den gældende konkurrencelov er offentlighed og gennemsigtighed  

 det bærende princip.
Den vide gennemsigtighed i den oprindelige lov blev  

 begrænset i 1992, da offentlighedens almindelige adgang til aktindsigt i  

 Konkurrencerådets sager blev begrænset til sager vedrørende aftaler og  

 vedtagelser, der er anmeldelsespligtige efter konkurrencelovens § 5, samt  

 oplysninger, der er indberettet i henhold til konkurrencelovens § 7, nr. 1,  

 hvor konkurrencen ikke er tilstrækkelig virksom.
 Parters rettigheder er reguleret af forvaltningsloven og berøres ikke af  

 forslaget.
Samlet indebærer lovforslaget, at gennemsigtighedsprincippet, som det  

 kendes i den gældende konkurrencelov, afskaffes.
Der vil dog fortsat være  

 behov for forbrugeroplysende gennemsigtighed, f.eks. undersøgelser om pris-  

 og rabatforhold eller forretningsbetingelser i en branche, fakturering eller  

 anden dokumentation for prisberegning m.v.
Den forbrugeroplysende  

 gennemsigtighed adskiller sig fra konkurrencemæssig gennemsigtighed ved, at  

 gennemsigtigheden begrænses til markedsføringsforhold, der er relevante for  

 dispositioner i forbrugerforhold, mens konkurrencemæssig gennemsigtighed også  

 omfatter en virksomheds interne forretningsforhold.
Det foreslås, at  

 bestemmelserne om forbrugergennemsigtighed ligesom bestemmelserne i den  

 gældende konkurrencelov om mærkning eller skiltning med pris og mængde  

 overføres til forbrugerlovgivningen, jf. § 28.
 Endvidere er det fundet nødvendigt at medtage en generel hjemmel for  

 Konkurrencerådets offentliggørelser af oplysninger.
Det foreslås i stk. 1, at sager efter konkurrenceloven generelt undtages  

 fra offentlighed.
Dog er der offentlighed om sager vedrørende fastsættelse af  

 regler efter konkurrenceloven, hvor ministeren typisk skal indhente en  

 udtalelse fra Konkurrencerådet, eller hvor Konkurrencerådet selv fastsætter  

 regler.
Efter denne bestemmelse finder offentlighedsloven alene anvendelse på  

 sager om fastsættelse af bestemmelser i medfør af konkurrenceloven.
Det foreslås i stk. 2, at Konkurrencerådets henvendelser og vedkommende  

 myndigheders svar efter § 2, stk. 2, anmeldelser efter § 2, stk. 3, 1. pkt.,  

 samt afgørelser truffet i medfør af loven, kan offentliggøres.
Det må anses  

 for at være af generel interesse for virksomhederne og offentligheden iøvrigt  

 at få kendskab til disse afgørelser og anmeldelser og dermed til praksis på  

 disse områder.
 Forslagets stk. 3 medfører, at Konkurrencerådet i lighed med andre  

 myndigheder kan offentliggøre, hvad rådet beskæftiger sig med, eller mere  

 generelt oplysende redegørelser, eksempelvis de redegørelser om fusioner, som  

 Konkurrencerådet efter den gældende lov har udsendt.
Ved offentliggørelse af oplysninger efter stk. 3 vil bestemmelsen i stk. 4  

 finde tilsvarende anvendelse.
Ligeledes vil forvaltningsrettens regler om  

 tavshedspligt og videregivelse af oplysninger finde anvendelse.
 Som en undtagelse fra stk. 2 og 3 foreslås det i stk. 4, 1. pkt., at  

 oplysninger om tekniske forhold og drifts- og forretningshemmeligheder, for  

 så vidt det er af væsentlig økonomisk betydning for den person eller den  

 virksomhed, som oplysningen angår, undtages fra Konkurrencerådets mulighed  

 for offentliggørelse.
Det er i stk. 4, 1. pkt., tilsigtet at skabe overensstemmelse med  

 undtagelserne i offentlighedslovens § 12, stk. 1, nr. 2, idet dog  

 »drifts- og forretningshemmeligheder« er en mere snæver  

 formulering.
Det skyldes, at det vil gøre formålet med offentliggørelse af  

 afgørelser illusorisk, hvis forretningsforhold som sådan kan undtages fra  

 offentlighed.
Det er af væsentlig betydning for forståelsen og anvendelsen af  

 en afgørelse, at det er muligt i et vist omfang at referere faktuelle  

 oplysninger vedrørende drifts- og forretningsforhold.
 Det foreslås samtidig generelt at undtage oplysninger om enkelte kunders  

 forhold i virksomheder, der er under tilsyn af Finanstilsynet, fra  

 Konkurrencerådets offentliggørelse af afgørelser, jf. stk. 4, 2. pkt.
I overensstemmelse med den gældende lov gives der i stk. 5 rådets formand  

 kompetence til at bestemme, om oplysninger og i givet fald i hvilken form  

 disse kan tilgå rådets medlemmer.
Denne kompetence er eksklusiv og endelig.
Til kapitel 6 Konkurrencemyndigheden.
Organisation og beføjelser Efter lovforslaget vil  

 administrationen af konkurrenceloven blive varetaget af et uafhængigt  

 kollegialt råd, Konkurrencerådet.
Rådets sekretariatsforretninger varetages  

 af en styrelse under Erhvervsministeriet, Konkurrencestyrelsen, der herudover  

 fungerer som en styrelse med en række andre opgaver.
 Rådet forudsættes at behandle sager af principiel eller særlig stor  

 betydning, samt sager i hvilke der foreligger særlig tvivl, mens den daglige  

 administration af loven forudsættes varetaget af Konkurrencestyrelsen på  

 rådets vegne.
Afgørelser efter loven kan ikke indklages for erhvervsministeren, men kan  

 alene ankes til Konkurrenceankenævnet.
Afgørelserne vil i sidste ende kunne  

 indbringes for domstolene.
Med baggrund i rådets funktion foreslås det at ændre rådets nuværende  

 sammensætning af dels uafhængige medlemmer, dels medlemmer udpeget efter  

 indstilling fra organisationerne.
Det har vist sig, at en væsentlig del af  

 rådets virksomhed vedrører offentlig erhvervsvirksomhed og regulering heraf.  

 På denne baggrund er det fundet hensigtsmæssigt, at personer med særlig  

 indsigt i offentlig erhvervsvirksomhed repræsenteres i rådet.
Endvidere  

 forudsættes rådet at repræsentere en bredere samfundsmæssig sagkundskab.
Den  

 foreslåede bestemmelse medfører en udvidelse af antallet af medlemmer af  

 Konkurrencerådet i forhold til i dag.
 Til § 14 Ifølge § 14, stk. 1, er det Konkurrencerådet, der påser  

 overholdelsen af denne lov og bestemmelser udstedt i medfør heraf, jf. dog §  

 2, stk. 2, 2. pkt., hvoraf det fremgår, at afgørelse af, hvorvidt en  

 konkurrencebegræsning er en direkte eller nødvendig følge af offentlig  

 regulering m.v., træffes af den myndighed m.v., der har fastsat reguleringen,  

 eller, såfremt reguleringen er fastsat ved lov eller EU-forordning, af  

 vedkommende minister.
Det fremgår endvidere, at Konkurrencerådet kan træffe beslutning om at  

 undlade at behandle sager, hvis Kommissionen har den samme sag under  

 behandling efter EU-konkurrencereglerne.
Denne regulering af håndhævelsen af  

 den danske konkurrencelov hænger sammen med gennemførelsen af et  

 one-stop-shop princip, som for så vidt angår den materielle regulering er  

 behandlet i lovforslagets § 4.
Med formuleringen »Konkurrencerådet afgør, om en klage giver  

 tilstrækkelig anledning til undersøgelse« i § 14, stk. 1, 3. pkt.,  

 præciseres det, at der ikke foreligger nogen ubetinget pligt til at behandle  

 en klage.
Konkurrencerådet kan således, under hensyntagen til prioriteringen  

 af rådets arbejde, beslutte at afvise at behandle klager af mindre betydning.  

 I sager om fritagelser efter § 8 samt erklæringer om ikke-indgreb efter § 9  

 og § 11, stk. 4, vil Konkurrencerådet dog være forpligtet til at behandle  

 sagen og træffe afgørelse.
Beslutning om afvisning vil ikke kunne ankes.  

 Beslutningen vil i stedet kunne indbringes for domstolene og Folketingets  

 Ombudsmand, jf. bemærkningerne til § 19.
Bestemmelsen i § 14, stk. 1, 4. pkt., betyder, at Konkurrencerådet skal  

 holde sig løbende orienteret om Kommissionens tiltag i relation til  

 virksomheder, der er omfattet af den danske konkurrencelov.
Så snart det  

 kommer til Konkurrencerådets kendskab, at Kommissionen har taget en sag op,  

 bør det overvejes, om en dansk sag vedrørende samme konkurrencebegrænsning  

 bør afvente Kommissionens afgørelse.
Som hovedregel må Konkurrencerådet afstå fra at behandle sager, hvis  

 Kommissionen har indledt procedure vedrørende de samme  

 konkurrencebegrænsninger med henblik på forbud efter artikel 85, stk. 1,  

 eller artikel 86, eller med henblik på fritagelse efter artikel 85, stk. 3.  

 Derimod vil det forhold, at Kommissionen har indledt procedure med henblik på  

 udstedelse af negativattest eller har afvist en klage, som oftest ikke  

 forhindre behandlingen af en sag efter de danske konkurrenceregler, idet et  

 sådant skridt er udtryk for, at Kommissionen er af den opfattelse, at  

 forholdet ikke er omfattet af EU-konkurrencereglerne, typisk fordi der ikke  

 er tale om en mærkbar påvirkning af samhandelen.
Der kan på den anden side  

 forekomme tilfælde, hvor det er klart, at Kommissionen har taget stilling  

 til, om et forhold udgør en konkurrencebegrænsning, og Konkurrencerådet bør  

 ved sin stillingtagen tage hensyn hertil ved behandlingen af samme spørgsmål.
Kommissionen indleder som regel først procedure på tidspunktet for  

 meddelelse af klagepunkter eller ved offentliggørelsen i EF-Tidende af en  

 artikel 19, stk. 3-meddelelse efter forordning nr. 17/62 om, at Kommissionen  

 har til hensigt at give en individuel fritagelse efter artikel 85, stk. 3,  

 eller træffe beslutning om negativattest.
Kommissionen kan dog også indlede  

 procedure på et tidligere stadium i sagsbehandlingen, f.eks. når den over for  

 en virksomhed begærer fornødne, nærmere definerede oplysninger.
Der kan dog tænkes situationer, hvor der vil være behov for, at  

 Konkurrencerådet, uanset at Kommissionen har indledt procedure, kan fortsætte  

 sagsbehandlingen.
Der kan på det danske marked gøre sig så specielle forhold  

 gældende, at den danske sag vanskeligt vil kunne afvente en beslutning eller  

 stillingtagen fra Kommissionen.
Det vil i så fald påhvile Konkurrencerådet at  

 godtgøre, at det er nødvendigt at fortsætte sagsbehandlingen, jf.  

 bemærkningerne til lovforslagets § 4. Det forudsættes, at sådanne sager er af  

 så principiel betydning, at de behandles af Konkurrencerådet.
 Efter stk. 2 skal Konkurrencestyrelsen stille sekretariatsbistand til  

 rådighed for rådet og varetage den daglige administration af loven.
Konkurrencerådet og Konkurrencestyrelsen er ved administrationen af  

 konkurrenceloven uafhængige af erhvervsministeren.
Dette indebærer, at  

 erhvervsministeren ikke har instruktionsbeføjelser med hensyn til sagernes  

 behandling, ligesom erhvervsministeren ikke kan ændre eller omgøre rådets  

 eller styrelsens afgørelser.
Konkrete afgørelser kan således ikke indbringes  

 for ministeren, men alene for Konkurrenceankenævnet.
 I stk. 3 bemyndiges erhvervsministeren til at fastsætte Konkurrencerådets  

 forretningsorden, ligesom ministeren fastsætter nærmere regler for  

 Konkurrencerådets og Konkurrencestyrelsens virksomhed.
 Rådet forudsættes at behandle sager af principiel eller særlig stor  

 betydning, samt sager i hvilke der foreligger særlig tvivl, mens den daglige  

 administration af loven forudsættes varetaget af Konkurrencestyrelsen på  

 rådets vegne.
 Rådet forudsættes som hidtil at behandle sager om henvendelse til  

 offentlige myndigheder i de tilfælde, hvor en erhvervsvirksomheds  

 konkurrencebegrænsning er en direkte eller nødvendig følge af offentlig  

 regulering, jf. lovforslagets § 2, stk. 2.
 Endelig er Konkurrencerådet tillagt kompetence til at afgive udtalelse til  

 erhvervsministeren om udstedelse af administrative forskrifter samt  

 gruppefritagelser.
Konkurrencestyrelsen vil i forbindelse med administrationen af loven få  

 brug for at samarbejde tæt med såvel Kommissionen som med andre nationale  

 konkurrencemyndigheder bl.a. med henblik på udveksling af oplysninger.
Det  

 vil navnlig være nødvendigt for Konkurrencestyrelsen at have et tæt  

 samarbejde med Kommissionen bl.a. af hensyn til administrationen af det  

 one-stop-shop princip, som foreslås i § 4 og i § 14, stk. 1, 4. pkt.
Efter udløbet af en overgangsperiode på 2 år efter konkurrencelovens  

 ikrafttræden bør arbejdsdelingen mellem Konkurrencerådet og  

 Konkurrencestyrelsen tages op til overvejelse.
Såfremt det viser sig, at den  

 fastsatte arbejdsdeling medfører uhensigtsmæssigt lange sagsbehandlingstider,  

 kan det overvejes, om der skal indføres tidsfrister for sagsbehandlingen.
Her  

 tænkes udelukkende på sagbehandlingstider i relation til anmeldelser efter  

 lovforslagets § 8, stk. 2, § 9 og § 11, stk. 4.
Til § 15 Antallet af medlemmer af Konkurrencerådet og rådets  

 sammensætning foreslås ændret i forhold til den gældende lov.
Det har vist  

 sig, at offentlig erhvervsvirksomhed og offentlig regulering af  

 erhvervsvirksomhed udgør en væsentlig del af rådets virksomhed.
På denne  

 baggrund er det fundet hensigtsmæssigt, at rådet besidder et alsidigt  

 kendskab til både offentlig og privat erhvervsvirksomhed.
Endvidere bør rådet  

 repræsentere en bredere samfundsmæssig sagkundskab.
Efter erhvervsministerens  

 nærmere bestemmelse udnævner ministeren syv medlemmer efter indstilling fra  

 erhvervsorganisationer, et medlem efter indstilling fra  

 forbrugerorganisationer og to medlemmer med særlig indsigt i offentlig  

 erhvervsvirksomhed efter indstilling fra de kommunale organisationer.
Der vil  

 således efter lovforslaget være 9 medlemmer af rådet samt formanden, som skal  

 være uafhængige af erhvervsinteresser.
Et af disse medlemmer skal have særlig  

 indsigt i statslig erhvervsvirksomhed.
 Det foreslås endvidere, at rådets medlemmer udnævnes for en periode af op  

 til 4 år.
 Stk. 2 indebærer, at der til forskel fra den gældende konkurrencelov  

 udpeges faste stedfortrædere for Konkurrencerådets medlemmer.
Til § 16 I § 16 angives de beføjelser, der bl.a. kan anvendes i  

 forbindelse med påbud efter § 6, stk. 4, og § 11, stk. 3.  

 Påbudsbestemmelserne i § 16 er ligestillede, alternative beføjelser, som kan  

 anvendes over for forskellige former for konkurrenceskadelige tiltag.  

 Opregningen er ikke udtømmende med hensyn til Konkurrencerådets mulighed for  

 at gribe ind med påbud.
Afhængig af konkurrencebegrænsningens art og  

 virkninger må der konkret tages stilling til, hvorledes  

 konkurrencebegrænsningen mest hensigtsmæssigt kan bringes til ophør.
Der er  

 dog i § 16, stk. 1, opregnet de mest almindeligt forekommende typer af påbud.
 Svarende til formuleringen i den nugældende konkurrencelovs § 12, stk. 1,  

 1. led, giver bestemmelsen i stk. 1, nr. 1, hjemmel til at udstede påbud om  

 hel eller delvis ophævelse af aftaler, vedtagelser eller  

 forretningsbetingelser.
Hjemlen til at udstede påbud om, at angivne priser eller avancer ikke må  

 overskrides, er givet i stk. 1, nr. 2. Den nærmere fastlæggelse af prisen  

 eller avancen må ske gennem en hypotetisk præget bedømmelse af forholdene,  

 som de ville være i et konkurrencepræget marked.
Der kan derfor ikke kræves  

 et egentligt bevis for, hvad prisen eller avancen ville være, men der kræves  

 en sandsynliggørelse.
Påbud kan ske i form af fastsættelse af priser eller avancer, der ikke må  

 overskrides, eller ved fastsættelse af bestemte kalkulationsregler, der skal  

 anvendes ved beregningen af priser og avancer.
Der er herved tilsigtet den  

 størst mulige fleksibilitet i forbindelse med påbud vedrørende priser og  

 avancer, hvor der fortsat kan foretages prisregulering således, at  

 virksomheden m.v. får mulighed for og tilskyndelse til at forbedre  

 effektiviteten.
Efter stk. 1, nr. 3, kan der udstedes påbud til en virksomhed om at sælge  

 til nærmere angivne købere på virksomhedens sædvanligt gældende vilkår for  

 tilsvarende salg.
Virksomheden kan dog altid kræve kontant betaling eller  

 betryggende sikkerhed.
Efter stk. 1, nr. 4, gives hjemmel til at udstede et påbud om at give  

 tredjeparter adgang til en virksomheds eksisterende infrastrukturfacilitet,  

 der er nødvendig for at kunne udbyde en vare eller tjenesteydelse.
Det kan  

 f.eks. være adgang til et elnet, havn eller lufthavn.
Hjemlen til at udstede  

 påbud om at give tredjeparter adgang til en virksomheds  

 infrastrukturfacilitet omfatter alene de tilfælde, hvor potentielle  

 konkurrerende virksomheder er afskåret fra selv at opbygge de fornødne  

 faciliteter.
 På teleområdet er spørgsmålet om adgang til infrastrukturfaciliteter  

 udtømmende reguleret via samtrafiklovgivningen, ligesom adgangen til jernbane  

 og lufthavnfaciliteter i hovedsagen er EU-reguleret.
For havne, hvortil der er offentlig adgang, er det et generelt princip, at  

 en havn har pligt til at modtage skibe i det omfang, pladsforholdene tillader  

 det.
Vedrørende statshavne skal et eventuelt påbud om at give tredjeparter  

 adgang til havnefaciliteter i en situation, hvor pladsforholdene ikke gør det  

 muligt for nye operatører at komme til, indeholde alternativer om at, enten  

 skal infrastrukturen udvides, eller også skal eksisterende operatører afgive  

 plads.
 Bestemmelsen i stk. 2 angiver, at påbud efter stk. 1, nr. 2, kan  

 fastsættes for op til 1 år ad gangen.
Til § 17 I medfør af § 17 kan Konkurrencerådet indhente  

 oplysninger fra virksomheder og sammenslutninger af virksomheder med henblik  

 på udførelsen af de opgaver, rådet er tillagt efter denne lov, jf. § 14. Det  

 er rådet selv, der skønner, hvilke oplysninger, der er nødvendige for dets  

 arbejde.
Hvis der er tale om et strafbart forhold, skal rådet dog anmelde  

 dette til politiet, der varetager den videre efterforskning efter  

 retsplejelovens regler.
Spørgsmålet om, hvorvidt rådets krav om oplysninger  

 er berettiget, kan ikke indbringes for Konkurrenceankenævnet, jf.  

 lovforslagets § 19, men må i givet fald indbringes for domstolene.
Konkurrencerådet kan efter bestemmelsen indhente oplysninger fra  

 offentlige og private virksomheder, sammenslutninger og offentlige  

 myndigheder med henblik på at vurdere, om der foreligger forhold, som er  

 omfattet af lovens bestemmelser.
Til vurdering heraf kan Konkurrencerådet  

 også iværksætte bredere undersøgelser af konkurrenceforholdene på et marked.
 Til § 18 Lovforslagets § 18, stk. 1 og 2, har næsten samme ordlyd  

 som den gældende konkurrencelovs § 21, stk. 1 og 2, idet kompetencen til at  

 foretage kontrolundersøgelser dog er tillagt Konkurrencestyrelsen og ikke som  

 efter den gældende lov repræsentanter for Konkurrencerådet.
 Efter den gældende konkurrencelovs § 21 forudsættes det, at  

 Konkurrencestyrelsen alene benytter adgangen til at foretage  

 kontrolundersøgelser i de tilfælde, hvor pålæg af tvangsbøder ikke skønnes at  

 være et tilstrækkeligt eller hensigtsmæssigt middel til at fremskaffe de  

 ønskede oplysninger.
 Konkurrencestyrelsens adgang til at foretage kontrolundersøgelser skal  

 efter lovforslaget ikke være subsidiær i forhold til tvangsbødeinstituttet.  

 Konkurrencestyrelsen kan foretage kontrolundersøgelser, efter at have  

 indhentet retskendelse, i de tilfælde, hvor styrelsen skønner, at sagens  

 karakter gør det påkrævet at indhente de fornødne oplysninger på denne måde.
Konkurrencestyrelsen kan endvidere foretage kontrolundersøgelser til  

 opfyldelse af forpligtelserne efter EU-konkurrencereglerne til at yde  

 Kommissionen bistand.
Der henvises til bestemmelserne i kapitel 9 og de  

 tilhørende bemærkninger.
Til kapitel 7 Anke Konkurrenceankenævnet foreslås bevaret og vil efter den foreslåede  

 formulering af § 14, hvor Konkurrencerådet påser overholdelsen af loven, være  

 ankeinstans for afgørelser truffet af Konkurrencerådet.
Ankenævnet vil dermed  

 fortsat kunne virke besparende for det almindelige domstolssystem samtidig  

 med, at afgørelserne vil blive truffet af en instans med særlig indsigt i  

 konkurrencespørgsmål og en domstolslignende sagsbehandling.
I de tilfælde,  

 hvor Konkurrencerådet anmoder om tiltalerejsning for overtrædelser, der bør  

 strafpålægges, indgives der dog politianmeldelse med henblik på, at  

 anklagemyndigheden kan rejse tiltale.
Sådanne anmodninger kan ikke ankes til  

 Konkurrenceankenævnet, jf. § 20.
 Til § 19 Der tilsigtes med lovforslagets § 19 ingen ændringer i  

 forhold til den gældende konkurrencelovs § 18.
 Udgangspunktet vil som hidtil være, at stort set alle Konkurrencerådets  

 afgørelser kan ankes.
 Afgørelser om, hvorvidt der er tale om erhvervsvirksomhed, jf. § 2, stk.  

 1, om der er anmeldelsespligt for offentlig regulering, jf. § 2, stk. 3, 1.  

 pkt., samt om, hvorvidt der er tale om løn- og arbejdsforhold, jf. § 3, 1.  

 pkt., kan indbringes for ankenævnet.
 Afgørelser efter § 6, stk. 4, om påbud om at bringe overtrædelser af  

 forbudet i § 6, stk. 1, til ophør samt afgørelser efter § 8, stk. 1, om  

 afslag på ansøgning om individuel fritagelse fra forbudet i § 6 samt  

 indholdet, varigheden, forlængelsen eller tilbagekaldelsen af fritagelsen kan  

 ligeledes indbringes for ankenævnet.
 Erklæringer efter § 9, hvor Konkurrencerådet afgiver erklæring om, at  

 anmeldte forhold falder uden for forbudet i § 6, stk. 1, og at der ikke vil  

 blive grebet ind i medfør af § 6, stk. 4, kan indbringes for ankenævnet.  

 Ligeledes kan erklæringer efter § 11, stk. 4, om, hvorvidt anmeldte forhold  

 falder uden for forbudet i § 11, stk. 1, og at der ikke vil blive grebet ind  

 i medfør af § 11, stk. 3, indbringes for ankenævnet.
 Afgørelser efter § 11, stk. 3, vedrørende påbud om at bringe misbrug af  

 dominerende stilling til ophør, kan indbringes for ankenævnet.
 Endvidere kan Konkurrencerådets afgørelse efter § 6, stk. 5, af, om en  

 aftale m.v. falder ind under en gruppefritagelse udstedt i medfør af § 10,  

 indbringes for ankenævnet.
 Konkurrencerådets afgørelse om meddelelsespligt for fusioner m.v., jf. §  

 12, stk. 1, kan indbringes for ankenævnet.
 Endelig er det muligt at anke afgørelser om, hvilke oplysninger der skal  

 undtages fra offentliggørelse, jf. § 13, stk. 4.
Ifølge stk. 2 vil tredjemand, der har en individuel, væsentlig interesse i  

 en sag, kunne indbringe Konkurrencerådets afgørelse for  

 Konkurrenceankenævnet.
Endvidere vil tredjemand, der efter retsplejeloven har  

 den fornødne retlige interesse i en sag, tillige kunne indbringe  

 Konkurrenceankenævnets afgørelse for Landsretten.
I forslagets stk. 3 er det præciseret, at Konkurrencerådets beslutning  

 efter § 14, stk. 1, om afvisning af en klage fra videre behandling ikke kan  

 indbringes for anden administrativ myndighed.
Afvisning vil i stedet kunne  

 indbringes for domstolene og Folketingets Ombudsmand.
 Anke af afgørelser om undtagelse fra offentliggørelse vil automatisk have  

 opsættende virkning, jf. stk. 4.
Anke af andre afgørelser kan tillægges opsættende virkning af såvel  

 Konkurrencerådet som Konkurrenceankenævnet.
Hvis anmodning om opsættende  

 virkning indgives til Konkurrenceankenævnet, vil Konkurrencerådet afvente  

 ankenævnets afgørelse af anmodningen.
 Til § 20 Ligesom efter den gældende konkurrencelov kan afgørelser  

 ikke indbringes for domstolene, før der foreligger afgørelse fra ankenævnet.
 Konkurrencerådets anmodning om tiltalerejsning for overtrædelse af loven  

 er ikke en afgørelse og kan derfor ikke indbringes for Konkurrenceankenævnet.
Ved indbringelse af Konkurrenceankenævnets afgørelser for domstolene, er  

 det efter hidtidig praksis Konkurrencerådet, der indstævnes, mens retssagens  

 genstand er Konkurrenceankenævnets kendelse.
Dette udelukker dog ikke, at  

 Konkurrenceankenævnet i givet fald kan indstævnes.
 Til § 21 Ifølge stk. 1 skal Konkurrenceankenævnet bestå af en  

 formand, der skal opfylde betingelserne for at være højesteretsdommer, samt  

 to andre medlemmer, som skal have henholdsvis økonomisk og juridisk  

 sagkundskab.
Efter stk. 2 udpeges formanden og de to uafhængige medlemmer af  

 erhvervsministeren.
Der forudsættes endvidere som efter gældende ret udnævnt  

 suppleanter for de pågældende.
I lighed med § 16, stk. 3, i den gældende konkurrencelov, foreslås det i  

 stk. 3, at erhvervsministeren fastsætter nærmere regler for ankenævnets  

 virksomhed.
I disse regler forudsættes de nugældende regler om adgangen til  

 at begære mundtlig procedure samt ankenævnets mulighed for at indhente  

 yderligere oplysninger opretholdt.
Hjemlen angår således den praktiske  

 tilrettelæggelse af ankenævnets arbejde og indeholder ingen adgang til at  

 regulere hvilke spørgsmål, der kan indbringes for ankenævnet.
Til kapitel 8 Bestemmelser om straf Den gældende konkurrencelovs bestemmelse om  

 tvangsbøder som tvangsmiddel, når nogen undlader at give oplysninger til  

 Konkurrencerådet, foreslås videreført.
Overtrædelse af forbudet i § 6, stk. 1, straffes med bøde, ligesom  

 undladelse af meddelelse af fusioner foreslås bødesanktioneret.
Overtrædelse  

 af forbudet i § 11 straffes med bøde, hvis virksomheden inden for de seneste  

 5 år efter § 11, stk. 3, har fået påbud om et tilsvarende misbrug af  

 dominerende stilling.
Fristen på 5 år følger af forældelsesfristen for  

 strafansvar i § 23, stk. 4.
 Det er hensigten, at indførelsen af et forbudsprincip i  

 konkurrencelovgivningen medfører en væsentlig skærpelse af sanktionsniveauet  

 i forhold til den gældende konkurrencelov.
 Endvidere foreslås muligheden for at pålægge juridiske personer  

 strafansvar bevaret, ligesom den nugældende forældelsesfrist foreslås  

 bevaret.
I det omfang konkurrencebegrænsninger i strid med loven påfører en fysisk  

 eller juridisk person et tab, vil der typisk være tale om en retsstridig  

 handling, som kan gøre det muligt for den skadelidte at søge erstatning  

 gennem et civilt søgsmål.
Da dette imidlertid følger af dansk rets  

 almindelige regler, er det ikke fundet nødvendigt at indsætte en udtrykkelig  

 bestemmelse herom.
Til § 22 Den gældende konkurrencelovs § 19, hvorefter der kan  

 pålægges den, der undlader at afgive oplysninger til Konkurrencerådet,  

 tvangsbøder, videreføres.
Kompetencen til at pålægge tvangsbøder tilkommer  

 Konkurrencerådet.
Som noget nyt indebærer § 22, at undladelse af at efterkomme et meddelt  

 påbud kan sanktioneres med tvangsbøder.
Formålet er at indføre en sanktion,  

 som i højere grad end truslen om at rejse straffesag med henblik på  

 pålæggelse af bødestraf kan formå virksomhederne til at efterkomme et påbud.
 I modsætning til praksis efter den gældende konkurrencelov bør  

 Konkurrencerådet have mulighed for at inddrive tvangsbøder, også efter at det  

 forhold, som tvangsbøden udspringer af, er bragt til ophør.
 Til § 23 Ifølge stk. 1 straffes forsætlige og groft uagtsomme  

 overtrædelser af de i nr. 1-6 opregnede forhold.
Det følger af strafbetingelsen i stk. 1, at virksomheder, der har modtaget  

 erklæring fra Konkurrencerådet efter § 9 eller § 11, stk. 4  

 (ikke-indgrebserklæring), ikke vil kunne pålægges straf.
En  

 ikke-indgrebserklæring bevirker, at kravet om forsætlig eller groft uagtsom  

 overtrædelse ikke kan anses for opfyldt.
Med formuleringen »et tilsvarende misbrug« i stk. 1, nr. 2, er  

 det tilsigtet, at strafpålæggelse for overtrædelse af forbudet mod misbrug af  

 en dominerende stilling i § 11, stk. 1, kun kan komme på tale, såfremt  

 Konkurrencerådet påviser, at et misbrug af en tilsvarende karakter inden for  

 de seneste 5 år har givet anledning til udstedelse af et påbud efter § 11,  

 stk. 3. Ved vurderingen af, om der tidligere har været tale om misbrug af  

 tilsvarende karakter, lægges de eksempler på misbrugsformer, der findes i §  

 11, stk. 2, til grund.
Således vil f.eks. leveringsnægtelse kunne henføres  

 til § 11, stk. 2, nr. 2, mens urimeligt høje priser vil kunne henføres til §  

 11, stk. 2, nr. 1.
 Kategorierne af misbrugsformer anses for at dække stort set alle typer af  

 misbrug af dominerende stilling.
 Såfremt en virksomheds misbrug f.eks. henføres til § 11, stk. 2, nr. 1,  

 vil virksomhederne normalt ikke kunne pålægges bødestraf, selvom virksomheden  

 inden for de seneste 5 år har foretaget et misbrug, der kan henføres til en  

 anden kategori, f.eks. § 11, stk. 2, nr. 4. Således vil adfærd, der kan  

 henføres til forskellige kategorier af eksempler, normalt ikke kunne udgøre  

 et »tilsvarende« misbrug.
 Hvis der er tale om adfærd, der må henregnes til samme kategori af  

 eksempler, f.eks. leveringsnægtelse, er udgangspunktet, at der er tale om et  

 tilsvarende misbrug; men det vil altid bero på en konkret vurdering.
 Lovforslagets stk. 2 indebærer, at der ikke kan pålægges bøder for  

 handlinger, som foretages efter, at anmeldelse til Konkurrencerådet er sket,  

 og inden rådet træffer afgørelse efter § 8, stk. 1, for så vidt handlingerne  

 ligger inden for det, som er beskrevet i anmeldelsen.
Ved udmåling af bødestørrelsen i forbindelse med overtrædelser af forbudet  

 i § 6, stk. 1, eller forbudet i § 11, stk. 1, skal der tages hensyn til  

 størrelsen af en opnået eller tilsigtet økonomisk fordel i det omfang, denne  

 fordel ikke er blevet konfiskeret.
Konfiskation kan ske efter reglerne i  

 straffeloven, når der foreligger et strafbart forhold.
Det er ikke fundet i overensstemmelse med dansk strafferetlig tradition at  

 foreslå sanktioner på et niveau, der svarer til niveauet for bøderne for  

 overtrædelse af EU-konkurrencereglerne, som bl.a. kan bestå i en vis  

 procentdel af omsætningen.
Det foreslås i stedet at give mulighed for at  

 graduere bødens størrelse i forhold til den økonomiske fordel, som er opnået  

 eller tilsigtet ved overtrædelsen af forbudet i § 6, stk. 1, eller ved en  

 overtrædelse af forbudet i § 11, stk. 1.
Det kan være vanskeligt at fastsætte den indvundne eller tilsigtede  

 fortjeneste i forbindelse med en overtrædelse af forbudet mod visse  

 konkurrencebegrænsende aftaler m.v. eller forbudet mod misbrug af dominerende  

 stilling.
Kommissionens praksis vedrørende beregning af gevinst vil være  

 vejledende.
 Ved bedømmelsen af en overtrædelses grovhed skal der tages hensyn til  

 antallet og værdien af de varer eller tjenesteydelser, som overtrædelsen  

 omfatter, samt antallet og størrelsen af de involverede virksomheder og som  

 følge heraf den økonomiske virkning, som en konkurrencebegrænsende aftale  

 m.v. eller misbruget af en dominerende stilling har haft på markedet.
 Herudover skal der tages hensyn til overtrædelsens varighed, ligesom  

 forsøg på at hemmeligholde en konkurrencebegrænsende aftale for  

 Konkurrencerådet kan anses for en skærpende omstændighed.
 For så vidt angår forbudet mod konkurrencebegrænsende aftaler m.v., skal  

 hver enkelt af de deltagende virksomheder vurderes for sig, således at der  

 ved udmålingen af bøden tages hensyn til graden af deltagelse i aftalen og  

 virksomhedens størrelse (omsætning).
 Det foreslås i stk. 3 at bevare den hidtidige mulighed for at straffe  

 juridiske personer, ligesom staten, en kommune eller et kommunalt fællesskab  

 kan pålægges bødeansvar.
Det foreslås i stk. 4 at bevare den nugældende forældelsesfrist på 5 år  

 uændret.
Forældelsesfristen vil alene gælde for konkurrencebegrænsende  

 handlinger, f.eks. misbrug af dominerende stilling i strid med et påbud,  

 hvorimod f.eks. opretholdelse af en konkurrencebegrænsende aftale er et  

 tilstandsdelikt, som ikke forældes.
Til kapitel 9 Kontrolundersøgelser efter EU-reglerne I forbindelse med regeringens  

 målsætning om at forenkle lovgivningen foreslås det i loven at indarbejde den  

 hidtil gældende særlige lov om Konkurrencerådets sekretariats rolle ved  

 udførelse af kontrolundersøgelser for Kommissionen eller ved bistand til  

 Kommissionen ved sådanne undersøgelser.
 Til § 24, 25 og 26 For så vidt angår bemærkningerne til de enkelte  

 bestemmelser, henvises der til bemærkningerne til forslaget til den hidtil  

 gældende kontrollov, Folketingstidende 1971-72, tillæg A, spalte 1523-28. Der  

 henvises endvidere til bemærkningerne til de senere ændringer af loven,  

 Folketingstidende 1988-89, tillæg A, sp. 3291, Folketingstidende 1989-90,  

 tillæg A, sp. 1501, og Folketingstidende 1990-91, tillæg A, sp. 1011. Af  

 tekniske grunde er der i lovforslaget indsat et udtrykkeligt krav om, at en  

 kontrolundersøgelse kun kan finde sted efter indhentet retskendelse.
Til kapitel 10 Ikrafttrædelses- og overgangsbestemmelser Det forudsættes, at der vil være  

 et vist tidsrum fra lovens vedtagelse og til dens ikrafttrædelse.
I denne  

 mellemliggende periode vil det være muligt for Konkurrencestyrelsen at  

 foretage den nødvendige oplysningsvirksomhed om loven.
I perioden vil  

 Konkurrencerådet endvidere kunne forberede de nærmere regler om anmeldelse i  

 henhold til § 8, stk. 2, § 9, 2. pkt., og 11, stk. 4, 2. pkt., ligesom der  

 vil kunne udarbejdes de nødvendige forslag til bekendtgørelser, som  

 erhvervsministeren efter at have indhentet udtalelse fra Konkurrencerådet  

 forudsættes at udstede i henhold til § 2, stk. 3, 2. pkt., § 5, stk. 2, § 7,  

 stk. 3, og 4, 2. pkt., § 10, § 12, stk. 2, § 14, stk. 3, og § 21, stk. 3.
 Yderligere kan der fastsættes nærmere regler i henhold til § 18, stk. 2.
 Visse overgangsregler for bestående konkurrencebegrænsende aftaler,  

 vedtagelser og samordnet praksis er påkrævet.
Til § 27 Det foreslås i stk. 1, at loven træder i kraft den 1.  

 januar 1998. Dog foreslås det, at bestemmelsen i § 15 om Konkurrencerådet  

 træder i kraft den 1. juli 1997. Dermed sikres, at der oprettes et nyt  

 Konkurrenceråd, der kan deltage i udstedelse af de supplerende administrative  

 forskrifter inden lovens ikrafttrædelse.
I perioden fra 1. juli 1997 til 1.  

 januar 1998 vil det nuværende og det nye Konkurrenceråd således fungere  

 samtidigt.
 Samtidig med ophævelsen af konkurrenceloven ophæves dermed også de  

 bestemmelser, som er udstedt med hjemmel i denne lov, jf. dog stk. 6.
Såfremt der ved lovens ikrafttrædelse er sager efter lovbekendtgørelse nr.  

 114 af 10. marts 1993, som ændret ved lov nr. 357 af 9. juni 1995, der ikke  

 er færdigbehandlede, bortfalder disse.
Dette gælder dog ikke for sager, der  

 behandles på grundlag af en klage, idet disse sager overføres til det nye  

 Konkurrenceråd og færdigbehandles efter denne lovs bestemmelser.
Endvidere  

 vil sager, der ved lovens ikrafttrædelse verserer ved Konkurrenceankenævnet,  

 skulle færdigbehandles efter lovbekendtgørelse nr. 114 af 10. marts 1993.  

 Konkurrenceankenævnet kan dog efter en konkret vurdering beslutte ikke at  

 færdigbehandle en ankesag i de tilfælde, hvor Konkurrenceankenævnet finder,  

 at en afgørelse vil være uden retlig interesse.
 Af stk. 4 fremgår, at de konkurrencebegrænsende aftaler, vedtagelser og  

 samordnet praksis, der består på tidspunktet for lovens ikrafttrædelse, og  

 som falder ind under forbudsbestemmelsen i § 6, kan anmeldes inden 6 måneder  

 fra lovens ikrafttrædelse med henblik på en fritagelse efter § 8.
 Virkningen af, at bestående konkurrencebegrænsende aftaler m.v., som er  

 omfattet af forbudet i § 6, er blevet anmeldt inden 6 måneder fra lovens  

 ikrafttrædelse, er, at de er gyldige og ikke indebærer en strafbar  

 overtrædelse efter § 23, stk. 1, nr. 1, indtil 3 måneder efter, at det nye  

 Konkurrenceråd har truffet en afgørelse i henhold til § 6 eller § 8.
 Går Konkurrencerådets afgørelse ud på, at aftalen kan fritages efter § 8,  

 vil fritagelsen have virkning fra afgørelsestidspunktet.
 Finder Konkurrencerådet omvendt, at der ikke kan udstedes en fritagelse  

 efter § 8, stk. 1, det vil sige, at aftalen m.v. er forbudt, indtræder den  

 ugyldighed, som er omhandlet i § 6, stk. 5, 3 måneder efter  

 afgørelsestidspunktet.
Anmeldes en bestående konkurrencebegrænsende aftale eller vedtagelse ikke  

 inden fristen på 6 måneder, bliver aftalen eller vedtagelsen herefter  

 ugyldig.
Endvidere kan der pålægges bøder for overtrædelse af forbudet  

 tilbage til lovens ikrafttrædelsestidspunkt.
Efter stk. 6 forbliver faktureringsregler udstedt efter konkurrencelovens  

 § 7, nr. 2, i kraft, indtil nye regler eventuelt fastsættes efter  

 bestemmelsen i prismærkningsloven.
Det følger af bemærkningerne til § 28, at  

 Forbrugerstyrelsen i samarbejde med de relevante parter kan vurdere  

 faktureringsreglerne med henblik på en bedømmelse af, om der skal ske en  

 ændring af reglerne.
Administrationen af faktureringsreglerne overføres med  

 ophævelsen af den gældende konkurrencelov til Forbrugerstyrelsen.
Det fremgår  

 endvidere af stk. 6, at forsætlig eller groft uagtsom overtrædelse af  

 faktureringsreglerne kan straffes med bøde.
Dette svarer til  

 strafbestemmelsen i den gældende konkurrencelovs § 20, stk. 2. Endvidere er  

 det bestemt, at der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Til § 28 I forbindelse med, at bestemmelserne om gennemsigtighed  

 ikke videreføres, foreslås i § 28 ændringer i prismærkningsloven med henblik  

 på at give Forbrugerstyrelsen hjemmel til at fastsætte faktureringsregler  

 samt at offentliggøre prisundersøgelser til gavn for forbrugerne.
Udover de  

 ændringer, der følger af nr. 1 og 2, forudsættes konkurrencelovens § 7, nr.  

 3, videreført ved prismærkningslovens §§ 1 og 4.
Til nr. 1 Efter prismærkningslovens § 7, stk. 2, kan Forbrugerstyrelsen . . . »  

 inden for vareområder, der har betydning i det daglige forbrug, og hvor det  

 må antages at være af særlig betydning som prisvejledning for forbrugerne . .  

 .« fastsætte regler.
Det foreslås, at et lignende kriterium lægges til  

 grund for videreførelsen af konkurrencelovens § 7, nr. 2, således at der i  

 prismærkningsloven indsættes en bestemmelse med det foreslåede indhold.  

 Konkurrencelovens § 7, nr. 2, foreslås overført med den ændring, at kriteriet  

 for regeludstedelse ikke længere er konkurrencemæssig gennemsigtighed, men  

 forbrugeroplysende gennemsigtighed.
Det følger af prismærkningslovens § 9, at forinden der udfærdiges regler  

 efter prismærkningsloven, skal Forbrugerstyrelsen forhandle med  

 repræsentanter for forbrugerne og vedkommende erhvervsorganisationer.
Dette  

 vil også være gældende for det foreslåede nr. 1.
I henhold til § 27, stk. 6, forbliver faktureringsregler udstedt efter  

 konkurrencelovens § 7, nr. 2, i kraft, indtil nye regler fastsættes efter  

 bestemmelsen i prismærkningsloven.
Administrationen af faktureringsreglerne  

 overføres dog med ophævelsen af den gældende konkurrencelov til  

 Forbrugerstyrelsen.
Det fremgår endvidere af stk. 6, at forsætlig eller groft  

 uagtsom overtrædelse af faktureringsreglerne kan straffes med bøde.
Dette  

 svarer til strafbestemmelsen i den gældende konkurrencelovs § 20, stk. 2.
Til nr. 2 Bestemmelserne i konkurrencelovens §§ 8 og 9, om undersøgelser og  

 offentliggørelse af oplysninger, foreslås videreført inden for rammerne af  

 prismærkningsloven.
Forbrugerstyrelsen gennemfører og offentliggør allerede i medfør af loven  

 om Statens Husholdningsråd sammenlignende undersøgelser af fortrinsvis  

 varegrupper af stor betydning for husholdningerne.
Hovedvægten i denne  

 virksomhed ligger imidlertid på bedømmelse af »kvalitetsparametre«,  

 mens egentlige sammenlignende prisundersøgelser hidtil ikke er blevet  

 gennemført, primært af omkostningsgrunde.
Formålet med den foreslåede bestemmelse er at øge forbrugernes mulighed  

 for at overskue de muligheder, som markedet byder.
Det kan derfor være  

 relevant også at medtage oplysninger om priser og om rabat- og  

 bonusordninger, som en del af undersøgelserne, hvor det skønnes af særlig  

 betydning for forbrugerne.
Undersøgelserne må være så konkrete, at  

 forbrugerne får reelle handlemuligheder, det vil sige, at de omfattede  

 erhvervsdrivendes navne må offentliggøres, hvor det er relevant.
De oplysninger, der indgår i en undersøgelse efter nr. 2, er offentligt  

 tilgængelige i medfør af prismærkningsloven i øvrigt.
Der er derfor ikke  

 behov for en særlig hjemmel til indkrævning af oplysninger, ankebestemmelser  

 og straffebestemmelser.
Det samme gælder for de undersøgelser, som  

 Forbrugerstyrelsen gennemfører for Statens Husholdningsråd.
Sidstnævnte  

 undersøgelser udføres på grundlag af de almindelige forvaltningsretlige,  

 strafferetlige, presseetiske og erstatningsretlige regler.
 Forinden Forbrugerstyrelsens offentliggørelse af undersøgelser efter nr. 2  

 skal de involverede virksomheder gives adgang til at korrigere fejl og  

 misforståelser i de indsamlede data.
Til § 29 Konkurrenceloven har ikke været gældende for Færøerne og  

 Grønland.
Det foreslås derfor, at heller ikke denne lov skal gælde for  

 Færøerne og Grønland.
Skriftlig fremsættelse Erhvervsministeren (Jan Trøjborg):
 Hermed har jeg den ære for det Høje Ting at fremsætte:
 Forslag til konkurrencelov .
(Lovforslag nr.
L 172).
Forslaget til ny konkurrencelov er ensbetydende med en grundlæggende  

 ændring af den konkurrenceretlige regulering i Danmark.
Forslaget har til  

 hensigt at tilpasse den danske konkurrencelov til EUs konkurrenceregler og  

 samtidig sikre hensynet til den danske erhvervsstruktur.
Derved sikres de  

 bedste muligheder for, at der er et godt samspil mellem EUs konkurrenceregler  

 og de danske konkurrenceregler.
Det sikres ligeledes, at de  

 konkurrenceretlige vilkår her i landet ikke adskiller sig væsentligt fra det,  

 der gælder efter EU-reglerne.
Virksomhedernes handlemåde på markedet skal  

 således kun tilpasses et regelsæt.
Det overordnede konkurrenceretlige princip i lovforslaget er  

 forbudsprincippet.
Samtidig indebærer lovforslaget, at  

 gennemsigtighedsprincippet, som det kendes i den gældende konkurrencelov,  

 afskaffes.
Forslaget indeholder fire hovedelementer.
Der indføres for det første et  

 forbud mod konkurrencebegrænsende aftaler og for det andet et forbud mod  

 misbrug af dominerende markedsstilling.
For at sikre, at de administrative  

 byrder, som er forbundet med indførelse af en forbudsbaseret konkurrencelov,  

 er mindst mulige for både virksomhederne og konkurrencemyndigheden,  

 indeholder lovforslaget en bagatelgrænse for, hvornår forbudet mod  

 konkurrencebegrænsende aftaler finder anvendelse.
Som det tredje hovedelement indføres en pligt for virksomhederne til at  

 meddele konkurrencemyndigheden, når de har foretaget en fusion, en  

 virksomhedsovertagelse eller en virksomhedssammenlægning.
Meddelelsen skal  

 først ske, når fusionen m.v. har fundet sted.
På denne måde får  

 konkurrencemyndigheden mulighed for at være orienteret om større  

 koncentrationer i Danmark med henblik på vurdering af behovet for at følge  

 disse virksomheders fremtidige markedsadfærd.
Som det sidste hovedelement indeholder lovforslaget en ligestilling af  

 privat og offentlig erhvervsvirksomhed.
Kun i de tilfælde, hvor en privat  

 eller offentlig erhvervsvirksomheds konkurrencebegrænsende adfærd er en  

 direkte eller nødvendig følge af anden offentlig regulering, viger  

 konkurrencelovens bestemmelser.
Over for offentligt reguleret  

 erhvervsvirksomhed vil konkurrencemyndigheden, ligesom det kendes fra den  

 gældende konkurrencelov, kunne rette en offentliggjort henvendelse til den  

 regulerende myndighed og heri påpege mulige konkurrenceskadelige virkninger  

 af reguleringen.
Efter lovforslaget vil administrationen af konkurrenceloven, som i dag,  

 blive varetaget af et uafhængigt kollegialt råd, Konkurrencerådet.  

 Konkurrencerådet vil blive sammensat af medlemmer udpeget efter indstilling  

 fra erhvervs- og forbrugerorganisationer fra kommunale organisationer samt  

 fra medlemmer, der er uafhængige af erhvervsinteresser.
Rådets  

 sekretariatsforretninger varetages af en styrelse under Erhvervsministeriet,  

 Konkurrencestyrelsen.
 Ligeledes indebærer lovforslaget en bevarelse af Konkurrenceankenævnet som  

 ankeinstans for afgørelser truffet af Konkurrencerådet.
Overtrædelse af en række af bestemmelsernes lovforslag kan straffes med  

 bøde.
Det er hensigten, at indførelsen af et forbudsprincip i  

 konkurrenceloven medfører en væsentlig skærpelse af sanktionsniveauet i  

 forhold til den gældende konkurrencelov.
 Idet jeg i øvrigt henviser til lovforslagets bemærkninger, skal jeg  

 anbefale forslaget til det Høje Tings velvillige behandling.
Efter 2. behandling den 27. maj 1997 Kapitel 1 Lovens formål og anvendelsesområde § 1. Loven har til formål at fremme en effektiv samfundsmæssig  

 ressourceanvendelse gennem virksom konkurrence.
 § 2. Loven omfatter enhver form for erhvervsvirksomhed.
Stk. 2. Reglerne i kapitel 2 og 3 gælder ikke, hvis en  

 konkurrencebegrænsning er en direkte eller nødvendig følge af offentlig  

 regulering.
En konkurrencebegrænsning, som er fastsat af en  

 kommunalbestyrelse, er kun en direkte eller nødvendig følge af offentlig  

 regulering, når konkurrencebegrænsningen er nødvendig for, at  

 kommunalbestyrelsen kan opfylde de opgaver, den er pålagt i henhold til  

 lovgivning.
 Stk. 3. Beslutninger truffet af bestyrelsen i et kommunalt  

 fællesskab, jf. § 60 i lov om kommunernes styrelse, sidestilles med  

 beslutninger truffet af kommunalbestyrelsen, jf. stk. 2.
 Stk. 4. Afgørelse af, hvorvidt en konkurrencebegrænsning er  

 omfattet af stk. 2, træffes af den myndighed m.v., der har fastsat  

 reguleringen eller truffet beslutningen, eller, såfremt reguleringen er  

 fastsat ved lov eller EF-forordning, af vedkommende minister.
Stk. 5. Hvis en konkurrencebegrænsning er omfattet af stk. 2, kan  

 Konkurrencerådet rette henvendelse til pågældende myndighed, påpege mulige  

 skadelige virkninger for konkurrencen samt fremkomme med forslag til fremme  

 af konkurrencen på det pågældende område.
Myndigheden skal svare på  

 henvendelsen inden 3 måneder fra modtagelsen heraf.
Stk. 6. En myndighed m.v., der regulerer eller træffer beslutning  

 om erhvervsvirksomhed, der udøves af myndigheden selv eller af en virksomhed,  

 i hvis styrende organ myndigheden er repræsenteret, skal anmelde reguleringen  

 eller beslutningen til Konkurrencestyrelsen, hvis reguleringen eller  

 beslutningen har betydning for konkurrencen.
Erhvervsministeren fastsætter  

 efter at have indhentet udtalelse fra Konkurrencerådet nærmere regler om  

 anmeldelsespligten, herunder regler om anmeldelsespligtens omfang.
§ 3. Loven omfatter ikke løn- og arbejdsforhold.
Konkurrencerådet  

 kan dog til brug for sit arbejde kræve oplysninger af organisationer og  

 virksomheder om løn- og arbejdsforhold.
 § 4. Bestemmelserne i kapitel 2 omfatter ikke  

 konkurrencebegrænsende aftaler, vedtagelser og samordnet praksis, der er  

 meddelt fritagelse efter EF-Traktaten, eller som opfylder betingelserne i en  

 forordning om fritagelse eller undtagelse af visse kategorier af aftaler m.v.
 § 5. Bestemmelserne i kapitel 2 finder ikke anvendelse på aftaler,  

 vedtagelser og samordnet praksis inden for samme virksomhed eller koncern.
 Stk. 2. Erhvervsministeren fastsætter efter at have indhentet  

 udtalelse fra Konkurrencerådet nærmere regler om anvendelsen af stk. 1,  

 herunder regler om, hvad der forstås ved aftaler m.v. inden for samme  

 virksomhed eller koncern.
Kapitel 2 Forbud mod visse konkurrencebegrænsende aftaler § 6. Det er forbudt for virksomheder m.v. at indgå aftaler, der  

 direkte eller indirekte har til formål eller til følge at begrænse  

 konkurrencen.
Stk. 2. Aftaler efter stk. 1 kan f.eks. bestå i 1) at fastsætte købs- eller salgspriser eller andre  

 forretningsbetingelser, 2) at begrænse eller kontrollere produktion, afsætning, teknisk udvikling  

 eller investeringer, 3) at opdele markeder eller forsyningskilder, 4) at anvende ulige vilkår for ydelser af samme værdi over for  

 handelspartnere, som derved stilles ringere i konkurrencen, eller 5) at stille som vilkår for indgåelse af en aftale, at medkontrahenten  

 godkender tillægsydelser, som efter deres natur eller ifølge handelssædvane  

 ikke har forbindelse med aftalens genstand.
 Stk. 3. Stk. 1 gælder også for vedtagelser inden for en  

 sammenslutning af virksomheder og samordnet praksis mellem virksomheder.
 Stk. 4. Konkurrencerådet kan udstede påbud om at bringe  

 overtrædelser af stk. 1 til ophør.
 Stk. 5. Aftaler og vedtagelser, som er forbudt efter stk. 1-3, er  

 ugyldige, medmindre de er undtaget efter § 7, er fritaget efter § 8 eller §  

 10 eller er omfattet af en erklæring efter § 9.
§ 7. Forbudet i § 6, stk. 1, gælder ikke for aftaler mellem  

 virksomheder, vedtagelser inden for en sammenslutning af virksomheder og  

 samordnet praksis mellem virksomheder, såfremt de deltagende virksomheder har 1) en samlet årlig omsætning på under 1 mia. kr. og en samlet markedsandel  

 for den pågældende vare eller tjenesteydelse på under 10 pct., jf. stk. 3,  

 eller 2) en samlet årlig omsætning på under 150 mio. kr., jf. dog stk. 2 og 3.
Stk. 2. Undtagelsen i stk. 1, nr. 2, gælder ikke i tilfælde, hvor 1) konkurrencen inden for samme branche begrænses af den samlede virkning  

 af lignende aftaler m.v. eller 2) virksomheder eller en sammenslutning af virksomheder aftaler, vedtager  

 eller på anden måde tilkendegiver, at der ved videresalg i efterfølgende  

 omsætningsled skal overholdes mindstepriser eller -avancer.
 Stk. 3. Erhvervsministeren fastsætter efter at have indhentet  

 udtalelse fra Konkurrencerådet nærmere regler om beregning af omsætningen  

 efter stk. 1, herunder regler om, at de nævnte omsætningsgrænser skal  

 beregnes på grundlag af andre værdier for finansielle virksomheder.
 Stk. 4. Undtagelsen i stk. 1 gælder, selv om virksomhederne  

 overskrider de nævnte grænser i to på hinanden følgende år.  

 Erhvervsministeren fastsætter efter at have indhentet udtalelse fra  

 Konkurrencerådet nærmere regler herom, herunder regler om mindre  

 overskridelser af de nævnte grænser.
§ 8. Konkurrencerådet fritager efter anmeldelse aftaler mellem  

 virksomheder, vedtagelser inden for en sammenslutning af virksomheder og  

 samordnet praksis mellem virksomheder fra forbudet i § 6, stk. 1, hvis rådet  

 skønner, at de 1) bidrager til at styrke effektiviteten i produktionen eller  

 distributionen af varer eller tjenesteydelser m.v. eller fremmer den tekniske  

 eller økonomiske udvikling, 2) sikrer forbrugerne en rimelig andel af fordelene herved, 3) ikke pålægger virksomhederne begrænsninger, som er unødvendige for at  

 nå disse mål, og 4) ikke giver virksomhederne mulighed for at udelukke konkurrencen for en  

 væsentlig del af de pågældende varer eller tjenesteydelser m.v.
Stk. 2. Anmeldelse af den pågældende aftale m.v. med anmodning om  

 fritagelse efter stk. 1 skal indgives til Konkurrencestyrelsen.
Rådet  

 fastsætter nærmere regler om anmeldelse, herunder regler om brug af særlige  

 anmeldelsesskemaer.
Stk. 3. Afgørelser efter stk. 1 skal angive, for hvilket tidsrum  

 fritagelsen gælder.
Fritagelsen kan tidligst få virkning fra  

 anmeldelsestidspunktet.
Fritagelsen kan meddeles på vilkår.
Stk. 4. Efter anmeldelse forlænger Konkurrencerådet en fritagelse,  

 såfremt rådet skønner, at betingelserne i stk. 1 fortsat er til stede.
Stk. 3  

 finder tilsvarende anvendelse.
Stk. 5. Konkurrencerådet kan ændre eller tilbagekalde en afgørelse  

 efter stk. 1 og 4, hvis 1) de faktiske forhold har ændret sig på et for afgørelsen væsentligt  

 punkt, 2) deltagerne i aftalen m.v. ikke overholder stillede vilkår eller 3) afgørelsen er truffet på grundlag af urigtige eller vildledende  

 oplysninger fra deltagerne i aftalen m.v.
 § 9. Konkurrencerådet kan efter anmeldelse fra en virksomhed eller  

 sammenslutning af virksomheder erklære, at en aftale, vedtagelse eller  

 samordnet praksis ikke efter de forhold, som Konkurrencerådet har kendskab  

 til, falder ind under forbudet i § 6, stk. 1, og at der derfor ikke er  

 grundlag for at udstede påbud i medfør af § 6, stk. 4. Rådet fastsætter  

 nærmere regler om anmeldelse, herunder regler om brug af særlige  

 anmeldelsesskemaer.
 § 10. Erhvervsministeren fastsætter efter at have indhentet  

 udtalelse fra Konkurrencerådet regler om fritagelse for forbudet i § 6, stk.  

 1, for grupper af aftaler, vedtagelser og samordnet praksis, som opfylder  

 betingelserne i § 8, stk. 1.
Kapitel 3 Misbrug af dominerende stilling § 11. Det er forbudt for en eller flere virksomheder m.v. at  

 misbruge en dominerende stilling på det danske marked eller en del heraf.
Stk. 2. Misbrug efter stk. 1 kan f.eks. foreligge ved 1) direkte eller indirekte påtvingelse af urimelige købs- eller  

 salgspriser eller af andre urimelige forretningsbetingelser, 2) begrænsning af produktion, afsætning eller teknisk udvikling til skade  

 for forbrugerne, 3) anvendelse af ulige vilkår for ydelser af samme værdi over for  

 samhandelsparter, som derved stilles ringere i konkurrencen, eller 4) at det stilles som vilkår for indgåelse af en aftale, at  

 medkontrahenten godkender tillægsydelser, som efter deres natur eller ifølge  

 handelssædvane ikke har forbindelse med aftalens genstand.
 Stk. 3. Konkurrencerådet kan udstede påbud om at bringe  

 overtrædelser af stk. 1 til ophør.
 Stk. 4. Konkurrencerådet kan efter anmeldelse fra en eller flere  

 virksomheder erklære, at en given adfærd ikke efter de forhold, som  

 Konkurrencerådet har kendskab til, er omfattet af stk. 1, og at der derfor  

 ikke er grundlag for at udstede påbud i medfør af stk. 3. Rådet fastsætter  

 nærmere regler om anmeldelse, herunder regler om brug af særlige  

 anmeldelsesskemaer.
Kapitel 4 Meddelelse om fusioner m.v.
§ 12. Fusioner, virksomhedsovertagelser og sammenlægninger af  

 virksomheder skal meddeles til Konkurrencestyrelsen.
Dette gælder dog ikke,  

 hvis fusionen, virksomhedsovertagelsen eller sammenlægningen af virksomheder  

 er mellem moder- og dattervirksomheder eller mellem dattervirksomheder i  

 samme koncern.
 Stk. 2. Erhvervsministeren fastsætter efter at have indhentet  

 udtalelse fra Konkurrencerådet nærmere regler om meddelelsespligten efter  

 stk. 1, herunder regler om, at visse fusioner m.v. ikke skal meddeles.
Kapitel 5 Offentlighed § 13. Lov om offentlighed i forvaltningen gælder ikke for sager  

 efter denne lov bortset fra sager om fastsættelse af bestemmelser efter § 2,  

 stk. 6, 2. pkt., § 5, stk. 2, § 7, stk. 3 og stk. 4, 2. pkt., § 8, stk. 2, 2.  

 pkt., § 9, 2. pkt., § 10, § 11, stk. 4, 2. pkt., § 12, stk. 2, § 14, stk. 3,  

 § 18, stk. 2, 2. pkt., og § 21, stk. 3.
 Stk. 2. Konkurrencerådets henvendelser og vedkommende myndigheders  

 svar efter § 2, stk. 5, anmeldelser efter § 2, stk. 6, 1. pkt., samt  

 afgørelser truffet i medfør af loven kan offentliggøres.
 Stk. 3. Konkurrencerådet kan offentliggøre oplysninger om  

 Konkurrencerådets virksomhed og generelle redegørelser.
Stk. 4. Ved offentliggørelse efter stk. 2 og 3 kan oplysninger om  

 tekniske forhold, herunder forskning, produktionsmåder, produkter samt  

 drifts- og forretningshemmeligheder ikke offentliggøres, for så vidt det er  

 af væsentlig økonomisk betydning for den person eller den virksomhed,  

 oplysningen angår.
Endvidere kan oplysninger om enkelte kunders forhold i  

 virksomheder, der er under tilsyn af Finanstilsynet, ikke offentliggøres.
Stk. 5. Den, som skal afgive oplysninger til Konkurrencerådet, kan  

 over for rådets formand begære, at oplysninger, som i medfør af stk. 4 ikke  

 må udleveres eller gøres offentligt tilgængelige, heller ikke må afgives over  

 for rådets medlemmer.
Formanden afgør endeligt, i hvilket omfang og i hvilken  

 form oplysningerne bør afgives.
Kapitel 6 Konkurrencemyndigheden.
Organisation og beføjelser § 14. Konkurrencerådet påser overholdelsen af denne lov og de  

 forskrifter, der er udstedt i medfør af loven, jf. dog § 2, stk. 4.  

 Konkurrencerådet kan behandle sager af egen drift, efter anmeldelse, på  

 grundlag af en klage eller som følge af en henvisning fra  

 Europa-Kommissionen.
Konkurrencerådet afgør, om en klage giver tilstrækkelig  

 anledning til undersøgelse.
Konkurrencerådet kan endvidere træffe beslutning  

 om ikke at behandle sager, hvis Europa-Kommissionen har den samme sag under  

 behandling efter EU-konkurrencereglerne.
 Stk. 2. Konkurrencestyrelsen er sekretariat for Konkurrencerådet i  

 sager efter denne lov og varetager på rådets vegne den daglige administration  

 af loven.
 Stk. 3. Erhvervsministeren fastsætter Konkurrencerådets  

 forretningsorden og de nærmere regler for rådets og Konkurrencestyrelsens  

 virksomhed, herunder regler om afskedigelse af rådsmedlemmer eller disses  

 suppleanter efter indstilling fra Konkurrencerådets formand før en periodes  

 ophør.
§ 15. Konkurrencerådet består af en formand og 18 medlemmer.  

 Formanden udnævnes af kongen for en periode af op til 4 år.
De øvrige  

 medlemmer udnævnes af erhvervsministeren for en periode på op til 4 år.
Rådet  

 skal omfatte et alsidigt kendskab til offentlig og privat erhvervsvirksomhed,  

 herunder juridiske, økonomiske, finansielle og forbrugermæssige forhold.  

 Formanden og otte af rådets medlemmer skal være uafhængige af erhvervs- og  

 forbrugerinteresser.
Et af disse medlemmer skal have særlig indsigt i  

 statslig erhvervsvirksomhed.
Efter erhvervsministerens nærmere bestemmelse  

 udnævnes syv medlemmer efter indstilling fra erhvervsorganisationer, et  

 medlem efter indstilling fra forbrugerorganisationer og to medlemmer med  

 særlig indsigt i offentlig erhvervsvirksomhed efter indstilling fra de  

 kommunale organisationer.
 Stk. 2. Erhvervsministeren udpeger faste stedfortrædere for  

 Konkurrencerådets medlemmer.
 § 16. De påbud, som Konkurrencerådet efter § 6, stk. 4, og § 11,  

 stk. 3, kan udstede med henblik på at bringe de skadelige virkninger af  

 konkurrencebegrænsninger til ophør, kan bl.a. omfatte:
 1) Hel eller delvis ophævelse af aftaler, vedtagelser,  

 forretningsbetingelser m.v.
 2) At angivne priser eller avancer ikke må overskrides, eller at der ved  

 beregningen af priser eller avancer skal anvendes bestemte  

 kalkulationsregler.
3) Pligt for en eller flere af de pågældende virksomheder til at sælge til  

 nærmere angivne købere på virksomhedens sædvanligt gældende vilkår for  

 tilsvarende salg.
Virksomheden kan dog altid kræve kontant betaling eller  

 betryggende sikkerhed.
 4) At give adgang til en infrastrukturfacilitet, der er nødvendig for at  

 kunne udbyde en vare eller tjenesteydelse.
 Stk. 2. Påbud efter stk. 1, nr. 2, kan fastsættes for indtil et år  

 ad gangen.
 § 17. Konkurrencerådet kan kræve alle oplysninger, herunder  

 regnskaber, regnskabsmateriale, udskrift af bøger, andre forretningspapirer  

 og elektronisk lagrede data, som skønnes nødvendige for dets virksomhed eller  

 til afgørelse af, om et forhold er omfattet af lovens bestemmelser.
§ 18. Konkurrencestyrelsen kan efter retskendelse og mod behørig  

 legitimation til brug for rådets virksomhed efter loven 1) på stedet gøre sig bekendt med og tage kopi af enhver oplysning,  

 herunder regnskaber, regnskabsmaterialer, bøger, andre forretningspapirer og  

 elektronisk lagrede data, og 2) få adgang til en virksomheds eller sammenslutnings lokaler og  

 transportmidler.
 Stk. 2. Politiet yder bistand ved udøvelsen af beføjelser efter  

 stk. 1. Erhvervsministeren kan efter aftale med justitsministeren fastsætte  

 nærmere regler herom.
Kapitel 7 Anke § 19. Konkurrencerådets afgørelser truffet efter § 2, stk. 1 og  

 stk. 6, 1. pkt., § 5, stk. 1, § 6, § 7, § 8, stk. 1 og 3-5, § 9, § 11, § 12,  

 stk. 1, § 13, stk. 4, § 16 og § 27, stk. 4, 2. pkt., kan påklages til  

 Konkurrenceankenævnet.
Stk. 2. Klage efter stk. 1 kan indgives af 1) den, afgørelsen retter sig til, og 2) den, som i øvrigt har individuel, væsentlig interesse i sagen.
 Stk. 3. Beslutning efter § 14, stk. 1, om at afvise at behandle en  

 klage kan ikke påklages til Konkurrenceankenævnet.
Stk. 4. Klage over afgørelse truffet efter § 13, stk. 4, har  

 opsættende virkning.
Klage over andre afgørelser kan af Konkurrencerådet  

 eller Konkurrenceankenævnet tillægges opsættende virkning.
 § 20. Konkurrencerådets afgørelser efter denne lov kan ikke  

 indbringes for anden administrativ myndighed end Konkurrenceankenævnet og kan  

 ikke indbringes for domstolene, før ankenævnets afgørelse foreligger.
Stk. 2. Klage til Konkurrenceankenævnet kan indgives senest fire  

 uger efter, at afgørelsen er meddelt den pågældende.
Når særlige grunde taler  

 derfor, kan ankenævnet se bort fra overskridelsen af klagefristen.
 Stk. 3. Konkurrenceankenævnets afgørelse kan indbringes for  

 domstolene senest 8 uger efter, at afgørelsen er meddelt den pågældende.  

 Finder indbringelse ikke sted inden for fristen, er ankenævnets afgørelse  

 endelig.
 § 21. Konkurrenceankenævnet består af en formand, der skal opfylde  

 betingelserne for at være højesteretsdommer, samt to andre medlemmer, som  

 skal have henholdsvis økonomisk og juridisk sagkundskab.
Stk. 2. Formanden og medlemmerne udnævnes af erhvervsministeren.  

 De skal være uafhængige af erhvervsinteresser.
Hvervet ophører med udgangen  

 af den måned, hvori vedkommende fylder 70 år.
 Stk. 3. Erhvervsministeren fastsætter nærmere regler for  

 ankenævnets virksomhed, herunder regler om betaling for indbringelse af  

 afgørelser for ankenævnet.
Kapitel 8 Bestemmelser om straf § 22. Undlader nogen at give de oplysninger, som Konkurrencerådet  

 kan kræve efter denne lov, eller at efterkomme et påbud meddelt i medfør af  

 denne lov, kan rådet som tvangsmiddel pålægge den pågældende daglige eller  

 ugentlige bøder, der kan inddrives ved udpantning.
§ 23. Medmindre højere straf er forskyldt efter anden lovgivning,  

 straffes med bøde den, der forsætligt eller groft uagtsomt 1) overtræder § 6, stk. 1, 2) overtræder § 11, stk. 1, hvis den pågældende virksomhed inden for de  

 seneste 5 år har fået et påbud vedrørende et tilsvarende misbrug af  

 dominerende stilling, jf. § 11, stk. 3, 3) undlader meddelelse efter § 12, stk.1, 4) undlader at efterkomme påbud udstedt efter § 6, stk. 4, eller § 11,  

 stk. 3, jf. § 16, 5) afgiver urigtige eller vildledende oplysninger til Konkurrencerådet  

 eller Konkurrenceankenævnet eller fortier forhold af betydning for den  

 pågældende sag eller 6) undlader at efterkomme krav efter § 17.
 Stk. 2. Stk. 1, nr. 1, finder ikke anvendelse fra det tidspunkt,  

 hvor en aftale m.v. er anmeldt til Konkurrencerådet efter § 8, stk. 2, og  

 indtil rådet har meddelt sin afgørelse efter § 8, stk. 1.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Stk. 4. Forældelsesfrist for strafansvar er 5 år.
Kapitel 9 Kontrolundersøgelser efter EU-reglerne § 24. Den bistand, som medlemsstaternes kompetente myndigheder  

 skal yde EuropaKommissionen efter Det Europæiske Fællesskabs forordninger om  

 monopoler og konkurrencebegrænsninger, ydes i Danmark af  

 Konkurrencestyrelsen.
§ 25. Anmoder Europa-Kommissionen Konkurrencestyrelsen om at  

 foretage en kontrolundersøgelse i henhold til artikel 13 i forordning nr.  

 17/62, artikel 20 i forordning nr. 1017/68, artikel 17 i forordning nr.  

 4056/86, artikel 10 i forordning nr. 3975/87 eller artikel 12 i forordning  

 nr. 4064/89, kan styrelsen efter retskendelse og mod behørig legitimation hos  

 virksomheder eller en sammenslutning af virksomheder 1) kontrollere bøger og andre forretningspapirer, 2) tage afskrifter eller lave ekstraktudskrifter af bøger og  

 forretningspapirer, 3) kræve mundtlige forklaringer på stedet og 4) få adgang til virksomhedernes samtlige lokaler, grunde og  

 transportmidler.
Stk. 2. Ved undersøgelsen skal der forevises en skriftlig fuldmagt  

 fra styrelsen.
Fuldmagten skal indeholde oplysning om Europa-Kommissionens  

 anmodning og om kontrolundersøgelsens genstand og formål.
 Stk. 3. Virksomhederne eller sammenslutningen har pligt til at  

 underkaste sig kontrolundersøgelsen, hvis den foretages på grundlag af en  

 Kommissionsbeslutning.
 § 26. Bestemmelserne i § 25 gælder også, når Konkurrencestyrelsen  

 bistår Europa-Kommissionen ved kontrolundersøgelser i henhold til artikel 14  

 i forordning nr. 17/62, artikel 21 i forordning nr. 1017/68, artikel 18 i  

 forordning nr. 4056/86, artikel 11 i forordning nr. 3975/87 eller artikel 13  

 i forordning nr. 4064/89.
Kapitel 10 Ikrafttrædelses- og overgangsbestemmelser m.v.
 § 27. Loven træder i kraft den 1. januar 1998. Dog træder  

 bestemmelserne i § 14, stk. 3, og § 15 i kraft den 1. juli 1997.
Stk. 2. Ved lovens ikrafttrædelse ophæves konkurrenceloven, jf.  

 lovbekendtgørelse nr. 114 af 10. marts 1993, samt lov om kontrol med  

 overholdelsen af Det Europæiske Økonomiske Fællesskabs forordninger om  

 monopoler og konkurrencebegrænsninger, jf. lovbekendtgørelse nr. 449 af 10.  

 juni 1991. En godkendelse, som er meddelt efter konkurrencelovens § 14, stk.  

 1, jf. lovbekendtgørelse nr. 114 af 10. marts 1993, bevarer sin gyldighed,  

 indtil Konkurrencerådet måtte træffe afgørelse om at tilbagekalde  

 godkendelsen.
Afgørelsen træffes efter de hidtil gældende regler.
Stk. 3. Sager efter konkurrenceloven, jf. lovbekendtgørelse nr.  

 114 af 10. marts 1993, der ikke er færdigbehandlede ved lovens  

 ikrafttrædelse, bortfalder.
Dette gælder dog ikke klagesager samt sager, der  

 verserer ved Konkurrenceankenævnet.
Stk. 4. Konkurrencebegrænsende aftaler, vedtagelser og samordnet  

 praksis, som består på tidspunktet for lovens ikrafttrædelse, og som er  

 forbudt i medfør af § 6, stk. 1, kan, hvis de anmeldes inden den 1. juli 1998  

 med henblik på en fritagelse efter § 8, opretholdes indtil 3 måneder efter,  

 at Konkurrencerådet har truffet afgørelse i sagen, uanset at Konkurrencerådet  

 meddeler afslag.
Konkurrencerådet kan forlænge fristen på 3 måneder.
 Stk. 5. Offentlig regulering, som er omfattet af § 2, stk. 6, og  

 som er gældende på tidspunktet for lovens ikrafttrædelse, skal anmeldes til  

 Konkurrencerådet inden den 1. juli 1998.
Stk. 6. De administrative regler, der er fastsat i medfør af § 7,  

 nr. 2, i konkurrenceloven, jf. lovbekendtgørelse nr. 114 af 10. marts 1993,  

 forbliver i kraft, indtil nye regler eventuelt fastsættes efter § 4, stk. 3,  

 i lov om mærkning og skiltning med pris m.v. som affattet ved denne lovs §  

 28, nr. 1. Administrationen af de hidtil gældende regler som nævnt i 1. pkt.  

 overføres til Forbrugerstyrelsen.
Forsætlig eller groft uagtsom overtrædelse  

 af de hidtil gældende regler som nævnt i 1. pkt. straffes med bøde.
Der kan  

 pålægges selskaber m.v. (juridiske personer) strafansvar efter reglerne i  

 straffelovens 5. kapitel.
 § 28. I lov om mærkning og skiltning med pris m.v., jf.  

 lovbekendtgørelse nr. 456 af 17. juni 1991, som ændret ved lov nr. 429 af 1.  

 juni 1994, foretages følgende ændringer:
 1. I § 4 indsættes som stk. 3:
»Stk. 3. Inden for vare- og tjenesteydelsesområder, hvor det må  

 antages at være af særlig betydning som prisvejledning for forbrugerne, kan  

 Forbrugerstyrelsen fastsætte regler om fakturering og anden dokumentation for  

 prisberegningen.« 2. Efter § 9 indsættes:
»§ 10. På vare- og tjenesteydelsesområder af særlig betydning  

 for forbrugerne kan Forbrugerstyrelsen gennemføre og offentliggøre  

 sammenlignende undersøgelser af priser, rabatter og bonus m.v.« § 29. Loven gælder ikke for Færøerne og Grønland.
